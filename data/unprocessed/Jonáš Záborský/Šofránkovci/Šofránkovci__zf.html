<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2578109">
       </a>
       Časť prvá. Učená cesta Pandrlákova
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2578117">
        I. Hlboká ničomnosť, vysoké nádeje
       </a>
      </span>
     </dt>
     <dt>
      <span class="sect1">
       <a href="#id2578355">
        II. Plán učebnej cesty
       </a>
      </span>
     </dt>
     <dt>
      <span class="sect1">
       <a href="#id2578572">
        III. Ubitie leva
       </a>
      </span>
     </dt>
     <dt>
      <span class="sect1">
       <a href="#id2578749">
        IV. Zbadanie šarkana
       </a>
      </span>
     </dt>
     <dt>
      <span class="sect1">
       <a href="#id2578831">
        V. Nekrajanské stretnutie sa s krajanmi
       </a>
      </span>
     </dt>
     <dt>
      <span class="sect1">
       <a href="#id2579011">
        VI. Zapudenie celého vojska
       </a>
      </span>
     </dt>
     <dt>
      <span class="sect1">
       <a href="#id2579206">
        VII. Boj s Moskáľmi
       </a>
      </span>
     </dt>
     <dt>
      <span class="sect1">
       <a href="#id2579321">
        VIII. Zápas s obrom
       </a>
      </span>
     </dt>
     <dt>
      <span class="sect1">
       <a href="#id2579511">
        IX. Objavenie zločinu
       </a>
      </span>
     </dt>
     <dt>
      <span class="sect1">
       <a href="#id2579697">
        X. Súdne riešenie
       </a>
      </span>
     </dt>
     <dt>
      <span class="sect1">
       <a href="#id2579818">
        XI. Palicovanie zlodejského husára
       </a>
      </span>
     </dt>
     <dt>
      <span class="sect1">
       <a href="#id2579975">
        XII. Návšteva u predstaveného mesta
       </a>
      </span>
     </dt>
     <dt>
      <span class="sect1">
       <a href="#id2580267">
        XIII. Serenáda
       </a>
      </span>
     </dt>
     <dt>
      <span class="sect1">
       <a href="#id2580427">
        XIV. Nocľah v berecínci
       </a>
      </span>
     </dt>
     <dt>
      <span class="sect1">
       <a href="#id2580537">
        XV. Reč k ľudu
       </a>
      </span>
     </dt>
     <dt>
      <span class="sect1">
       <a href="#id2580771">
        XVI. Nájdenie Atilových kostí
       </a>
      </span>
     </dt>
     <dt>
      <span class="sect1">
       <a href="#id2580843">
        XVII. Akademik v klade, Maďar na slovenskom chlebe
       </a>
      </span>
     </dt>
    </dl>
   </div>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578117">
        </a>
        I. Hlboká ničomnosť, vysoké nádeje
       </h2>
      </div>
     </div>
    </div>
    <p>
    </p>
    <p>
     Oravec Šofránko prišiel do Pešti dať sa skúšať z práv. Uznali ho však za vcele
        neschopného, vďaka za to výučbe, ktorú požíval. Ako rodený Slovák učil sa v prvých rokoch
        výlučne len cudzie reči, a to až tri odrazu, maďarskú, latinskú a nemeckú; v neskorších
        rokoch nijako nemohol nahradiť to, čo zameškal. Postupoval v triedach, v žiadnej však nemal
        pevný základ. Zpočiatku nerozumel vyučovaciu reč, potom mu chýbaly predbežné vedomosti a
        cvik duševných schopností. Nerozumel nikdy, čo sa učil. A učitelia to ani nežiadali. Mali na
        tom dosť, keď sa naučil zpamäti, čo mu uložili. Zostal teda navždy duševným nedochôdčaťom.
        Škaredý zmätok panoval v jeho slabej hlave.
    </p>
    <p>
     K tomu prišla i prevrátenosť srdca, sprznenie prirodzených citov. Učitelia vzbudili v
        ňom nesmiernu ošklivosť proti Slovákom a streštené obdivovanie Maďarov, zvlášť lživou,
        tendenčnou históriou. Šofránko bral za svätú pravdu všetky tie kronikárske vymysleniny,
        ktorými sa oslavujú Maďari, hanobia Slováci.
    </p>
    <p>
     To malo za následok, ako obyčajne, zdivelosť mravov, zlé spoločnosti. Lebo slovenská
        mládež, odcudzená svojmu národu, býva najrozpustilejšia. Bol opravdivý beťár a chodil s
        beťármi. Jeho sebadržanie bolo tak ošemetne spupné a hlúpo hrdé, že ho sami jeho tovariši
        nazvali Pandrlákom. Toto meno i my mu budeme ďalej dávať na rozoznanie od brata. Kamkoľvek
        sa hnul, všade s ním „doháňžačkó“
     <sup>
      [
      <a class="footnote" href="#ftn.id2578183" name="id2578183">
       1
      </a>
      ]
     </sup>
     a pipka, oplzlé reči a zlorečenie, karty, pijatyky, časté zameškávanie školy.
        Preto nie div, že na právnickej skúške prepadol.
    </p>
    <p>
     Keď nemohol sám byť právnikom, našiel v Pešti výživu pri iných právnikoch. Potrebovali
        ho za denný plat k odpisovaniu, pokiaľ mohli. Lebo skoro počaly sa javiť pri ňom znaky
        pomätenosti. Do pravotných písem miešal výpisky z kroník a svoje historické výmysly.
    </p>
    <p>
     Oddal sa zaiste pomäteným historickým bádaniam. Čítal bez rozsudku blúznivé kroniky a
        pohrúžil sa do podivínskych táranín Horvátovských.
     <sup>
      [
      <a class="footnote" href="#ftn.id2578221" name="id2578221">
       2
      </a>
      ]
     </sup>
     To dalo poslednú ranu jeho slabému, rozstrojenému mozgu.
    </p>
    <p>
     Blúznil, olúpil celú históriu na oslavu Maďarov. Všetky vzdelanosťou alebo bojovnosťou
        preslávené národy, všetky výtečné osoby v dejepise boly mu Maďarmi. Čo len je dobré, veliké
        a pekné, všetko uňho sústredilo sa v pojme Maďara. Slovanom oproti tomu pripisoval všetko,
        čo je nízke, chatrné, plané, a nenávidel náramne všetkých, vyjmúc Poliakov. Pred Rusmi mal
        frenetický strach. Slováka ani vidieť. Keď mu kto riekol, že i on je Slovák, hovorieval, ako
        Damianič o Srboch,
     <sup>
      [
      <a class="footnote" href="#ftn.id2578256" name="id2578256">
       3
      </a>
      ]
     </sup>
     že všetkých Slovákov poškrtí, naposledok sám seba. Bol by sa zjedol od hnevu,
        keby nebol nadobudol presvedčenie, že odrieknutím sa Slovákov, úplne prestal byť Slovákom,
        hoci to nikto, okrem neho, neuznával. V ňom búril celou silou ten démon, ktorý vekom naším
        lomcuje, odrodilstvo slovenské našlo najúplnejší výraz.
    </p>
    <p>
     Keď už žiadneho počestného zárobku viac nemal, živila ho len všetečná mládež, pre
        zábavu. Lebo mali v ňom neprebraný prameň smiechu.
    </p>
    <p>
     Raz mu navrhli, aby sa uchádzal o miesto pri Maďarskej akadémii, keď je taký historik, a
        Pandrlákovi nebolo viac treba. Uviedol to hneď v skutok.
    </p>
    <p>
     V zmätenej svojej prosbe asi to povedal, že v Akadémii dúfa nájsť čas na veľmi dôležité
        historické práce. Sľúbil menovite, že uhorské kroniky, hoc to akokoľvek dokonalé arcidiela
        sú, predsa v dačom ponapraví.
    </p>
    <p>
     Tanula mu na mysli kronika Kézova.
     <sup>
      [
      <a class="footnote" href="#ftn.id2578320" name="id2578320">
       4
      </a>
      ]
     </sup>
     Tento kronikár píše, že medzi vyhnaním Hunov z Európy a príchodom ich potomkov
        Maďarov do Europy prešlo desať liet. Náš Pandrlák umienil si nepodvratne dokázať, že to
        nebolo plných desať liet, ale len deväť rokov, jedenásť mesiacov, dvadsaťdeväť dní, trinásť
        hodín a päťdesiat minút. Taký vám to bol historik!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578355">
        </a>
        II. Plán učebnej cesty
       </h2>
      </div>
     </div>
    </div>
    <p>
    </p>
    <p>
     Mal pevnú nádej na vymenovanie za akademika, ako ho už nazývali mladí ošemetníci. Ale
        predsa kto vie? Keď to nikde na svete nejde podľa zásluh a schopností. Nejedného
        vysokopostaveného povýšilo len meno rodiny. Vždy sa skorej prichádza k úradu a hodnostiam
        vznešenosťou rodu, odporúčaním a pochlebníctvom, než na paripe zásluh. Nejeden predstavený
        by mal byť učňom svojho podriadeného. Ani na kreslách akademických nesedí celá učenosť
        krajiny. Ba možno, že jesto zavrhnuté sviece, ktoré by viac svetla vydávaly, než tie
        povýšené. Toto povážiac, Pandrlák nechcel zdar ponechať náhode. Umienil si podstúpiť učenú
        cestu, aby Akadémiu donútil k svojmu vymenovaniu zásluhami jasnými, do očú padajúcimi,
        celému svetu zjavnými a veľmi dôležitými.
    </p>
    <p>
     Dve veci mal na mysli. Jednu, vyhľadať hrob Atilov,
     <sup>
      [
      <a class="footnote" href="#ftn.id2578402" name="id2578402">
       5
      </a>
      ]
     </sup>
     ktorý predpokladal nájsť v okolí Jásberéňa; druhú, priniesť odtiaľ trubiroh Lehelov
     <sup>
      [
      <a class="footnote" href="#ftn.id2578424" name="id2578424">
       6
      </a>
      ]
     </sup>
     do maďarského múzea. Nemožno, aby ten, kto prinesie Atilove kosti a trubiroh
        Lehelov, nebol za akademika i bez prosenia vymenovaný. Lebo to bude zásluha, ktorú budú
        oslavovať, velebiť, obdivovať všetky národy. Udrie sa o tom hneď na veliký bubon a hrdinu
        schváti povesť na svoje krídla, preto mu i šťastie priať musí. Cesta teda, čím skorej, cesta
        do Jásberéňa! Lebo tam visí zlaté rúno pre nového Jásona,
     <sup>
      [
      <a class="footnote" href="#ftn.id2578467" name="id2578467">
       7
      </a>
      ]
     </sup>
     srdce i hlava Pandrlákova horí.
    </p>
    <p>
     Mladí ľudia, právnici, juráti, ktorí s ním každodenne vystrájali nové fígle, nielen
        schválili, lež i napomohli podstatne jeho predsavzatie. Zaopatrili učenému cestovateľovi
        vetchý atilakabát,
     <sup>
      [
      <a class="footnote" href="#ftn.id2578513" name="id2578513">
       8
      </a>
      ]
     </sup>
     čo so zámerom sa veľmi dobre srovnávalo, vyšnurované nohavice, velikánske
        ostrohy, nový „koštök“
     <sup>
      [
      <a class="footnote" href="#ftn.id2578536" name="id2578536">
       9
      </a>
      ]
     </sup>
     a krivú šabľu s nápisom „Nezabiješ!“
    </p>
    <p>
     Nový „koštök“ pretiahol si popod remeň na nohaviciach. Koniec naplnený dohánom vyzeral
        tak, ako čo by mu okrúhla práchnivá huba bola z nohavíc vyrástla. Vystrájači mali radosť,
        ako im vyzeral v tomto úbore ten vzor beťára i mamľasa v jednej osobe, mužík neveliký,
        chudorľavý, s riedkou briadkou, malinkými bajúzikmi.
    </p>
    <p>
     Dali mu i dačo peňazí a tak ho vyprevadili slávnostne z mesta.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578572">
        </a>
        III. Ubitie leva
       </h2>
      </div>
     </div>
    </div>
    <p>
    </p>
    <p>
     Za svoje obete získali to, že sami boli svedkami prvého dobrodružstva hrdo vykračujúceho
        učeného cestovateľa.
    </p>
    <p>
     Na predmestí hnal pred sebou mäsiar do jatky teľa. Pandrlák, ktorý už počal mať i
        videnia, zastal a s úžasom ukázal prstom na teľa: „Ha!“
    </p>
    <p>
     „Čo ti je? Čo vidíš?“ tázali sa.
    </p>
    <p>
     „Nevidíte leva?“
    </p>
    <p>
     „Kde?“
    </p>
    <p>
     „Heno! Pozrite, aký to zúrivý pohľad toho ušľachtilého kráľa púšte.“
    </p>
    <p>
     „Ej, už ozaj! Hrôza vidieť!“ utvrdili ho vo videní vyprevádzači. „Teraz práve uskočil zo
        zverínca, zdrúzgajúc železnú klietku. Beda nám, beda celému mestu, ak nás vy strachu
        nezbavíte, s večnou svojou slávou. Ukážte teraz, že ste naozajstný ,maďarský človek‘.“
        Mäsiarovi dali znak, aby mu nechal slobodnú vôľu.
    </p>
    <p>
     V Pandrlákovi vzbudily sa rozpomienky na „párducoš Árpáda“, na Samsona a Herkula,
     <sup>
      [
      <a class="footnote" href="#ftn.id2578634" name="id2578634">
       10
      </a>
      ]
     </sup>
     obidvoch to, podľa jeho presvedčenia, Maďarov. A pochvala vzbudila v ňom živú
        túžbu stať sa im podobným, roznietila jeho bodrosť.
    </p>
    <p>
     „Nebojte sa,“ riekol, „ani nech sa nestrachujú duše vaše. Hľaďte, ako zachádza pravý
        ,maďarský človek‘ s desným kráľom ľútych šeliem.“
    </p>
    <p>
     S tým si napľul do dlaní, vysúkal rukávy a chmat teľa za hlavu! Teľa bečalo, keď mu
        vykrútil nazad šiju a roztváral tlamu, aby sa pripodobnil Samsonovi. „Darmo reveš, v
        maďarských si rukách,“ riekol víťazne premožiteľ leva. „Nôž mu teraz!“
    </p>
    <p>
     A mäsiar, na pokynutie veselých mladých pánov, skutočne teľa zarezal a na rozkaz
        Pandrlákov hneď i z kožucha olúpil.
    </p>
    <p>
     Tento vzal potom kožku na plecia a uviazal si ju na predku nôžkami, čím značne sa
        rozmnožila jeho ušľachtilá hrdosť. Myslel, že je už teraz vcele podobný „párducoš Árpádovi“,
        Samsonovi a Herr Kulešovi,
     <sup>
      [
      <a class="footnote" href="#ftn.id2578698" name="id2578698">
       11
      </a>
      ]
     </sup>
     ako on meno toto vysvetľoval. Maďarské meno jeho bolo Kuleš a Nemci ho
        prirodzene titulovali Herr.
    </p>
    <p>
     Sprevádzačom riekol výchlubne: „Iďte, zvestujte obidvom mestám, čo ste videli a slyšali.
        Levy sa sdierajú, tigry krotia a blahoslavený, kto uzná, že Maďar je prvý národ na svete.“
    </p>
    <p>
     Medzitým početne sa shromaždivším uličníkom riekol: „Vy čo ste vyšli vidieť? Či
        ,párducoš Árpáda‘? Amen, pravím vám, že viac ako Árpáda. Alebo čo ste vyšli vidieť? Či
        Samsona? Samson mal všetku silu len vo vlasoch; u mňa sú všetky údy vlasmi. Alebo čo ste
        vyšli vidieť? Či Herr Kuleša? Herr Kuleš vedel narábať len so svojím kyjom: ja viem i perom.
        Budete skoro v pochybnosti, či väčšieho obdivu je pri mne hodna hrdinská zmužilosť, či tichá
        a kľudná učenosť.“
    </p>
    <p>
     Povstalý z toho smiech prijal ako potlesk a šiel, vykračujúc hrdo k Jásberéňu.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578749">
        </a>
        IV. Zbadanie šarkana
       </h2>
      </div>
     </div>
    </div>
    <p>
    </p>
    <p>
     Idúcky obzeral s takou nábožnosťou piesočnaté roviny ako veriaci pútnik vo svätej zemi
        miesta, posvätené šľapajami božského Spasiteľa, Márie, prorokov, apoštolov a iných
        biblických osôb. Ako by nie? Veď po týchto rovinách tmolily sa zástupy Hunov. A to je
        dokázané, že Huni boli Maďari a veľmi zaslúžilí ľudia, ktorých pamiatka zostane požehnanou
        na veky. Vedeli znamenite lúpiť, mestá boriť, dediny páliť, lebky štiepať, hrdlá odrezávať
        ako žiaden iný národ. Kopytá ich koní teda posvätily navždy roviny tieto. Preto ich obzeral
        s celou nábožnosťou Pandrlák, bo i na to myslel, či nemá zobuť čižmy ako Mojžiš pred
        horiacim kriačkom.
    </p>
    <p>
     Bol práve vcele pohrúžený do minulosti, predstavoval si živo, ako tu Atila svetotrasným
        hlasom velil svojím svetoborným a preto svätým zástupom, keď mu čosi mihlo v oči. Zastane,
        hľadí, rozdiera oči, a aj, úkaz podivný! Na obzore svíja sa vo vzduchu veličizné hadisko. Čo
        chvíľu mihne mu pred očima, hoci vždy na jednom a tom istom mieste.
    </p>
    <p>
     Prišly mu hneď na pamäť rozprávky z detského veku o šarkanoch a černokňažníkoch.
        Považoval to potom osvietený filozofiou, za báje sprostého ľudu. Ale teraz presvedčil sa na
        vlastné oči, že veru šarkan predsa skutočne jestvuje a zapísal si to hneď do denníka, aby
        dal o tom učenú zprávu Akadémii.
    </p>
    <p>
     I bolo dačo vo veci, okrem žartu. Maďar vial pod holým nebom, ako to tam obyčaj, koňmi
        vytlačenú pšenicu na poli. Maďara náš cestovateľ nevidel, ale videl zrno a plevy,
        vyhadzované do povetria vejačkou. To sa mu zjavilo na obzore ako svíjajúce sa hadisko.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578831">
        </a>
        V. Nekrajanské stretnutie sa s krajanmi
       </h2>
      </div>
     </div>
    </div>
    <p>
    </p>
    <p>
     Keď zbadal šarkana, prišla mu na myseľ i hory podvracajúca búrka. V jej očakávaní vtisol
        si dobre na čelo kučmu
     <sup>
      [
      <a class="footnote" href="#ftn.id2578848" name="id2578848">
       12
      </a>
      ]
     </sup>
     a predsavzal si vrhnúť sa na zem, aby ho do povetria neschvátilo, ako Eliáša
        proroka. A nečinil ani to bez príčiny, bo skutočne počul dunenie. Nebolo to však dunenie
        búrky, lež prichádzajúceho vozíka, na ktorom sedeli traja oravskí pláteníci v čiernych
        kurtkách.
    </p>
    <p>
     Pandrlák oslovil ich pri stretnutí maďarsky, pláteníci odvetili slovensky, že tú reč
        nevedia. „A prečo sa neučíte?“ okríkol ich pánovito Pandrlák, s veľmi cifrovanou kliatbou.
        „Kto maďarský chlieb je, nech sa učí maďarsky.“
    </p>
    <p>
     Na to poznamenali pláteníci, že oni len svoj poctivý slovenský chlieb jedia, nie
        maďarský. Lebo že im Maďar ani chleba, ani vína, ani slaniny zadarmo veru nedá, hoci on rád
        kupuje tovar za päť prstov.
    </p>
    <p>
     Pandrlák krútil mrzuto hlavou a prirodzene to dopustiť nechcel, že by Slovák slovenský
        chlieb jedol. Vykrikoval s velikými srdmi, aby sa pratal von s krajiny maďarskej, kto
        nezanechá všetko a nebeží učiť sa maďarsky.
    </p>
    <p>
     „Slovensky v Uhrách hovoriť,“ dodal s takým dôrazom, že mu až sliny fŕkaly, „je zločin
        hodný šibenice.“ Pohrozil tiež, že navrhne snemu, aby zákon o spálení luteránov bol
        prenesený na Slovákov.
    </p>
    <p>
     Pláteníci vyvalili oči, kto ten muž s čerstvou teľacou kožkou na pleciach, čo ich z
        krajiny vyháňa, ide vešať a upaľovať? A Pandrlák teremtettoval
     <sup>
      [
      <a class="footnote" href="#ftn.id2578921" name="id2578921">
       13
      </a>
      ]
     </sup>
     tak, že by sa boli až zľakli, keby im nebolo šlo do smiechu. Ako by nie? Taký
        Maďar a výslovnosť slovenská! Lebo už to darmo. Maďarská výslovnosť je tak zvláštna, že
        nikdy temer nedokáže ju úplne napodobniť, kto sa v tom nenarodil. I na Pandrlákovi,
        akýmkoľvek sa robil Maďarom, bolo poznať hneď pri prvom otvorení úst, že nie je rodený
        Maďar.
    </p>
    <p>
     Chachot pláteníkov popudil horlivca ešte viac. Do takého ohňa prišiel, že i šabľu tasil.
        Na šťastie bola to šabľa drevená.
    </p>
    <p>
     Oravci siahli tiež k svojej zbroji. Pohonič vyzutínal bičom milého krajana tak, že sa
        obidvoma dlaňami lapil za uši, potom šibol kone a pošiel.
    </p>
    <p>
     Bol to vlastný brat Pandrlákov, pláteník Šofránko. Nepoznal ho v takom úbore, tým menej
        pri takom obcovaní.
    </p>
    <p>
     Pandrlák zostal ako omámený. Nevedel, či má ísť svojou cestou, či bežať za vozíkom a dať
        zajať kriminálnych zradcov vlasti. Horekoval, že ten nebezpečný panslavizmus rozširuje sa už
        i medzi ľud. Lebo to panslavizmus hovorí z tých ľudí.
    </p>
    <p>
     Ale práve táto nepríjemnosť mohla mať vážne, vedecké i politické, následky. Náš akademik
        zaiste pevne si umienil opraviť žalostný omyl tých maďarských učencov a politikov, ktorí
        neprestávajú tvrdiť, že v Uhrách nieto Slovákov. Tej mienky bol i Pandrlák. Myslel, že
        odkedy je v Pešti, všetci Slováci pretvorili sa v Maďarov. Ale skúsenosť o inom ho poučila a
        on si umienil vyviesť svet z bludu. Na dôkaz toho, že Slováci ešte jestvujú, chcel ukázať v
        samej Akadémii svoje zapuchnuté uši. Škoda, že základná jeho mienka ešte doteraz
        nezvíťazila.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579011">
        </a>
        VI. Zapudenie celého vojska
       </h2>
      </div>
     </div>
    </div>
    <p>
    </p>
    <p>
     Sbieral práve všetky možné dôkazy na to, že okrem jedného vymysleného politického národa
        jestvujú iné skutočné národy,
     <sup>
      [
      <a class="footnote" href="#ftn.id2579028" name="id2579028">
       14
      </a>
      ]
     </sup>
     keď zbadal pred sebou, ďaleko na obzore, do radu postavené vojsko s ručnicami a
        bodákmi. Zdalo sa mu, že ho môže byť asi jedna stotina, ale za touto vyobrazil si celú
        armádu a počal hádať. „Pane Bože! Čo tu, na tejto kopytami hunských koňov posvätenej zemi,
        robí vojsko tak veliké?“ Tak sa tázal sám seba a dal si sám odpoveď, že to iste vojsko
        ruské. Vedel zaiste, že Rusi posielajú neprestajne do Uhier milióny a milióny rubľov, hoci u
        nich dosť licho stoja financie. Myslel teda prirodzene, že už prišli zaujať samu krajinu, na
        ktorú si neprestajne ostria zuby, zvlášť pre to uhorské víno. A Pandrlákovi tiež na tomto
        najviac záležalo. Lebo pri čom by sme držali voľby na snem a obnovy župných úradov, keby
        vína nebolo? Skypelo teda vlastenecké jeho srdce.
    </p>
    <p>
     Ale čo počať v takomto nebezpečenstve? Prišlo mu na pamäť, ako to robili prvotní
        maďarskí víťazi, ktorí túto krajinu nadobudli potokmi svätej krvi bez toho, že by kvapku z
        nej boli vyliali. Zuard, Katuša, Huba a iná čeliadka
     <sup>
      [
      <a class="footnote" href="#ftn.id2579089" name="id2579089">
       15
      </a>
      ]
     </sup>
     Duchom Svätým osvietenej fantázie bezmenného Notára kráľa Bélu len meč ukázali a
        pohrozili dakde s vŕšku Slovákom a títo hneď prchli pred nimi ako plaché ovce, oddali im
        krajinu a uznali ich za svojich prirodzených pánov. A veď Rusi tiež sú len takí akísi
        Slováci. Umienil si teda nasledovať príklad počestných kronikárskych víťazov. Vytasiac svoju
        drevenú šabľu, pustil sa do behu proti nepriateľovi s velikým a hrozným krikom: „A nepracete
        sa z krajiny, vy darebáci, vy Moskáli? Chceli by ste vínorodý náš Tokaj? He! Dám ja vám!
        Naučím ja vás!“
    </p>
    <p>
     Pádil s takým vykrikovaním. A hľa, čo môže nevyrovnané maďarské víťazstvo! Nepriateľ
        skutočne zmizol, ako čo by sa bol prepadol.
    </p>
    <p>
     Náš hrdina divil sa sám nad sebou pre toľké a tak snadné víťazstvo a umienil si písať
        hneď o tom Akadémii, aj do všetkých novín, od akého nebezpečenstva oslobodil krajinu; že
        Moskáli blížili sa už k Pešti, on, Pandrlák, že zapudil ohromnú ich armádu sám jediný.
        Neváhal postaviť sa pritom na roveň so Zuardom, Katušom a Hubom.
    </p>
    <p>
     Čo obraznosť jeho rozpálilo, to boly túzoky, veličizné vtáky, ktoré, keď sa postavia v
        diaľke podľa svojej obyčaje do radu s vytiahnutými šijami, vyzerajú skutočne ako vojsko s
        ručnicami a bodákmi. A plaché je toto okrídlené vojsko. Náhle teda uzrely bežiaceho k nim
        Pandrláka, hneď stiahly opatrne šije a učinily tutti futti ako Rakúšania pri Solferíne.
     <sup>
      [
      <a class="footnote" href="#ftn.id2579181" name="id2579181">
       16
      </a>
      ]
     </sup>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579206">
        </a>
        VII. Boj s Moskáľmi
       </h2>
      </div>
     </div>
    </div>
    <p>
    </p>
    <p>
     Radosť nášho hrdinu bola však privčasná. Bo keď pošiel ďalej, zbadal s úžasom, že
        Moskáli sa len vzdialili, ale neutiekli z krajiny. Videl znovu ich vojsko v bielom rúchu a
        generála pred ním, bezpochyby samého Paškieviča,
     <sup>
      [
      <a class="footnote" href="#ftn.id2579227" name="id2579227">
       17
      </a>
      ]
     </sup>
     s troma adjutantmi.
    </p>
    <p>
     Srdce počalo v ňom tĺcť nepokojne, ale nezľakol sa ani teraz. Dodajúc si smelosti,
        pošiel, ako skôr, s vytasenou drevenou šabľou a s desným krikom ako pravý „maďarský človek“
        v ústrety celej armáde.
    </p>
    <p>
     Armáda však teraz, predstavte si, neuteká. Ba generálovi adjutanti bežia proti nemu so
        štekotom. Každý druhý človek bol by v nich poznal valašských psov, ale náš hrdina bol
        múdrejší. Vedel dobre, že v ruskom vojsku nachádzajú sa i psohlavci, a to mu všetko
        vysvetlilo. Psohlavci to boli, ktorých generál vyslal proti nemu, aby ho zjedli.
    </p>
    <p>
     Ale to nie je tak snadno zjesť pravého „maďarského človeka“. Pandrlák zjesť sa nedal.
        Ale, pravda, mal sa proti komu oháňať svojou drevenou šabľou. Lebo psohlavci dostali chuť na
        tú sviežu teľaciu kožku, ktorá Pandrlákovi visela s pliec, a hodne ho počali obrábať. Bol by
        im musel aspoň znak svojej hodnosti a upomienku na svoje hrdinstvo povrhnúť v korisť, keby
        nebol pribehol sám generál na somárovi.
    </p>
    <p>
     Čitateľ si domyslí, že to bol valach v zamastenej bunde a hrozné vojsko kŕdeľ bielych
        oviec.
    </p>
    <p>
     V denníku nášho hrdinu však čítame, že mal osobný súboj s generálom Paškievičom a jeho
        adjutantmi, pričom ostatné nepočetné ruské vojsko nečinne sa dívalo. O Paškievičovi
        poznamenal, že má planú paripu, tak že sa mu až nohy po zemi vláčia, adjutantov oproti tomu
        obratných a veľmi nebezpečných, bo kúšu. Pripojil i to poznamenanie, žeby jeden pluk husárov
        postačil zaujať celé Rusko a cára priviesť do Pešti v okovách, keby to stálo za prácu. Ale
        vraj celá ruská zem nie je hodna dobrého slova a Rusi ani toho prachu, čo by ich vystrieľal.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579321">
        </a>
        VIII. Zápas s obrom
       </h2>
      </div>
     </div>
    </div>
    <p>
    </p>
    <p>
     Rojily sa mu práve v hlave myšlienky o nekonečnej chatrnosti Slovanov a nevyrovnateľnom
        víťazstve husárov, o ktorých vraj Napoleon povedal, že by s desiatimi plukmi opanoval celý
        svet, a šiel, shovárajúc sa o tom sám so sebou, keď sa mu zazdalo, že ktosi sa smeje, ba
        rehoce, a bral to na seba. Obzrie sa na bok a aj! Chlapisko akési ozrutné, v bielej huni,
        šibrinkuje kol do kola rukami a rehoce sa hlasite.
    </p>
    <p>
     Nechceme povedať, že by sa bol Pandrlák na prvý pohľad zľakol, povieme len, že trochu sa
        pozastavil. Lebo chlapisko to bolo tak ozorné, že zase videl pred sebou uskutočnenú národnú
        báj o obroch. Bol vysoký ako dom, ramená mal dlhšie a tlstejšie ako celý najväčší muž so
        všetkým činom.
    </p>
    <p>
     „Ale komu by ustúpilo hrdinstvo maďarské?“ pomyslel si víťaz nad levom a Rusmi a poď k
        obrovi, spievajúc „Szózat“,
     <sup>
      [
      <a class="footnote" href="#ftn.id2579362" name="id2579362">
       18
      </a>
      ]
     </sup>
     aby mu ukázal, čo je pravý „maďarský človek“.
    </p>
    <p>
     „Ty ma dráždiš, smeješ sa zo mňa,“ riekne, podoprúc si boky pred okrúhlym veterným
        mlynom. Lebo to bol ten obor, ktorý sa mu vysmieval. Tento Don Quijotov obor
     <sup>
      [
      <a class="footnote" href="#ftn.id2579385" name="id2579385">
       19
      </a>
      ]
     </sup>
     neodvetil prirodzene nič, len sa rehotal ďalej a šibrinkoval štyrmi rukami. Bo
        potvora mala štyri ruky.
    </p>
    <p>
     Rozpálený tým ešte viac „maďarský človek“ vreští z celého hrdla:
    </p>
    <p>
     „Ktokoľvek si, či človek, či nečlovek, vzdaj slušnú česť Maďarom a vyznaj, že sú prvý
        národ na svete.“
    </p>
    <p>
     Obor nič, len ďalej šibrinkuje a rehoce sa. Pomáhajú mu v tom i dve hlavy, vystrčené z
        mlynských okien. Bol to mlynár a meľač. Pandrlák mal okná za oči, strechu za klobúk, krídla
        za obrove ruky a rozpŕchlil sa náramne.
    </p>
    <p>
     „Bijem sa s každým,“ vrešťal, „kto nevyzná, že Maďar všetky národy na svete prevyšuje a
        povolaný je panovať od východu až k západu slnka, na suchu i na mori nad všetkými jazykmi,
        plemenami a národmi, odteraz až na veky.“
    </p>
    <p>
     Odpoveďou na to bolo ďalšie klepotanie mlyna a srdečný smiech z okien vystrčených hláv.
    </p>
    <p>
     To bolo primnoho. Také rúhanie „maďarský človek“ ďalej trpieť nemohol. Rozplamení sa ako
        moriak, tasí šabľu a poď prosto proti obrovi! Ale nie je to žart zápasiť s obrom. Dá mu
        frčku po nose, hrdina prevráti kozla a tam leží, ľa — na srdečný smiech teraz už štyroch
        hláv v oknách.
    </p>
    <p>
     To ho však ešte nepremohlo. Skočiac na hbité nohy, dá sa znovu do obra. Chcel mu lapiť
        šibrinkujúce ruky. A to i učinil, lenže bez úspechu. Lebo obor ho vydvihol, zatočil ním a
        pľask o zem na druhej strane.
    </p>
    <p>
     To ho tak skrotilo, že hoc teraz bol smiech v oknách najväčší, predsa mu prešla chuť na
        ďalší zápas. Bo pri tom všetkom, že capol do piesku, poranil sa predsa do boku a ledva sa
        posbieral.
    </p>
    <p>
     Pomstu vzal len takú, ako ten v bitke dokrvavený Nemec. „Prevalil mi hlavu,“ riekol,
        „ale i ja som mu dal.“ „Nuž čo?“ „Povedal som mu, že je huncút.“ „Veru si mu dal! Dobre, že
        ťa ešte väčšmi nezmlátil.“ „Hja! Veď on to nepočul.“
    </p>
    <p>
     Tak asi učinil i náš hrdina. Odišiel, zaprášený a zakrvavený, nadávajúc obrovi do
        panslávov, čo uňho bolo to najhroznejšie. Ale ponáhľal sa, aby obor so svojimi štyrmi
        ramenami neposkočil za ním.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579511">
        </a>
        IX. Objavenie zločinu
       </h2>
      </div>
     </div>
    </div>
    <p>
    </p>
    <p>
     Ďalej potom neprihodilo sa mu nič zvláštneho, až po cieľ učenej cesty, Jásberéň, okrem
        toho, že mu prišiel na myseľ nový dôkaz totožnosti Maďarov a Grékov. Totiž meno Jás uviedlo
        mu v pamäť toho Jásona, ktorý sa plavil do Kolchidy po rúno zlatého baránka; z čoho
        nasleduje, že Jáson bol Jás,
     <sup>
      [
      <a class="footnote" href="#ftn.id2579534" name="id2579534">
       20
      </a>
      ]
     </sup>
     teda opravdivý Maďar.
    </p>
    <p>
     Čo prvé pri vchode do Jásberéňa zočil, to bola cigánska koliba a pred ňou nahučičké-nahé
        cigánčatá. Tieto mu s otrčenou dlaňou zaskočily cestu. A náš dobrosrdečný Pandrlák nielen že
        sa nepohneval, ako iní cestovatelia, na bezočivej dotieravosti ničomného cudzopasného
        plemena, lež i pobozkal obdarovaných, zašpinených naháčov, ba vošiel i do koliby. Bol zaiste
        tak veliký milovník „Novomaďarov“, ako nenávistník Slovákov. S každým špinavým Cigánom hneď
        letel do bozkávania ako s nádejným Maďarom.
    </p>
    <p>
     V kolibe našiel dvoch kučeravých „farahúnov“ s velikými bajúzmi a jednu zašpinenú
        Cigánku v zafúľanej, deravej plachetke.
    </p>
    <p>
     Táto práve vykladala karty Maďarovi v širočizných gatiskách, v ktorých vyzeral ako
        ženská v letnici. Skapal mu v noci tlstý brav, prišiel teda k Cigánom, aby mu vyložili z
        karát, kto mu brava ukradol. Priniesol im dva veličizné chleby, hodný oval slaniny a veliký
        uzol múky. Lebo Maďar je práve taký galgan ako Slovák a Rumun, nevedomý, hlúpy, poverčivý a
        márnotratný. Nemá to nikdy krajciara pri rukách. Peniaze nie sú pre neho. Nevie ani zarobiť
        ani so zarobeným rozumne hospodáriť. Hľadí ako zver len na žranie a pitie. Preto niet u
        týchto národov pokroku v civilizácii. Maďar i teraz priniesol za veštbu, čo mal doma.
    </p>
    <p>
     Cigánka mu zvestovala, že jeho brav je zaklatý a že by trup mohol nájsť, keby neveril
        lživým rečiam a trochu sa poohliadal. Maďar myslel na toho i onoho a pri vstúpení
        Pandrlákovom škrabal sa starostlivo za uchom. Tento dal sa objímať a bozkávať vyúdených
        Cigánov s osvedčovaním nekonečnej lásky a úcty svojej. „Vy,“ hovoril, „budete v krátkom čase
        najkrajšou perlou v korune uhorskej.“
    </p>
    <p>
     Cigáni ďakovali, ale boli akísi netrpezliví, keď sa ohliadal po kolibe. Zvlášť vtedy
        prejavovali chuť vypchať podivína von, keď sa počal dotazovať, čo je to tam v kúte prikryté
        plachtou?
    </p>
    <p>
     „To je môj nádejný syn, čo práve zomrel,“ odvetil starý More a všetci postavili sa tak,
        aby zvedavému zastúpili cestu k zakrytému predmetu.
    </p>
    <p>
     Pandrlák si žiadal súrne vidieť nebohého nádejného vlastenca a Cigáni mu to neústupne
        odopierali.
    </p>
    <p>
     „U nás nikto cudzí nesmie mŕtveho vidieť,“ hovoril starý.
    </p>
    <p>
     „Mátal by nás po smrti,“ dodala veštica s prísahou.
    </p>
    <p>
     Všetci pchali hosťa von, ale tento stál neústupne na svojom, že mŕtveho nebožtíka vidieť
        musí a musí.
    </p>
    <p>
     Prišlo až k strkaniu. Pandrlák zavadil pritom nevdojak ostrohou do plachty a strhol ju.
        Tu sa ti zjaví miesto človečej mŕtvoly svinský trup, brav, ktorého Maďar práve hľadal, ešte
        i so srsťou.
    </p>
    <p>
     Toto náhodné objavenie zločinu pripisovalo sa hlbokej múdrosti a získalo nášmu
        cestovateľovi velikú povesť v Jásberéni. Hneď bolo plné mesto rečí, že taký a taký veľmúdry
        pán prišiel z Pešti, bezpochyby vraj kráľovský vyslanec alebo sám kráľ. Cestuje nepoznaný,
        aby vyskúmal všelijaké krivé cestičky úradských.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579697">
        </a>
        X. Súdne riešenie
       </h2>
      </div>
     </div>
    </div>
    <p>
    </p>
    <p>
     Dôsledkom povesti o velikej múdrosti prišlého pána v teľacej kožke bolo, že našiel sa
        iný, tiež minulej noci poškodený gazda, ktorý tiež prišiel prosiť o dobrú radu. Vyložil, že
        mu ukradli koleso z voza; či by mu teda nevedel povedať, kde ho má hľadať?
    </p>
    <p>
     „Títo ľudia sa bláznia,“ pomyslel si Pandrlák. Ale potom uvážil, že u Maďarov je tá
        cnosť, ktorá ich predkov tak slávnymi učinila, hojne i teraz rozšírená. Odvetil teda
        nakrátko: „Hľadaj u suseda.“
    </p>
    <p>
     A tu zas utrafil tak, že mohol platiť za veštca. Gazda, ktorý prišiel tázať sa na svoje
        koleso, bol tiež zlodejom a práve minulej noci ukradol susedovi koleso. Vzal teda toto
        koleso a odniesol ho k susedovi so slovami: „Kume!
     <sup>
      [
      <a class="footnote" href="#ftn.id2579737" name="id2579737">
       21
      </a>
      ]
     </sup>
     Prišli sme odrazu na jednu myšlienku. Tys’ ukradol koleso mne, ja tebe. Navráťme
        si a buďme zato dobrí kumovia.“
    </p>
    <p>
     Bolo skutočne tak. Povesť Pandrlákova rástla.
    </p>
    <p>
     Dostavili sa teda pred neho i traja čižmárski tovariši s prosbou o riešenie medzi nimi
        vzniklého sporu.
    </p>
    <p>
     Predmet sporu takto vyložil jeden z nich: „Pohli sme sa traja z Koložváru. Tento jeden z
        nás použil fígeľ, aby si poľahčil, nás nespravodlivo obťažil. Všetky svoje veci nezbadane
        nakládol do našich noší. My sme niesli ako somári, i naše i jeho, on si šiel naprázdno.
        Rozsúďte túto vec, učený pane, a naložte oklamníkovi, podľa múdrosti vám vlastnej, zaslúženú
        pokutu.“
    </p>
    <p>
     „Nie tak bolo,“ odvetil obžalovaný, „ale títo ukradli v Koložvári moje veci.
     <sup>
      [
      <a class="footnote" href="#ftn.id2579783" name="id2579783">
       22
      </a>
      ]
     </sup>
     Ja som to až tu spozoroval. Ráčte uložiť zaslúžený trest zlodejom.“
    </p>
    <p>
     „Iďte všetci,“ rozhodol Pandrlák, „nazpät do Koložváru. Tam, ty obžalovaný, daj týchto
        vyšibať ako zlodejov a potom prinesieš ich noše do Jásberéňa, oni pôjdu naprázdno.“
    </p>
    <p>
     Ľud obdivoval v tomto výroku múdrosť Šalamúnovskú a Pandrlák vyhral to, že si striasol s
        krku tovarišov. Lebo iné veci ležaly mu na srdci: trubiroh Lehelov, kosti Atilove, ale
        predovšetkým Rusi.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579818">
        </a>
        XI. Palicovanie zlodejského husára
       </h2>
      </div>
     </div>
    </div>
    <p>
    </p>
    <p>
     Pred týmito chcel čím skôr uchrániť krajinu, uvedenú do nebezpečenstva. Preto ponáhľal
        sa predovšetkým oznámiť prítomnosť Paškievičovu husárom, ktorí táborili v Jásberéni.
    </p>
    <p>
     Týchto práve cvičil na námestí bruchatý ritmajster.
     <sup>
      [
      <a class="footnote" href="#ftn.id2579842" name="id2579842">
       23
      </a>
      ]
     </sup>
     Pandrlák sa ostýchal osloviť ho pri práci, len ebadtoval a teremtettoval, že
        velenie pri Maďaroch je nemecké. Ritmajster dobre počul, keď fajčiaci Pandrlák čas od času
        pokrikoval: „Magyarúl! Ebadta Németje!“
     <sup>
      [
      <a class="footnote" href="#ftn.id2579860" name="id2579860">
       24
      </a>
      ]
     </sup>
     Ale zas on nechcel pretrhnúť svoju prácu a viac dbal na paničky a panie, ktoré
        sa prizeraly, než na prítomnosť maďarského Herr Kuleša s teľacou kožkou na pleciach.
    </p>
    <p>
     Po daktorých cvikoch priniesli dereš. Ritmajster kázal sosadnúť s koňa jednému husárovi,
        vyčítal mu kapitolu, že zasa kradol a bol ožralý, potom zvrešťal: „Líhaj!“ Obstúpili ho s
        dvoch strán kapráli s palicami.
    </p>
    <p>
     Náš premožiteľ Rusov tak ľutoval neboráka, že bol pevne odhodlaný vziať na seba ľahšiu
        pritom polovicu, kričať zaňho, keď ho budú biť. Ale vyťali mu len jednu, potom ho nechali
        ležať, ani ho nebili, ani vstať mu nekázali.
    </p>
    <p>
     „No, biteže, keď máte,“ ozve sa husár s dereša. Ritmajster však káže mu vstať a dereš
        odniesť.
    </p>
    <p>
     To husár považoval za prevelikú hanbu, pľul a nadával, či je on kurva, aby sa o jednej
        palici obišiel. Potom dal sa vyhrážať: „Keby mi boli vyťali päťdesiat, bol by som zajtra
        zase pil a kradol; teraz i zato už viac ani piť, ani kradnúť nebudem.“ A divné, hrozbu túto
        potom i skutočne vyplnil. Tak rozličný účinok máva trest pri rozličných ľuďoch.
    </p>
    <p>
     Pandrlák mu pri reptaní hlasite prisvedčoval. Tvrdil i on, že „maďarský človek“ nemal
        byť tak zhanobený, aby mu len jednu ranu dali.
    </p>
    <p>
     To počujúc ritmajster skočil s koňa a zastal sa Herr Kulešovi v oči.
    </p>
    <p>
     „Nuž! Nuž!“ odvetil Pandrlák.
    </p>
    <p>
     Vtedy sa ritmajstrovi kýchne, posotí velikým brušiskom Herkulesa, tento odletí na tri
        kroky nazpät. Pretože sa tým dostal do blízkeho susedstva trubačovho koňa, vzal mu tento do
        gamby kučmu i s vlasmi a tak ho na všeobecný smiech potriasol, vyšticoval ako dáky dedinský
        profesor študenta v gaťkách.
    </p>
    <p>
     Najchutnejšie smiala sa jedna mladá pani, ktorá pri cvičení husárov často pokyvovala na
        pána ritmajstra bielou vyšívanou šatkou.
    </p>
    <p>
     Len po tomto výjave nastúpilo objasnenie. Pandrlák vyložil, že Rusi sú v krajine, a
        ritmajster velil hneď husárom — do kasárne.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579975">
        </a>
        XII. Návšteva u predstaveného mesta
       </h2>
      </div>
     </div>
    </div>
    <p>
    </p>
    <p>
     Ritmajster sám pošiel za tou dámou, ktorú bolo vidno mávať bielym ručníčkom a učený
        akademik chcel skončiť svoje veci, pokiaľ husári privedú poviazaného Paškieviča. Zamieril do
        domu predstaveného mesta.
    </p>
    <p>
     Majúc vstúpiť, bol trochu chúlostivý, ako to vždy býva, keď človek pristupuje k
        veľadôležitej veci. Preto zastal pri dverách, hľadel kľúčovou dierkou, potom priložil ucho a
        načúval, chcejúc vedieť, kto tam a čo sa hovorí. V tom ale nadíde hajdúch a okríkne
        počúvajúceho: „Či to tak robia statoční ľudia?“
    </p>
    <p>
     Pandrlák chce skoro zdvihnúť hlavu, ale — psia mať — vlasy sa mu zarepily do kľučky. Keď
        ich odmotáva, hajdúch ho vytne odzadku lieskovicou. Pandrlák sa trhne a odskočí odo dverí,
        ale veru hodný chlp vlasov zostal na kľučke.
    </p>
    <p>
     To bolo hrubé urazenie učeného akademika. Že však cítil sa vinným, namiesto hnevu
        odpýtal pekne hajdúcha a zmätený nemilou udalosťou počínal si potom vo svetlici trochu
        neohrabane.
    </p>
    <p>
     Chcejúc sa ukázať zdvorilým, salónnym koniarom (lovag),
     <sup>
      [
      <a class="footnote" href="#ftn.id2580037" name="id2580037">
       25
      </a>
      ]
     </sup>
     ponáhľal sa predovšetkým pobozkať rúčku domácej panej. Ale stúpil jej pritom na
        nôžku, a to na otlak. Pani skríkne a odskočí; Pandrlák zhíkne a odskočí tiež na náprotivný
        bok. Ona búši sa pritom do muža a tento do pece tak, že kachle preboril zadkom. Pandrlák
        zase buchne do prítomného lekára a tento prevráti stolík so všetkými sklenicami a pohármi.
        Naľakaný príchodzí odpytuje všetkých za radom s poklonami, zvlášť paniu, a napraví chybu
        tým, že jej roztrhne vlečúce sa šaty ostrohami, zamotanými do nich. Spustošenie, krik,
        híkanie, smiech ako na súdny deň. Pandrlák zateremtettoval na toho, kto ustanovil, aby
        takéto brnkadlá nosil, kto nikdy na koni nesedel.
    </p>
    <p>
     Po uspokojení trmy-vrmy predstaví sa ako cestujúci akademik a domový pán prijme ho
        vľúdne. Lebo prišla už i do jeho ušú povesť, ktorá sa o ňom rozniesla. Nemotornosť jeho
        vysvetľoval si hlbokou učenosťou. „Preto je taký neohybný,“ myslel si, „lebo je vždy plný
        hlbokých myšlienok a žije viac v minulosti, než v prítomnosti, viac v ideách, než v
        skutočnosti. Takí bývajú veľmi učení ľudia. Obcujú vždy s mŕtvymi a zaoberajú sa so samými
        sebou. Keď potom vstúpia do spoločnosti, sú ako teľa na ľade. Jednako zasluhujú najväčšiu
        úctu. Lebo od nich vychádza všetko svetlo, oni pestujú vedy a umenia.“ Tak si myslel, preto
        prijal akademika láskavo, ponúkol mu zdvorilo stoličku.
    </p>
    <p>
     Pritom ale nová nehoda. Keď mu domový pán podkladal odzadku stoličku, Pandrlák spustil
        sa pomimo a prask! prekotil sa vo svojej teľacej koži horeznačky. Pani nemohla zdržať sa
        hlasitého smiechu a utiekla. Akademikovi pomohol na nohy lekár, pri ktorej príležitosti
        ohmatal mu žilu. Čo súdil z tepu, ukázal jeho významný pohľad na domového pána a pošepnutie
        čohosi do ucha.
    </p>
    <p>
     Keď sa i toto utíšilo, akademik predovšetkým zapálil si dymku, aby sa osvedčil pravým
        Maďarom, potom pristúpil k svojmu predsavzatiu. Najprv rozprával historicky, čo vedel o
        trubirohu Lehelovom. Keď vraj mali obesiť tohto povestného vodcu lúpežných Maďarov po bitke
        pri Augsburgu r. 955, vyžiadal si dovolenie zatrúbiť si ešte raz na svojom trubirohu.
        Dopriali mu posledné nevinné potešenie. Horkýže, ale nevinné. Náhle mal Lehel v ruke svoj
        trubiroh, bác, s ním cisára Konráda po hlave!
     <sup>
      [
      <a class="footnote" href="#ftn.id2580135" name="id2580135">
       26
      </a>
      ]
     </sup>
     Zabil ho do smrti.
    </p>
    <p>
     Hoci rozprávka tá povstala v samom Jásberéni, kde sa trubiroh Lehelov ukazuje, predsa
        lekár pokrútil hlavou. „Vtedy,“ namietol, „žiadneho cisára Konráda na svete nebolo.“
    </p>
    <p>
     Akademik však odvetil na to tak vtipne, ako dôkladne: „Práve preto ho nebolo, pretože ho
        Lehel zabil. Z tejto príčiny ponecháva i Katona
     <sup>
      [
      <a class="footnote" href="#ftn.id2580165" name="id2580165">
       27
      </a>
      ]
     </sup>
     svätej relikvii jej platnosť.“
    </p>
    <p>
     Ospravedlniac tak na priadkach vymyslenú bájku, predniesol potom, aká vzácna pamiatka je
        trubiroh Lehelov a že by sa mala prechovávať v krajinskom múzeu. On že ju odnesie.
    </p>
    <p>
     „To sa môže stať,“ mihol chytrý domový pán na lekára a priniesol hneď z bočnej chyže
        starý lovecký roh, aby sa zbavil podivínskeho hosťa.
    </p>
    <p>
     Tento nemnoho mysliaci prijal roh s nesmiernym poďakovaním, pritúlil k srdcu a pobozkal.
        Potom si ho priložil k uchu, lebo sa povedá, že vydáva sám od seba zvuk podobný hučaniu
        včiel. Pandrlák to našiel pravdivým a s tým väčšou radosťou zavesil si trubiroh na plece,
        pri čom pán i lekár ledva sa zdržali hlasitého smiechu.
    </p>
    <p>
     Prešiel potom na iný predmet. Vraj podľa istých historických zpráv, menovite rétora Prišku,
     <sup>
      [
      <a class="footnote" href="#ftn.id2580218" name="id2580218">
       28
      </a>
      ]
     </sup>
     kosti Atilove musia ležať v jásberénskom chotári. On že na to prišiel, aby ich
        vyhľadal. Bo že to neodbytne požaduje blahobyt a rozkvet uhorskej krajiny.
    </p>
    <p>
     „Ráčte teda ukázať,“ vetí predstavený mesta, „kde sa má kopať!“
    </p>
    <p>
     „Celý chotár,“ hovorí akademik, „musí sa prekopať miesto pri mieste na siahu hlboko.“
    </p>
    <p>
     Nato už odpovedal predstavený mesta len úsmevom a kázal hajdúchovi odviesť pána v
        teľacej kožke na noc — do špitála.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580267">
        </a>
        XIII. Serenáda
       </h2>
      </div>
     </div>
    </div>
    <p>
    </p>
    <p>
     Okolo polnoci dal ritmajster vyhrávať pred oknami tej dámy, čo tak pokyvovala pri
        cvičení husárov bielym ručníkom. Celá vojenská banda hrala v kole pri pochodniach
        (fakliach).
    </p>
    <p>
     Pretože dialo sa to práve oproti špitálu, kde náš akademik odfukoval, aký div, že
        vzbudiac sa bral to na seba. Myslel, že tá česť deje sa jemu ako slávnemu učencovi,
        premožiteľovi leva, obra a Rusov. A pretože tak myslel, nemohol byť taký hrubian, aby sa
        nepoďakoval.
    </p>
    <p>
     Chcel zapáliť sviecu, ale pre radostný trepot nemohol. Zápalky sa kazily, žiadna
        nelapila oheň. Vzal kremeň, ale len nechty a prsty si otĺkal ocieľkou. Pri habkaní sem-tam
        vyvrátil i nočnú nádobu s obsahom, i umývaciu misu so sklenicou a pohárom a tak obrátil
        chyžu na kaluž.
    </p>
    <p>
     Na tresk-plesk vojde špitálsky dozorca, ale bez svetla. Nie div, teda, že jeho nos tak
        sa stretol s fafákom Pandrlákovým, zapuchnutým od boja s obrom, že oba krvácaly. Po takomto
        pozdravení vyharušil dozorca hosťa, prečo nedrichme? A odíduc s mrmraním, zamkol pred ním
        dvere.
    </p>
    <p>
     Čo sa dalo robiť? To Pandrlák vedel dobre, že všetko teremtettovanie nič nespomôže.
        Obliekol sa teda po tme a vyskočil na ulicu oknom. Zvláštne vzozrenie dalo mu to, že sa
        vliekla za ním posteľná plachta, ktorú mal napoly v nohaviciach. Na teľaciu kožku a na
        trubiroh Lehelov, rozumie sa, že nezabudol.
    </p>
    <p>
     Takýto pristúpil k bande a ďakoval hlasno za česť, preukázanú mu tak peknou serenádou.
        Pretože sa strhol smiech, teda i dáma s bielym ručníkom a ritmajster otvorili okno.
    </p>
    <p>
     Zahučalo úškľabné „éljen“ a Pandrlák odkašľával, chystajúc sa k slávnostnej reči. Mienil
        napáliť víťazov proti Rusom. Lebo len tí Rusi a panslávi brneli mu vždy v hlave ako každému
        opravdivému uhorskému vlastencovi.
    </p>
    <p>
     Ale sotva započal púšťať prúdy úchvatnej svojej výrečnosti, kujon trubač tak mu zatrúbil
        do ucha, dobre že neohluchol. Miesto cicerónskej reči teda nastúpilo hrozné teremtettovanie
        a hromženie. „Vy hrubiani, vy padúsi, vy lokaji!“ vykrikoval, keď bol vyplazil jazyk, a
        odišiel pri homérickom, nevyhasiteľnom smiechu
     <sup>
      [
      <a class="footnote" href="#ftn.id2580376" name="id2580376">
       29
      </a>
      ]
     </sup>
     i vojakov, i uličníkov i ritmajstra a dámy v okne.
    </p>
    <p>
     Chcel sa vrátiť do špitála, kade vyšiel, oknom. Na nešťastie, ako sa pchal dnu a už bol
        zpolovice v chyži, tu ponocná stráž! Mysliac, že to zlodej, vytiahli ho za nohy nazpät na
        ulicu, vyčítali mu dakoľko kyjom a potom mu zaopatrili do rána hospodu — v berecínci.
     <sup>
      [
      <a class="footnote" href="#ftn.id2580411" name="id2580411">
       30
      </a>
      ]
     </sup>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580427">
        </a>
        XIV. Nocľah v berecínci
       </h2>
      </div>
     </div>
    </div>
    <p>
    </p>
    <p>
     Tu našiel štyroch zamestnaných loptošov, s divým pohľadom, pri zvláštnom zaneprázdnení.
        Kládli si vprostriedku velikej, nevydoštenej, zasmetenej, očadenej chyže ohník zo slamy a
        kúskov polámanej postele. Preto bola táto vlhká peleš plná dymu, tiahnuceho sa pomaly von
        otvoreným oknom. Loptoši sedeli okolo pahreby a rozpaľovali v nej hrubý železný drôt. Tento,
        keď sa rozpálil na žeravo, vytiahol jeden z pahreby a pritisol inému na obnažené lýtko so
        slovami: „Vyznaj, že si zabil!“ Pripečené telo až škvrčalo, ale pálený len tvár zmŕštil a
        riekol so zaťatými zubmi: „Nie, nezabil som!“ Túto službu preukazovali si vospolok všetci za
        radom jeden druhému. Lebo to bola príprava na súdny výsluch. Sviniari, ktorí zabili dvoch
        šafraníkov, chceli sa tým utužiť v stálosti pri zapieraní.
    </p>
    <p>
     Pri takom zaneprázdnení zastihol ich pandúr, ktorý voviedol Pandrláka. „A vy čo?“
        okríkol ich s teremtettovaním, opásal každého pár razy po pleciach a oheň zalial. Pandrlák
        zostal s loptošmi po tme.
    </p>
    <p>
     Títo počnú sa ho vypytovať odkiaľ je? čo je? čo ukradol? koho zabil? kde a ako ho
        lapili? a dosť podobných otázok u takých ľudí.
    </p>
    <p>
     Keď im povedal, že on je akademik, tomu nerozumeli, lebo so sviňami na púšti nikdy o tom
        nerozprávali.
    </p>
    <p>
     Povedal im teda prosto, že on je človek učený, čo knihy píše, a zbojníci sa divili. „Či
        to teda,“ ozval sa jeden, „už i páni zbíjajú?“ „Eh!“ vetil na to druhý, „najlepší zbojníci
        vozia sa na kočoch, lenže týchto nevešajú.“
    </p>
    <p>
     Potom počali sužovať príchodzieho rozličnými hlúpymi otázkami. Tázali sa, či to po
        telegrafe možno i svine posielať? či peršpektívom možno previdieť
     <sup>
      [
      <a class="footnote" href="#ftn.id2580517" name="id2580517">
       31
      </a>
      ]
     </sup>
     i cez horu? či pravda, že Nemci vedia lietať? a podobné otázky. Nedali mu oka
        zatvoriť až do svitu.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580537">
        </a>
        XV. Reč k ľudu
       </h2>
      </div>
     </div>
    </div>
    <p>
    </p>
    <p>
     Mal teda zlý nocľah na vlhkej zemi a bál sa spolu, že také zneuctenie dá velikú štrbinu
        jeho vážnosti. Ale v tom sa mýlil. To mu nielen neuškodilo vo verejnej mienke ľudu, lež ešte
        zvýšilo jeho vážnosť. Lebo ľud si nedá tak ľahko vziať, keď si raz dačo položí do hlavy.
        Podivínsky jeho oblek a sebadržanie vysvetľovala si sprostač tým, že sa robí bláznom, aby
        tým istejšie mohol pristihnúť pánov pri krivých cestičkách. Jeho zatknutie a zapuchnutý
        fafák odvodzovali od prenasledovania panských chytrákov a ľutovali neboráka, že za nich sa
        vystavuje takým trampotám, nadávali tým, čo ho v noci zneuctili. „Páni zavoňali pečienku,“
        pošepkávali si, „preto chcú zabiť kráľovského človeka, ak nie kráľa samého. Naučí ale on
        ich!“
    </p>
    <p>
     Preto shromaždilo sa ráno veliké množstvo ľudu okolo berecínca, aby videli podivného
        cestovateľa a s velikým vreskom žiadali jeho vypustenie.
    </p>
    <p>
     Predstavený mesta nechcel ako opatrný a chytrý muž dráždiť verejnú mienku, s potupou dať
        vyviesť šialenca z mesta. Zaumienil si nechať ho robiť po vôli, aby zjavil svoju povahu sám
        a dobrovoľne odišiel. Mal a musel mať pozhovenie. Verejná mienka činieva i bláznov vážnymi a
        činí radným šetriť ich.
    </p>
    <p>
     Odpýtal teda pekne Pandrláka za nočné zneuctenie. A keď tento prejavil žiadosť rečniť k
        ľudu, neodoprel mu to, ba sám dal mu postaviť bočku.
    </p>
    <p>
     Na túto vyliezol Pandrlák s teľacou kožkou na pleciach a s Lehelovým trubirohom pri boku
        a takto asi rečnil:
    </p>
    <p>
     „Len dva veliké národy boly na svete, jeden rímsky, druhý hunno-maďarský; ale tento
        predsa väčší je. Ja som hotový rúbať sa s každým na smrť, kto by to zapieral.“
    </p>
    <p>
     Pri týchto slovách vytiahol svoju drevenú šabľu, mávol na štyri strany sveta, ako kráľ
        pri korunovaní, potom ju strčil zas do pošvy. Poslucháči ešte nevedeli, či sa majú smiať, či
        živstvovať rečníka. Mlčali teda, rečník s velikým nosom pokračoval:
    </p>
    <p>
     „Čo sú učení iných národov oproti našim učeným? Nedoukovia. Čo umelci? Fušeri. Čo
        politici? Lokaji. Čo hrdinovia? Baby. Maďar je kvintesencia všetkých dokonalostí,
     <sup>
      [
      <a class="footnote" href="#ftn.id2580642" name="id2580642">
       32
      </a>
      ]
     </sup>
     ako sa to zrkadlí vo všetkých našich divadelných hrách a rozprávkach zo starého
        i nového veku. Čokoľvek je veliké, dobré a pekné, všetko je pri Maďarovi: a čoho v Maďarovi
        niet, to ani veliké, ani dobré, ani pekné byť nemôže. My preto hľadajme kosti Atilove, ktoré
        ležia neomylne vo vašom chotári, ako som to učeným skúmaním vynašiel. Poďme, prekopajme ho
        celý, miesto pri mieste, na siahu hlboko.“
    </p>
    <p>
     Rečník sa obzeral, lebo očakával hromovitý potlesk a už videl v duchu, ako beží mladé,
        staré s košom, rýľom, motykou a celé mesto dáva sa do kopania. Videl, ako i mladé panie a
        paničky o závod s koniarmi odhadzujú rukavičky a vláčia hlinu. Ale zmýlil sa veľmi. Jeho reč
        pôsobila na rozplamenené mysle ako voda na oheň. Shromaždení očakávali, že počne hromžiť
        proti úradským, že bude sa tázať, kto čo má proti nim, že zavedie prísne vyšetrovanie. A
        ono, ľa! Klebety o sláve Maďarov, v ktoré nikto neveril. Očakávali pomoc v biedach,
        zmenšenie dane, zväčšenie miery na víno. A tu, hľa, žiadosť, aby vzali motyky a šli kopať! S
        tým si im veru prišiel! Ľud je priateľom všetkých novôt, ale len po obete. Kde sa obeť
        počína, tam sa končí ochota k novotám. Tak bolo i teraz. Ľud krútil hlavou, mrmral, bojac
        sa, že na rad príde rozkaz.
    </p>
    <p>
     Za všetkých ozval sa jeden bundáš: „Hm! Tak by sme museli všetci žiť aspoň po tisíc
        rokov a motyku z ruky nevypúšťať.“ Množstvo mu prisvedčovalo so smiechom a prísahou.
    </p>
    <p>
     Druhý sa tázal: „Čo to bol za človeka ten Átilay?“ On že sa zostaral a nikdy o takom
        pánovi nepočul.
    </p>
    <p>
     To bol následok Pandrlákovho premeškania. Zameškal to vyložiť, pretože myslel, že o tom
        každá maďarská matka synom a dcéram svojim ešte v kolíske rozpráva. Keď videl s hlbokým
        vlasteneckým žiaľom trestuhodnú nedbanlivosť Jásberénčanov v tom ohľade, vysvetlil im, že
        Atila bol hrozný bič v ruke božej pre každého, kto nechcel uznať, že Hunno-Maďari sú prvý
        národ na svete a že im všetko, čo dýcha, slúžiť musí.
    </p>
    <p>
     „Keďže tak,“ chopil sa toho tázateľ, „bič boží netreba hľadať, lež radšej utekať pred
        ním.“
    </p>
    <p>
     Povstalý z toho smiech svedčil, že popularita Pandrlákova je preč.
    </p>
    <p>
     Miesto toho lapil jeho stránku predstavený mesta. „Všetko,“ riekol, „nemôžeme učiniť, čo
        ten vysokoučený pán žiada; ale dačo predsa len učiníme. Ja sám ukážem, kde kosti Atilove
        pravdepodobne spočívajú.“
    </p>
    <p>
     Skrývala sa v tom vyrátaná chytrosť, Pandrlák však to chápal ako úprimnú česť a
        vlasteneckú ochotu a strojil sa držať slávnu poďakovaciu reč. Sotva však predniesol pár
        bombastických slov, ako to u slávnostných rečníkov uhorských obyčajné, preborilo sa pod ním
        dno starej bočky a keď chcel z nej vyliezť, prevrátila sa s ním na všeobecné rozveselenie.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580771">
        </a>
        XVI. Nájdenie Atilových kostí
       </h2>
      </div>
     </div>
    </div>
    <p>
    </p>
    <p>
     Shromaždení rozišli sa temer všetci s ovesenými nosmi.
    </p>
    <p>
     „My nie sme hrobári,“ mrmrali, „aby sme vykopávali kosti.“ Len hŕstka pošla na miesto,
        kde zadávna zahrabávaly sa konské mrchy, a počali skutočne prekopávať.
    </p>
    <p>
     Skoro vykopali hodné hnátiská. Pandrlák ich privítal s jasotom, tisol k srdcu, bozkával.
        „Tu,“ kričal v záchvate radosti, „tu neoceniteľný poklad, základ velikosti a slávy Uhorska.“
        Potom zvrátil oči k nebu a hovoril s biblickým Simeonom: „Pane, teraz prepusť služobníka
        svojho v pokoji, lebo videly oči moje spasenie, ktoré si pripravil pred obličajom všetkých
        ľudí vyvolenému tvojmu hunno-maďarskému národu skrz služobníka svojho Šofránka.“
    </p>
    <p>
     Našla sa, pravda, i konská hlava pri hnátoch, ale to sám predstavený mesta a prítomný
        lekár vysvetlili, ako náleží. Atila bol pochovaný s tým prevzácnym svojím koňom, na ktorom
        podmanil viac než celý svet.
    </p>
    <p>
     Učený akademik prijal to vysvetlenie, zavinul hnáty do plátna, až sa im dostane zlatá
        skriňa a vydal sa v tú hodinu s prevzácnym pokladom na zpiatočnú cestu do Pešti.
    </p>
    <p>
     Predstavený mesta videl potvrdeným svoj predpoklad, že blázon odíde bez hluku a
        pohoršenia sám, náhle sa vyhovie jeho šialenosti. Býva to najlepšia politika proti bláznom,
        dať sa im vyblázniť do vôle.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580843">
        </a>
        XVII. Akademik v klade, Maďar na slovenskom chlebe
       </h2>
      </div>
     </div>
    </div>
    <p>
    </p>
    <p>
     Z Jásberéňa vyviedla ho bez úrazu verejná mienka, na zpiatočnej ceste uvrhla ho ona do
        nemalého nebezpečenstva.
    </p>
    <p>
     Jeho divný úbor zapríčinil v maďarskom dedinskom ľude znepokojujúcu povesť, že chodí
        „garboncáš deák“, po našom černokňažník, ktorý v chmárach lieta a zapríčiňuje ľadovec,
        búrku.
    </p>
    <p>
     Ako teda prišiel do Kóky, sbehli sa poverčiví sedliaci a zajali ho. Kosti, ktoré u neho
        našli, čomu sprostač akúsi zvláštnu moc pripisuje, potvrdily ich v tom, že to nie je
        obyčajný človek. Darmo im akademik hovoril o Atilovi. „Známe ťa, vtáčik, známe!“
    </p>
    <p>
     Našli sa i takí, čo svedčili, že videli „tátoša“, to jest koňa, na akom lietajú
        „garboncáš deáci“ v povetrí. Lebo Maďari nedávajú svojim „garboncáš deákom“ za ekvipáž
        šarkana, ako slovenský ľud černokňažníkom, lež dávajú im „tátoša“, ktorý, keď na ňom letí
        „garboncáš deák“, je ohnivou paripou asi ako grécky Pegasus;
     <sup>
      [
      <a class="footnote" href="#ftn.id2580897" name="id2580897">
       33
      </a>
      ]
     </sup>
     keď ho nepotrebuje, je vychudnutou, poza ploty a pod mostami sa skrývajúcou
        škapou. Takúto škapu chceli vidieť daktorí sedliaci za humnami. A to dovŕšilo vieru ľudu, že
        sa zmocnili nebezpečného čarodejníka. Boh ti teraz buď milostivý, Pandrlák!
    </p>
    <p>
     Poviazali ho a radili sa, čo s ním urobiť? Mnohí boli, zvlášť ženy, za upálenie za živa.
        Väčšia čiastka však bála sa predbehnúť vrchnosti. Uzavreli teda držať väzňa do príchodu
        slúžneho pod najprísnejšou strážou v klade. Zasekli mu ruky aj šiju a tak musel shrbený
        kväčať temer za dvadsaťštyri hodiny. Štyria chlapi stáli ustavične nad ním so sekerami. Mali
        rozkázané rúbať hneď do neho, ak by sa ukázaly znaky, že sa chce oslobodiť čarami.
    </p>
    <p>
     V takom položení omŕzali ho ešte ustavične poverčivými otázkami: „Či už dávno sa zapísal
        diablovi? Kam to „garboncáš deáci“ jazdia? Kde „tátoši“ meškajú? Ako ich môžu privolať? Ako
        to tam v chmárach?“ a čo komu viac napadlo. Hrozili mu ustavične smrťou, keď im na otázky
        neodpovedal.
    </p>
    <p>
     Ale najnebezpečnejšie bolo to, čo jedna stará baba predniesla, že „garboncáš deáci“
        vedia, kde sú zakopané poklady. Tu počali hrozne naliehať na neho všetci, aby im to vyjavil.
        Ženy ho obkľúčily s nožmi, že ho vyklieštia a jedna už skutočne počala párať nohavice na
        vypučenom zadku. Nikdy v takom strachu Pandrlák nebol ako vtedy.
    </p>
    <p>
     A kto vie, ako by sa bolo s ním povodilo, keby nebol prišiel slúžny. Tento hneď a hneď
        kázal odomknúť kladu a vyhrešil poverčivých sedliakov. Pandrláka uznal za blázna a odviezol
        ho sám na svojom vozíku do Pešti.
    </p>
    <p>
     Ztýraný „garboncáš deák“ zabudol od radosti aj na svoju bolesť, keď zase uzrel Pešť.
        Svoje vymenovanie za akademika mal ako na dlani, keď sa navrátil s takými pokladmi, s
        trubirohom Lehelovým a kosťami Atilovými, miesto akademického diplomu však dostal list,
        mocou ktorého bol postrkom sprevádzaný z dediny na dedinu do rodnej Oravy.
    </p>
    <p>
     Utisol sa potom na slovenský chlieb a na toho brata, ktorého na ceste do Jásberéňa chcel
        drevenou šabľou porúbať, z krajiny vyhnať a obesiť.
    </p>
    <p>
     Našiel tam potom už i druhého, sebe podobného, všeobecne Kakerlakom prezývaného,
        nešťastného brata. S povahou a osudmi tohto ideme sa teraz oboznámiť.
    </p>
    <p>
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578183" name="ftn.id2578183">
        1
       </a>
       ]
      </sup>
      <span class="emphasis">
       <em>
        Všade s ním „doháňžačkó“
       </em>
      </span>
      (maď.) — mešec na tabak
     </p>
    </div>
    <div class="footnote">
     <p>
      <sup>
       [
       <a class="para" href="#id2578221" name="ftn.id2578221">
        2
       </a>
       ]
      </sup>
      <span class="emphasis">
       <em>
        Pohrúžil sa do podivínskych táranín Horvátovských
       </em>
      </span>
      — Štefan
            Horvát (1784 — 1846) — maďarský učenec, univerzitný profesor a kustos knižnice
            Maďarského múzea. Fantasticky etymologizoval a nachádzal Maďarov v celom Starom zákone,
            čo viac i v raji.
     </p>
    </div>
    <div class="footnote">
     <p>
      <sup>
       [
       <a class="para" href="#id2578256" name="ftn.id2578256">
        3
       </a>
       ]
      </sup>
      <span class="emphasis">
       <em>
        Hovorieval, ako Damianič o Srboch
       </em>
      </span>
      — Bol to maďarský revolučný
            generál Ján Damjanics (1804 — 1849), pôvodom Srb, ktorý tak hrozne nenávidel svoj národ,
            že sa vyslovil (v proklamácii): prišiel Srbov (uhorských) vyhubiť. Keď to vykoná, že si
            hlavu guľkou prestrelí, aby nezostalo ani jediného Srba.
     </p>
    </div>
    <div class="footnote">
     <p>
      <sup>
       [
       <a class="para" href="#id2578320" name="ftn.id2578320">
        4
       </a>
       ]
      </sup>
      <span class="emphasis">
       <em>
        Tanula ma na mysli kronika Kézova
       </em>
      </span>
      — Šimon z Kézy napísal okolo
            r. 1282 — 3 kroniku, venovanú uhorskému kráľovi Ladislavovi IV. (Kumánskemu). Jeho práca
            Chronicou Hungaricum (lat. Uhorská kronika) vyšla tlačou najprv r. 1781 a potom ešte
            viac ráz. Kézova kronika právom zasluhuje ironické hodnotenie, aké jej dáva
            Záborský.
     </p>
    </div>
    <div class="footnote">
     <p>
      <sup>
       [
       <a class="para" href="#id2578402" name="ftn.id2578402">
        5
       </a>
       ]
      </sup>
      <span class="emphasis">
       <em>
        Vyhľadať hrob Atilov
       </em>
      </span>
      — známeho kráľa Hunov v r. 433 — 453. Bol
            veľkým dobyvateľom, ale jeho rýchlo vzniklá ohromná ríša sa po jeho smrti ešte
            rýchlejšie rozpadla. Maďari sa pokladali za príbuzných Hunov a tak slávu Atilových čias
            vzťahovali i na seba.
     </p>
    </div>
    <div class="footnote">
     <p>
      <sup>
       [
       <a class="para" href="#id2578424" name="ftn.id2578424">
        6
       </a>
       ]
      </sup>
      <span class="emphasis">
       <em>
        Priniesť odtiaľ Lehelov trubiroh
       </em>
      </span>
      — V Jászberényi skutočne
            opatrovali roh zo slonovej kosti, ktorý má pochádzať z 10 — 11. storočia a je byzantskou
            prácou. Lehelovou trúbou túto starú pamiatku nazval prvý r. 1788 Fraňo Molnár, kapitán
            Jazygov a Kumánov, ktorý vymyslel i celú historku o tom, ako Lehel, maďarský vodca,
            zajatý v druhý deň bitky pri Augsburgu (10. augusta 955), kde Maďari utrpeli veľkú
            porážku, tou istou trúbou zabil nemeckého cisára „Konráda“. (Cisárom bol vtedy Henrich,
            ktorý dal Lehela a ešte dvoch iných maďarských vodcov obesiť v Rezne
            (Regensburg).
     </p>
    </div>
    <div class="footnote">
     <p>
      <sup>
       [
       <a class="para" href="#id2578467" name="ftn.id2578467">
        7
       </a>
       ]
      </sup>
      <span class="emphasis">
       <em>
        Tam visí zlaté rúno pre nového Jásona
       </em>
      </span>
      — Naráža sa na výpravu
            Argonautov, najznamenitejších gréckych hrdinov, ktorí sa vybrali pre zlaté rúno do
            ďalekej Kolchidy. Tamojší kráľ Aietes dal to rúno strážiť hroznému drakovi, lebo mu
            prorokovali, že len zatiaľ bude kráľom, kým má to rúno. Jason, ktorého na nebezpečnú
            cestu vyslal jeho strýc Pelias, sľúbiac mu za donesenie zlatého rúna svoj trón, vykonal
            pomocou Aietovej dcéry Medey, zaľúbivšej sa do neho, všetky nadľudské práce, ktoré mu
            naložil Aietes. Výprava spolu s Jasonom a zlatým rúnom po mnohých a nebezpečných
            dobrodružstvách šťastne došla domov.
     </p>
    </div>
    <div class="footnote">
     <p>
      <sup>
       [
       <a class="para" href="#id2578513" name="ftn.id2578513">
        8
       </a>
       ]
      </sup>
      <span class="emphasis">
       <em>
        Vetchý atilakabát
       </em>
      </span>
      — dolomán s dlhými krídlami. Pomenovanie
            vzniklo až v prvej štvrtine 19. storočia. Niektorí ho odvodzujú od lat. attilato
            (priliehavý). Tu ide zároveň o slovnú hru: Pandrlák v atilovom kabáte ide hľadať Atilove
            kosti.
     </p>
    </div>
    <div class="footnote">
     <p>
      <sup>
       [
       <a class="para" href="#id2578536" name="ftn.id2578536">
        9
       </a>
       ]
      </sup>
      <span class="emphasis">
       <em>
        Nový „köstök“
       </em>
      </span>
      (maď.) — mechúr na tabak
     </p>
    </div>
    <div class="footnote">
     <p>
      <sup>
       [
       <a class="para" href="#id2578634" name="ftn.id2578634">
        10
       </a>
       ]
      </sup>
      <span class="emphasis">
       <em>
        Rozpomienky na „párducoš Árpáda“, na Samsona a Herkula
       </em>
      </span>
      — Arpád
            (s leopardovou kožou, maď.), podľa uhorských kroník hlavný vodca Maďarov, došlých do
            Uhorska v siedmich plemenách (každé malo svojho osobitného vodcu) a zakladateľ maďarskej
            národnej dynastie Arpádovcov. Samson, známy starozákonný hrdina izraelského národa,
            preslávený ohromnou silou. Herakles, syn najvyššieho gréckeho boha Zeusa a smrteľnej
            matky Alkmény, ohromný silák a hrdina mnohých báječných príbehov.
     </p>
    </div>
    <div class="footnote">
     <p>
      <sup>
       [
       <a class="para" href="#id2578698" name="ftn.id2578698">
        11
       </a>
       ]
      </sup>
      <span class="emphasis">
       <em>
        Herr Kuleš
       </em>
      </span>
      (nem.) — pán Kuleš. (Posmešok na etymológov
            Horvátovho druhu.)
     </p>
    </div>
    <div class="footnote">
     <p>
      <sup>
       [
       <a class="para" href="#id2578848" name="ftn.id2578848">
        12
       </a>
       ]
      </sup>
      <span class="emphasis">
       <em>
        Vtisol si dobre na čelo kučmu
       </em>
      </span>
      (maď.) — srstnatá zimná
            čiapka
     </p>
    </div>
    <div class="footnote">
     <p>
      <sup>
       [
       <a class="para" href="#id2578921" name="ftn.id2578921">
        13
       </a>
       ]
      </sup>
      <span class="emphasis">
       <em>
        Pandrlák teremtettoval
       </em>
      </span>
      (maď.) — klial, používajúc slovo
            „teremtette“ (druh nadávky)
     </p>
    </div>
    <div class="footnote">
     <p>
      <sup>
       [
       <a class="para" href="#id2579028" name="ftn.id2579028">
        14
       </a>
       ]
      </sup>
      <span class="emphasis">
       <em>
        Dôkazy na to, že okrem jedného vymysleného politického národa…
       </em>
      </span>
      — politického národa uhorského (v maďarčine maďarského), za aký vyhlasuje zákonný článok
            XLIV/1868 o národnostnej rovnoprávnosti všetkých obyvateľov Uhorska, bez ohľadu na to,
            ku ktorej „národnosti“ patria.
     </p>
    </div>
    <div class="footnote">
     <p>
      <sup>
       [
       <a class="para" href="#id2579089" name="ftn.id2579089">
        15
       </a>
       ]
      </sup>
      <span class="emphasis">
       <em>
        Zuard, Kaduša, Huba a iná čeliadka
       </em>
      </span>
      — Zuard (Zuárd) bol podľa
            kroník syn Almošovho (Arpádovho otca) švagra Hüleka. Bol víťazným maďarským vodcom a
            umrel vraj kdesi okolo Draču, na vtedajšom gréckom území. Kaduša (Kadocsa) bol jeho
            brat, tiež maďarský vodca. Rozpráva o ňom najmä Anonymus, nespoľahlivý kronikár. Huba,
            jeden zo „siedmich Maďarov“ (hetumogerov). Anonymus nabájil mnoho o jeho hrdinstvách v
            boji proti Čechom, Nitre a Zoborovi (vraj českému vodcovi, ktorého víťazní Maďari
            obesili na vrchu, nazvanom podľa neho).
     </p>
    </div>
    <div class="footnote">
     <p>
      <sup>
       [
       <a class="para" href="#id2579181" name="ftn.id2579181">
        16
       </a>
       ]
      </sup>
      <span class="emphasis">
       <em>
        Učinili tutti frutti, ako Rakúšania pri Solferíne
       </em>
      </span>
      — Toto (tal.)
            značí doslovne: všetko ovocie, smes. Solferino je mestečko v Taliansku, v provincii
            Mantova. Rakúska armáda tu utrpela veľkú porážku 24. apríla 1859 od spojenej francúzskej
            a sardínskej armády. Dôsledkom porážky bol mier v Zürichu a s ním strata Lombardska pre
            Rakúšanov.
     </p>
    </div>
    <div class="footnote">
     <p>
      <sup>
       [
       <a class="para" href="#id2579227" name="ftn.id2579227">
        17
       </a>
       ]
      </sup>
      <span class="emphasis">
       <em>
        Bezpochyby samého Paškieviča
       </em>
      </span>
      — Ivan Fedorovič Paškievič (1782 —
            1856) — ruský poľný maršal. R. 1849 hlavný veliteľ pomocného ruského vojska v Uhorsku,
            ktoré pomáhalo Rakúsku zdolať maďarskú revolúciu. Po kapitulácii Maďarov pri Világoši
            hrdo odkázal svojmu panovníkovi: „Uhorsko leží pri nohách jeho veličenstva“.
     </p>
    </div>
    <div class="footnote">
     <p>
      <sup>
       [
       <a class="para" href="#id2579362" name="ftn.id2579362">
        18
       </a>
       ]
      </sup>
      <span class="emphasis">
       <em>
        Spievajúc „Szózat“
       </em>
      </span>
      — maďarskú vlasteneckú pieseň, ako by druhú
            hymnu, ktorú napísal Michal Vörösmarty (1800 — 1855). Szózat pochádza z r. 1836.
     </p>
    </div>
    <div class="footnote">
     <p>
      <sup>
       [
       <a class="para" href="#id2579385" name="ftn.id2579385">
        19
       </a>
       ]
      </sup>
      <span class="emphasis">
       <em>
        Tento Don Quijotov obor
       </em>
      </span>
      — zo svetoznámeho diela španielskeho
            spisovateľa dona Miguela Cervantesa de Saavedra (1547 — 1616). V satirickom románe o
            Donovi Quijotovi, ktorému kolečko preskočilo pre čítanie vtedy módnych rytierskych
            románov, autor podal ostrú a zdravú kritiku svojej doby.
     </p>
    </div>
    <div class="footnote">
     <p>
      <sup>
       [
       <a class="para" href="#id2579534" name="ftn.id2579534">
        20
       </a>
       ]
      </sup>
      <span class="emphasis">
       <em>
        Z čoho nasleduje, že Jáson bol Jás
       </em>
      </span>
      — Je to posmešok na
            etymológiu Horvátovho druhu. Jási (Jazygovia) dostali sa do Uhorska po víťazstve kráľa
            Ladislava Svätého r. 1091 nad Kumánmi a Pečenehmi. Jazygovia spolu s Kumánmi boli
            privilegovaní obyvatelia osobitného jazygokumánskeho okresu, ktorí mali osobne slúžiť vo
            vojsku (takisto, ako zemania) a súdili ich vlastní volení sudcovia.
     </p>
    </div>
    <div class="footnote">
     <p>
      <sup>
       [
       <a class="para" href="#id2579737" name="ftn.id2579737">
        21
       </a>
       ]
      </sup>
      <span class="emphasis">
       <em>
        Kume!
       </em>
      </span>
      (východoslov.) — kmotre
     </p>
    </div>
    <div class="footnote">
     <p>
      <sup>
       [
       <a class="para" href="#id2579783" name="ftn.id2579783">
        22
       </a>
       ]
      </sup>
      <span class="emphasis">
       <em>
        Títo ukradli v Koložváre moje veci
       </em>
      </span>
      — Koložvár (Kluž) je mesto v
            Sedmohradsku a hodne ďaleko od Jászberénya.
     </p>
    </div>
    <div class="footnote">
     <p>
      <sup>
       [
       <a class="para" href="#id2579842" name="ftn.id2579842">
        23
       </a>
       ]
      </sup>
      <span class="emphasis">
       <em>
        Bruchatý ritmajster
       </em>
      </span>
      (nem.) — kapitán
     </p>
    </div>
    <div class="footnote">
     <p>
      <sup>
       [
       <a class="para" href="#id2579860" name="ftn.id2579860">
        24
       </a>
       ]
      </sup>
      <span class="emphasis">
       <em>
        Magyarul! Ebadta németje!
       </em>
      </span>
      (maď.) — po maďarsky, sprepadený
            Nemec!
     </p>
    </div>
    <div class="footnote">
     <p>
      <sup>
       [
       <a class="para" href="#id2580037" name="ftn.id2580037">
        25
       </a>
       ]
      </sup>
      <span class="emphasis">
       <em>
        Zdvorilým salónnym koniarom (lovag)
       </em>
      </span>
      — posmešok na maď. slovo
            „lovag“ (rytier), ktoré Záborský odvodzuje od slova „ló“ (kôň).
     </p>
    </div>
    <div class="footnote">
     <p>
      <sup>
       [
       <a class="para" href="#id2580135" name="ftn.id2580135">
        26
       </a>
       ]
      </sup>
      <span class="emphasis">
       <em>
        Bác s ním cisára Konráda po hlave!
       </em>
      </span>
      — Por. vyššie poznámka o
            Lehelovom trubirohu.
     </p>
    </div>
    <div class="footnote">
     <p>
      <sup>
       [
       <a class="para" href="#id2580165" name="ftn.id2580165">
        27
       </a>
       ]
      </sup>
      <span class="emphasis">
       <em>
        Ponecháva i Katona
       </em>
      </span>
      — maď. historik Štefan Katona (1732 — 1811).
            Bol katolícky kňaz, opát-kanonik, sberateľ a skúmateľ historických prameňov.
     </p>
    </div>
    <div class="footnote">
     <p>
      <sup>
       [
       <a class="para" href="#id2580218" name="ftn.id2580218">
        28
       </a>
       ]
      </sup>
      <span class="emphasis">
       <em>
        Menovite rétora Prišku
       </em>
      </span>
      — Priscus rhetor, grécky historik, nar.
            v Trácii, umrel okolo r. 473. Roku 448 z poverenia cisára Teodozia II. išiel s
            vyslanstvom k hunskému kráľovi Atilovi. Svoje skúsenosti zaujímave opísal a tým poskytol
            veľmi cenný obraz k Atilovej charakteristike, ako i prameň k starému zemepisu
            Uhorska.
     </p>
    </div>
    <div class="footnote">
     <p>
      <sup>
       [
       <a class="para" href="#id2580376" name="ftn.id2580376">
        29
       </a>
       ]
      </sup>
      <span class="emphasis">
       <em>
        Pri homérickom, nevyhasiteľnom smiechu
       </em>
      </span>
      — Je to búrlivý, hlučný
            smiech, aký sa vyskytuje viac ráz u Homéra, domnelého autora veľkolepých gréckych
            epických básní Iliady a Odyssey. (O sebe sám básnik v týchto veľdielach nepovedal nič
            určitého a staroveké zprávy o Homérovi si navzájom odporujú.)
     </p>
    </div>
    <div class="footnote">
     <p>
      <sup>
       [
       <a class="para" href="#id2580411" name="ftn.id2580411">
        30
       </a>
       ]
      </sup>
      <span class="emphasis">
       <em>
        V berecínci
       </em>
      </span>
      (východoslov.) — v temnici, väznici
     </p>
    </div>
    <div class="footnote">
     <p>
      <sup>
       [
       <a class="para" href="#id2580517" name="ftn.id2580517">
        31
       </a>
       ]
      </sup>
      <span class="emphasis">
       <em>
        Či peršpektívom možno previdieť
       </em>
      </span>
      (zastar.) — ďalekohľadom
     </p>
    </div>
    <div class="footnote">
     <p>
      <sup>
       [
       <a class="para" href="#id2580642" name="ftn.id2580642">
        32
       </a>
       ]
      </sup>
      <span class="emphasis">
       <em>
        Maďar je kvintesencia všetkých dokonalostí
       </em>
      </span>
      (z lat.) — jadro
            veci, najlepší výťažok z niečoho
     </p>
    </div>
    <div class="footnote">
     <p>
      <sup>
       [
       <a class="para" href="#id2580897" name="ftn.id2580897">
        33
       </a>
       ]
      </sup>
      <span class="emphasis">
       <em>
        Asi ako grécky Pegasus
       </em>
      </span>
      — okrídlený kôň podľa predstáv starých
            Grékov. Vyšiel z tela obludy Medusy, keď jej hrdina Perseus odťal hlavu. Čoskoro zaletel
            so zeme na Olymp, kde nosí Zeusove hromy.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2581014">
       </a>
       Časť druhá. Cesty a úrady Kakerlakove
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2581024">
        I. Povaha a štúdiá
       </a>
      </span>
     </dt>
     <dt>
      <span class="sect1">
       <a href="#id2581158">
        II. Súkromné učiteľstvo
       </a>
      </span>
     </dt>
     <dt>
      <span class="sect1">
       <a href="#id2581428">
        III. Nebezpečenstvo od psov
       </a>
      </span>
     </dt>
     <dt>
      <span class="sect1">
       <a href="#id2581552">
        IV. Nebezpečenstvo od zbojníkov
       </a>
      </span>
     </dt>
     <dt>
      <span class="sect1">
       <a href="#id2581684">
        V. Nebezpečenstvo na vode
       </a>
      </span>
     </dt>
     <dt>
      <span class="sect1">
       <a href="#id2581845">
        VI. Básnická farárka
       </a>
      </span>
     </dt>
     <dt>
      <span class="sect1">
       <a href="#id2581982">
        VII. Nešťastné hosťovské kázne
       </a>
      </span>
     </dt>
     <dt>
      <span class="sect1">
       <a href="#id2582088">
        VIII. Dosiahnutie fary
       </a>
      </span>
     </dt>
     <dt>
      <span class="sect1">
       <a href="#id2582188">
        IX. Návšteva u kalvínskeho farára
       </a>
      </span>
     </dt>
     <dt>
      <span class="sect1">
       <a href="#id2582279">
        X. Ohŕdzanie pri ženitbe
       </a>
      </span>
     </dt>
     <dt>
      <span class="sect1">
       <a href="#id2582410">
        XI. Vyšetrovanie pre panslavizmus a zaniknutie školy
       </a>
      </span>
     </dt>
     <dt>
      <span class="sect1">
       <a href="#id2582534">
        XII. Nešťastné kázne
       </a>
      </span>
     </dt>
     <dt>
      <span class="sect1">
       <a href="#id2582608">
        XIII. Strata fary aj rozumu
       </a>
      </span>
     </dt>
     <dt>
      <span class="sect1">
       <a href="#id2582732">
        XIV. Stretnutie sa dvoch bláznivých bratov
       </a>
      </span>
     </dt>
     <dt>
      <span class="sect1">
       <a href="#id2582857">
        XV. Nehoda s blbou sestrou a fanty bláznivých bratov
       </a>
      </span>
     </dt>
    </dl>
   </div>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581024">
        </a>
        I. Povaha a štúdiá
       </h2>
      </div>
     </div>
    </div>
    <p>
    </p>
    <p>
     Kakerlak bol výučbou vcele rovný Pandrlákovi. Mnoho rečí, málo vecí, nič zažitého. Boli
        podobní aj v akejsi chorobnej dráždivosti nervov. Ale vôľa a srdce maly u bratov tak
        odchodný smer, že boli jeden druhému úplnou protivou, hoci v jednej hodine prišli na svet
        ako blížence. Pandrlák ctil, obdivoval Maďarov, nenávidel Slovanov a Slovákov zvlášť.
        Kakerlak objímal vrúcou láskou celé Slovanstvo a Slovákov zvlášť, nenávidel Maďarov, ktorí
        im krivdili a ich otročili, pripojil sa menovite k tej mládeži, ktorá pobehla za Štúrom,
        ctila v ňom akéhosi proroka. Pandrlák sa chvastal streštene dávnymi aj novými víťazstvami
        Maďarov Nemcami vždy huckaných a pestovaných, viedol život veselý, beťársky. Kakerlaka
        opanoval hlboký žiaľ nad hrozným úpadkom Slovákov a iných slovanských plemien. Uvažoval s
        melancholickou zádumčivosťou, ako jednu časť Slovanov hnetú a žerú Nemci, druhú Taliani,
        tretiu Maďari, štvrtú Turci.
    </p>
    <p>
     Ale nechápal on to jasným rozumom, triezvou mysľou, lež vrúcnym citom. Bol horlivec s
        horiacou hlavou. Čokoľvek hovoril alebo písal, všetko bolo akési zmätené, podivínske, temné,
        zvlášť odkedy sa počal zaoberať Heglovou filozofiou.
     <sup>
      [
      <a class="footnote" href="#ftn.id2581078" name="id2581078">
       34
      </a>
      ]
     </sup>
     Jeho obcovanie bolo tak podivné, reči tak streštené, že ho sami osvedčení
        Slováci nazvali z posmechu Kakerlakom. Aby mohol byť otcom opusteného národa, študoval
        bohoslovie, ale pri skúške dospelosti neobstál. Superintendent odoprel mu svedectvo,
     <sup>
      [
      <a class="footnote" href="#ftn.id2581107" name="id2581107">
       35
      </a>
      ]
     </sup>
     že by s prospechom mohol navštíviť nemeckú univerzitu, a dal mu radu vyvoliť si
        iný stav.
    </p>
    <p>
     Jednako Kakerlak pošiel do Jeny stroviť svoje dedičstvo a študoval tam — hádajte — z
        bohoslovia celkom nič, lež heglovskú filozofiu, sanskritskú reč
     <sup>
      [
      <a class="footnote" href="#ftn.id2581136" name="id2581136">
       36
      </a>
      ]
     </sup>
     a babenie, lebo vraj to sa farárovi na dedine najskôr pridá.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581158">
        </a>
        II. Súkromné učiteľstvo
       </h2>
      </div>
     </div>
    </div>
    <p>
    </p>
    <p>
     Po návrate z Jeny bol, ako najviac čakateľov kazateľského úradu, bez miesta, ba i bez
        istej nádeje. Dlho však nečakal. Dostal čoskoro pozvanie za súkromného učiteľa do
        Buchtoviec, k Pimasovie Gejzíkovi.
     <sup>
      [
      <a class="footnote" href="#ftn.id2581178" name="id2581178">
       37
      </a>
      ]
     </sup>
    </p>
    <p>
     Prijal to s velikou radosťou, mysliac, že sa mu tými zavdáva príležitosť poslúžiť
        výborne národu, vychovať mu aspoň jedného verného syna zo šľachty. O tom zaiste
        nepochyboval, že zo sverenca svojho vychová horlivého Slováka. Neborák Kakerlak! Netušil,
        ako skoro zroní trpká skutočnosť jeho sladký ideál.
    </p>
    <p>
     Čo si namyslel, to chcel hneď i uskutočniť. Náhle prišiel k Pimasovcom, počal hovoriť s
        pánom a paňou slovensky. Huj! Nevídaná, neslýchaná vec, nehodné potupenie panského domu! Pán
        a pani odvetili mu vždy maďarsky alebo nemecky, a keď neprestal, tázali sa ho s velikou
        nechuťou, či nezná inakšiu reč? I vyprosili si, aby ušetril ich panský dom od tej
        sedliačtiny. Oni že s nikým iným slovensky shovárať sa nebudú, ako s kočišom a slúžkami.
    </p>
    <p>
     Kakerlak si pomyslel, že takí skostnatelí odrodilci nedajú sa viac napraviť: ale
        nepochyboval o tom, že mladého pána vybije na svoje kopyto. Veď mladé srdce je ako vosk,
        schopný každej podoby. Dal mu učiť sa zpamäti nadšenú slovenskú ódu,
     <sup>
      [
      <a class="footnote" href="#ftn.id2581238" name="id2581238">
       38
      </a>
      ]
     </sup>
     ktorú on sám napísal a nemálo obdivoval.
    </p>
    <p>
     Kujon Gejzík otvoril pritom oči ako plánky. „Slovenské verše?“ tázal sa tiahle tento
        jedináčik a učiteľov tyran, i poskákal s ódou k rodičom.
    </p>
    <p>
     Tu náramná starostlivosť, čo tu za pansláva dostali do domu? Kakerlaka hneď predvolali.
    </p>
    <p>
     „I vy ste teda jeden z tých panslávov, čo chcú krajinu zapredať Rusom?“ osopili sa na
        neho pred chlapcom. „Mienite v našom panskom dvore rozširovať vaše celým svetom odsúdené
        zásady? Dúfate nášho syna urobiť panslávom? Alebo sa practe okamžite z domu, alebo nech z
        úst vašich nečuje urodzený mladý pán sedliackeho slova.“
    </p>
    <p>
     Tým boly všetky nádeje Kakerlakove zronené. Videl, že v Pimasovskom dome bude slúžiť len
        za biedny chlieb, nie, ako dúfal, národu. Ale čože robiť? Musí sa držať toho, čo má, kým
        príde dačo lepšie.
    </p>
    <p>
     Lež i keď sa vzdal slavistických úmyslov, ukrutne príkre bolo jeho postavenie. Od prvej
        hodiny v dome bol i opovrhnutý i nenávidený. Pán, pani neohriali na ňom oka, dávali mu
        štichy za štichmi, uvodzovali ho pred chlapcom v ľahkosť. Tento nechcel sa učiť nič a vinný
        bol vždy učiteľ. Áno, tento rodený beťárik, pri ktorom žiaden učiteľ obstáť nemohol,
        vysmieval sa Kakerlakovi do očú a vystrájal s ním také pestvá, aké by dobre vychované decko
        s ostatným paholkom nevystrájalo. Nebolo toho dňa, kde by „inštruktorovi“ nebol dokázal dáku
        nezdobu.
    </p>
    <p>
     Skľúčený, i čeliadkou opovrhnutý, Kakerlak znášal všetko so somárskou trpezlivosťou, až
        sa toho nasbieralo primnoho odrazu. Večer mu mladý pán nakládol ostia do postele pod
        plachtu, v noci ho podšťal, ráno ho zobudil frčkou, keď mu pustil do čižmy myš, pri umývaní
        nalial mu vody za golier. Potom, keď Kakerlak čítal a beťárik vyšpehoval, že to slovenská
        knižka, vrazil mu vysoký, na hlave postavený pinč do očú.
    </p>
    <p>
     Tu sa prelial pohár utrpenia. Pri ostatnej nezdobe neboli rodičia doma, i čeľaď bola na
        poli. To dodalo Kakerlakovi smelosti. Napred srdite vyšticoval, vyzauškoval chlapca, potom
        pochytil palicu a zmlátil ho tak, že sa svíjal po zemi ako had.
    </p>
    <p>
     Keď tak vylial odrazu všetku pomstu, zamkol za dokrvaveným rozpustilcom dvere a sám v
        nohy, zanechajúc tam nielen polročný svoj plat, lež i šaty. Odniesol si z Buchtoviec len
        hrôzu oproti šľachte.
    </p>
    <p>
     Jeho šťastím pri úteku bolo, že šiel bezcestnými horami. Lebo Pimas poslal za ním pohon
        na všetky strany. Keby ho boli dostihli, bol by iste dostal päťdesiat palíc v kaštieli. A to
        by mu bolo tak prischlo ako farárovi Šuškovi
     <sup>
      [
      <a class="footnote" href="#ftn.id2581373" name="id2581373">
       39
      </a>
      ]
     </sup>
     a mnohým iným, spupnou šľachtou zversky zdeptaným. Bol by chodil so žalobami do
        Pešti, do Viedne, k palatínovi, ku kráľovi a pán Pimas bol by sa smial a vychluboval svojím
        tatárskym činom. Kakerlak vedel dobre, že žijeme v Uhrách.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581428">
        </a>
        III. Nebezpečenstvo od psov
       </h2>
      </div>
     </div>
    </div>
    <p>
    </p>
    <p>
     Neutekal však na Oravu, bo sa stydel brata pláteníka, lež dal sa cestovať po krajine ako
        kočujúci kazateľ obrátiac sa napred na Dolnú zem, k Báčke a za Dunaj. Šiel z fary na faru a
        kázal všade, kde to farár prijal, jednu z troch svojich pôvodných kázní. Farári mu potom
        obyčajne vtisli dačo do ruky, čo mu umožnilo cestovanie.
    </p>
    <p>
     Prihodilo sa mu pritom všeličo. Daktoré pamätnejšie príhody rozpovieme.
    </p>
    <p>
     Na ceste do Subotice,
     <sup>
      [
      <a class="footnote" href="#ftn.id2581460" name="id2581460">
       40
      </a>
      ]
     </sup>
     ktorú konal sám jediný a peši, nazdíbal mnoho takrečených salašov,
     <sup>
      [
      <a class="footnote" href="#ftn.id2581478" name="id2581478">
       41
      </a>
      ]
     </sup>
     t. j. viac menej domkov na pustatine, a všade musel bojovať s veličiznými divými
        psiskami.
    </p>
    <p>
     Na jednom takomto väčšom salaši vyskočilo na neho razom jedno dvanásť strašných hafanov.
        Predesený Kakerlak skočil skoro k studni, oprel sa chrbtom o stĺp, na ktorom bola pripevnená
        váha na čerpanie vody, a tam mával palicou na všetky strany, odrážajúc dojedajúcich psov.
        Kričal pritom z celého hrdla, aby mu ľudia prišli na pomoc, bo ho už rozdráždení psi
        prevládavali.
    </p>
    <p>
     Ale Maďari boli tomu radi. Ktorý vyzeral oknom, ktorý zo dvora a smial sa škodoradostne.
        Ani tí, čo išli cestou, neokríkli psov.
    </p>
    <p>
     Keď to Kakerlak videl, lapil sa rozumu. Počal nadávať, ako vedel najcifrovanejšie,
        huncútovať obyvateľov a hroziť: „Nuž či vy viete, kto som ja, vy oplani, vy zbojníci? Náhle
        prídem do Subotky, hneď pošlem hajdúchov a dám vás všetkých polapať. Naučím ja vás. Teba, čo
        sa tam smeješ, na tento stĺp dám povesiť.“
    </p>
    <p>
     To zaúčinkovalo. Maďari sa sbehli s kyjmi, rozohnali psov a prosili pekne za odpustenie.
        Mysleli, že kto vie čo to za veľkomožného pána, čo tak mocne nadáva a smelo hrozí.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581552">
        </a>
        IV. Nebezpečenstvo od zbojníkov
       </h2>
      </div>
     </div>
    </div>
    <p>
    </p>
    <p>
     Keď kráčal v horúcom letnom čase, celkom uzváraný, k Báji, majúc preveliký smäd, vstúpil
        na pustatine do čárdy (krčmy), občerstviť sa žajdlíkom kvasnej, nečistej juchy, ktorú tam
        prezývajú vínom.
    </p>
    <p>
     Za stolom sedel husár. Tento, keď počul reč Kakerlakovu, ozval sa slovensky: „Odkiaľ vy,
        pane?“ — „Z Oravy.“ — „No a ja z Liptova, sme teda krajania.“
    </p>
    <p>
     Priateľstvo bolo hotové. Stisli si ruky, častovali sa vospolok vínom, rozprávali. Husár
        sa osvedčil, že i on ide do Báje a že pôjde takým krokom, aby Kakerlak s ním ísť mohol, čo
        uznával za dobré pre bezpečnosť. Lebo vraj okolie to znepokojuje jeden povestný zbojník.
    </p>
    <p>
     Kakerlak sa zaradoval spoločnosti, ale potom vzniklo v ňom pochabé podozrenie. Bál sa
        husára, nie zbojníkov. Bral sa teda preč samotný a nedal sa nahovoriť, aby počkal, až husár
        svojho koňa nakŕmi. Neuvážiac, že ho husár jednako dohoní, ponáhľal sa, ako len sily
        stačily, ohliadajúc sa úzkostlive.
    </p>
    <p>
     Ako tak uháňal pustým piesočnatým poľom, zdvihne sa neočakávane z piesku, do ktorého bol
        zahrabaný, fúzatý Maďar s ručnicou a zareve pánovito: „Stoj! Dávaj peniaze!“
    </p>
    <p>
     „Nemám žiadne,“ riekol predesený Kakerlak a zbojník ovalil ho valaškou tak, že okamžite
        spadol a krv ho zaliala nosom i ústami. Zbojník ho prikľakol, vytrhol mu hodinky, potom
        rozopäl lajblík, šťúral po vreckách, omakúval i nohavice a čižmy.
    </p>
    <p>
     Toto videl zďaleka už idúci husár a popchol koňa ostrohami.
    </p>
    <p>
     Zbojník, počujúc dupot, zanechal pocestného, vzal svoju ručnicu a pustil sa vbok tak
        voľným krokom, ako čo by nič.
    </p>
    <p>
     Husár za ním. Kričí maďarsky, kričí srbsky: „Stoj!“ Ale zbojník ani sa neohliadne.
    </p>
    <p>
     „Čo tu robiť?“ myslí si husár. „Streliť s koňa je veľmi neisté: On ma ľahko spečie so
        zeme.“ Dá teda koňovi ostrohy, pustí sa cvalom a preskočí zbojníka. Pritom ho zachytil kôň
        bruchom a zvalil na zem. Vtedy husár soskočí rýchlo, prikľakne zbojníka a poviaže remeňom,
        vytiahnutým z nohavíc.
    </p>
    <p>
     Potom vzkriesil Kakerlaka a oboch odviedol do Báje.
    </p>
    <p>
     Tu na husára zle. Bol na ordonancii a premeškal hodinu. Za to ho odsúdili na päťdesiat
        palíc. Ale keď sa vysvetlilo, že priviedol nebezpečného zbojníka, za ktorým vrchnosť už
        dávno čihala, bol odmenený päťdesiat zlatými.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581684">
        </a>
        V. Nebezpečenstvo na vode
       </h2>
      </div>
     </div>
    </div>
    <p>
    </p>
    <p>
     Zachránený Kakerlak obrátil svoje túlavé kroky za Dunaj, ale pri preplávaní len toľko,
        že nepoložil život.
    </p>
    <p>
     Prevážal sa na člne s jedným krajčírskym tovarišom. Tento ale bol opilý. Stojac na člne,
        hovoril sám so sebou. Predstavoval si, že v Pečuhu
     <sup>
      [
      <a class="footnote" href="#ftn.id2581709" name="id2581709">
       42
      </a>
      ]
     </sup>
     postaví do lutrie a keď vyhrá, stane sa majstrom. Spomínal i akúsi Zuzku,
        bezpochyby milenku. Nádej na výhru mal istú, lebo že čísla sa mu prisnily. Bolo smiešne
        vidieť ho, ako sa kníše a vypočituje si na prstoch, ktoré čísla postaví na terno seco
     <sup>
      [
      <a class="footnote" href="#ftn.id2581731" name="id2581731">
       43
      </a>
      ]
     </sup>
     a akú sumu vyhrá. „To bude tak,“ dodal potom a potočil sa.
    </p>
    <p>
     Pretože stúpil na bok nevelikého došteného člnu, prekotil sa tento a pľask! všetci do
        vody. Na šťastie neboli ešte ďaleko od brehu a voda im siahala len po brady. Vybŕdli všetci,
        prievozník vytiahol za povraz i čln.
    </p>
    <p>
     Tento nadával, zlorečil a nechcel už viac prevážať pocestných. Len za dvojnásobnú cenu
        dal sa ešte upýtať.
    </p>
    <p>
     Aby sa znovu neprihodilo nešťastie, poviazal opilého tovariša a tak uložil doprostred
        člnu. Kakerlak obkročil ho kolenami, aby sa nemohol hnúť.
    </p>
    <p>
     Pri takej opatrnosti podarilo sa preplávanie. Opilý tovariš ponáhľal sa hľadať šťastie
        do Pečuhu. Kakerlak upravil kroky k Stolnému Belehradu, aby videl toto starodávne sídlo
        kráľov uhorských, potom stopoval evanjelické fary, kde jedine mohol úfať v podporu.
    </p>
    <p>
     Bol tu však v živle cudzom. Nachádzajú sa síce v tomto dávnom kniežatstve blatenskom,
     <sup>
      [
      <a class="footnote" href="#ftn.id2581795" name="id2581795">
       44
      </a>
      ]
     </sup>
     v tej zadunajskej Morave, ešte dosť početne Slováci, kedysi páni v tejto zemi:
        ale po národnom duchu, ktorý ešte v bývalom kniežatstve považskom tu i tam preskakuje a
        udusiť sa nedá, tam už ani iskierky. Zadunajskí Slováci sú už masa vcele mŕtva. Nenájdeš tam
        slovenského národovca, ktorý by udržal, kriesil, vzdelával reč slovenskú, podával ruku
        bratom s tejto strany Dunaja. Preto sa tam zle cítil Kakerlak. Farári samí Nemci, Maďari
        alebo maďaróni, s ktorými ani prehovoriť o veciach národných.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581845">
        </a>
        VI. Básnická farárka
       </h2>
      </div>
     </div>
    </div>
    <p>
    </p>
    <p>
     Všade ho prijali chladne, len jeden staručký farár, v čisto maďarskej cirkvi, uvítal ho
        s neobyčajnou srdečnosťou ako dákeho dávneho priateľa.
    </p>
    <p>
     A to malo svoje príčiny. Farárka, druhá to farárova manželka, osoba stredného veku, mala
        dospelú dcéru od prvého muža. Pretože ju nikto nepýtal, chcela ju na krk zavesiť Kakerlakovi
        s tým, aby do smrti farárovej bol jeho pomocníkom a potom nástupcom v úrade. A s tým bol
        usrozumený aj starý.
    </p>
    <p>
     Obskakovali teda všetci okolo Kakerlaka, predchádzali ho výslužnosťou, hotovili dobrú
        večeru.
    </p>
    <p>
     Pri tejto, až do polnoci pretiahnutej večeri, bola pani farárka veľmi veselá, hovorila,
        ale i popíjala mnoho.
    </p>
    <p>
     Farár klmol hosťa: „Nepozorujete, že moja pani je básnierka, ,költöné‘?“ — Pretože
        maďarské „költeni“ znamená i troviť i básniť, uškrnul sa Kakerlak a prisvedčil. „Práve som
        chcel povedať,“ riekol, „že pani farárka je rodená ,költöné‘.“
    </p>
    <p>
     Podnapilý farár rozprával potom o jej schopnostiach a o tom, ako mu pomáha v úrade.
    </p>
    <p>
     „Ja,“ hovoril, „musím na pohreboch nielen kázať, lež verše odriekať, čo inde činievajú
        rechtori. Keď teda príde pohreb, len poviem svojej dobrej starkej, žena, verše! a hneď mi
        nastrúha takých, že ľudia plačú ako deti. Pravda,“ dodal, „že musí napred svoju obraznosť
        vzbudiť holbičkou vínca.“
    </p>
    <p>
     „Prirodzene,“ zasmiala sa farárka. „Piť a básniť nenadarmo sa vyjadruje v našej reči
        jedným slovom.“
    </p>
    <p>
     „Iďte, iďte, matka,“ ozvala sa zapýrená dcéra. „Nemáte sa čím chlúbiť.“
    </p>
    <p>
     Ráno sa presvedčil Kakerlak, že pani farárka nielen pred básnením máva smäd, lež
        vždycky. Bo keď farár odišiel do kostola na modlitby, pani farárka prišla do hosťovskej
        chyže a žalovala sa, že trpí na tkalúnicu (Bandwurm).
     <sup>
      [
      <a class="footnote" href="#ftn.id2581948" name="id2581948">
       45
      </a>
      ]
     </sup>
     „Keď, vraj, táto ohyda počne vo mne robiť nezdoby, vtedy musím takto ryčať,“ a
        hodne zaryčala. „Jediný liek oproti tomu je,“ dodala, „vliať do seba holbu, dve, vína.
        Nemali by ste požičať mi, až muž príde z kostola?“
    </p>
    <p>
     Kakerlak jej dal, čo mohol, ale takú ošklivosť pojal proti pijanici, že pri všetkom
        zdržovaní, hoci mu i farár vyjavil svoj úmysel a dievča nebolo najhoršie, ponáhľal sa preč,
        obrátiac sa nazpät k Tatrám.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581982">
        </a>
        VII. Nešťastné hosťovské kázne
       </h2>
      </div>
     </div>
    </div>
    <p>
    </p>
    <p>
     Tu už častejšie vystupoval po farách so svojimi hosťovskými kázňami, lenže málo získal
        pritom slávy. Lebo to boly jeho pôvodné kázne, vypracované s mysticizmom, ale nie
        náboženským, lež svetským, heglovským: jeden nudný uzol paradoxov
     <sup>
      [
      <a class="footnote" href="#ftn.id2582003" name="id2582003">
       46
      </a>
      ]
     </sup>
     a protivných nesmyslov. Ani tie nenaučil sa zpamäti, čo by i ťažko bolo bývalo,
        lež čítal ich z papiera, bez dôrazu a života.
    </p>
    <p>
     Toto mu zapríčinilo na jednej fare mrzutý výjav. Zabudol kázeň doma a zbadal to až na
        kazateľnici. Čo teda robiť? Musel sostúpiť a ísť si po kázeň. Smiech ešte rozmnožil tým, že
        idúcky odpytoval ľudí a žiadal o poshovenie, až sa navráti.
    </p>
    <p>
     To ho zmiatlo tak, že ráno na druhý deň obliekol si kabát farárov miesto svojho a tak
        vyšiel von, oprel sa o štachety predo dvermi a dumal. Farárka, ktorá ho zazrela odzadku,
        riekla: „Ty si už vstal, starý, a ten lajdák ešte drichme. Nezdržujže mi ho ďalej. Nech ide
        v čerty.“ Kakerlak neodvetil, ani sa neobrátil, len sa zapálil a keď farárka odišla,
        ponáhľal sa preč, bez rozlúčky, vo farárovom kabáte.
    </p>
    <p>
     Pri tom všetkom Kakerlak ani putovať ani kázať neprestal. Obišiel celý kruh Tatier, od
        Vratislavi až po Lomnicu, a potom sa zatúlal i za Tisu, do Níreďházy.
    </p>
    <p>
     Tu tiež mal kázať, ale strelilo mu do srdca, keď uzrel veliké množstvo ľudu. Predesený
        vyšiel bez klobúka do záhrady, preučiť sa vraj kázeň. Ale medzitým zmizol. Už sa vyzváňalo a
        kazateľ nechodí. Hľadajú ho všade, ako ihlu, ale nikde nič. „Čo to?“ škrabal sa farár
        netrpezlive za uchom, až tajomstvo vysvetlil jeden pán, ktorý prišiel na vozíku od Tokaja.
        Tento rozprával, že stretol akéhosi mladého človeka bez klobúka, uháňajúceho tak, ako čo by
        za ním šla pohona. „Musel dačo pokradnúť,“ myslel. Na otázku kto je, kam ide, nič neodvetil,
        ba ešte spešnejšie utekal.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582088">
        </a>
        VIII. Dosiahnutie fary
       </h2>
      </div>
     </div>
    </div>
    <p>
    </p>
    <p>
     Svoje cesty, ako kočujúci kazateľ, konal Kakerlak v tej nádeji, že ho dakde povolajú za
        kazateľa. Podobné cesty bývajú obyčajne márne. Neznámeho tuláka štíti sa každý,
        predpokladajúc o ňom všetko zlé. Ale putovanie Kakerlakovo nezostalo bez výsledku.
    </p>
    <p>
     Nielen za Dunajom mohol dostať s Marou i faru, keby sa nebol hrozil opilej matky a
        maďarčiny, i na Horniakoch otvoril sa mu prístav.
    </p>
    <p>
     Bol vtedy v Nemcovciach, na Hornáde, jeden biedny, asi zo šesťdesiat duší pozostávajúci
        luteránsky sbor. Zadávna bola luteránska a čisto slovenská celá obec. Ale potom zavolali
        zemiančíci kalvínskeho levitu a pracovali s ním tak horlive a zručne na obrátení luteránov
        na „vieru maďarskú“, že čoskoro pomer v opak sa prevrhol. Kalvíni sa zmohli, luteráni
        stopili na pár duší. Kalvínsky levita premenil sa na farára. Luteránsky farár klesol na
        levitu.
    </p>
    <p>
     Takého levitu hľadali po smrti starého korheľa luteránski sedliaci, zanechaní sebe, keď
        sa namanul Kakerlak.
    </p>
    <p>
     Sjednotenie stalo sa ľahko. Sedliaci boli radi, že našli dakoho na chatrnú ich plácu.
        Kakerlak bol rád, že dochytí aký taký úradík. Superintendent tiež nerozmýšľal mnoho, pri
        krajnej biednosti úradu. Vysvätil Kakerlaka, aby pri učiteľstve mohol spolu odbavovať
        povinnosti náboženské v drevenej, vetchej modlitebnici, kde obraz na oltári maľoval samouk
        bača. Obraz predstavoval dobrého pastiera, nesúceho na väzoch ovcu: a tento dobrý pastier
        bol ozaj vcele podobný našim valachom. Mal úzke nohavice, opasok, krpce, valašský klobúčik.
        Čitateľ mi môže veriť, že to nebol obraz Rafaelov.
     <sup>
      [
      <a class="footnote" href="#ftn.id2582165" name="id2582165">
       47
      </a>
      ]
     </sup>
     Dobrý pastier mal driek veľmi krátky, nohy nepomerne dlhé ako bocian. Ale
        sedliacky vkus nachodil to pekným, Kakerlak obstojným.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582188">
        </a>
        IX. Návšteva u kalvínskeho farára
       </h2>
      </div>
     </div>
    </div>
    <p>
    </p>
    <p>
     Náhle sa usadil v otrhanom levitskom príbytku, kde spolu bola i škola, šiel hneď, ako
        zdvorilosť vyžadovala, na poklonu budúcemu kolegovi, kalvínskemu farárovi.
    </p>
    <p>
     Ale tento Maďar bol už pred príchodom nového levitu jeho velikým nepriateľom. Dúfal, že
        biedni luteráni nenájdu nikoho po smrti starého smradľavého korheľa a že potom vcele pripojí
        luteránsku cirkev ku kalvínskej. Preto i striehol, ako kaňa na dážď, kedy starý poslednú
        sklenku pálenky vyprázdni. Príchod nového levitu bol mu teda velice nemilý a Kakerlakov
        zvlášť. Lebo dostal zprávu, že to zatratený pansláv a zanevrel na neho predtým, ako ho
        videl.
    </p>
    <p>
     Keď teda vkročil do farského kalvínskeho dvora a farár ho uzrel oknom, skryl sa pod
        reverendu, visiacu s klina na stene, a manželke naložil, aby riekla nemilému hosťovi, že ho
        nieto doma.
    </p>
    <p>
     Farárka učinila tak na podivenie Kakerlakovo. Bo tomuto povedala na dvore čeľaď, že pán
        farár je v chyži.
    </p>
    <p>
     Ohliadol sa teda a hľa! Pod reverendou nohy farárove. Pokrútiac nad tým hlavou, riekol:
        „Pozdravujem neprítomného pána farára, ale povedzte mu, aby druhý raz, keď odíde z domu,
        vzal i nohy so sebou.“ Nebol potom nikdy viac na fare a farár tiež nešiel k nemu.
    </p>
    <p>
     Mal v úmysle navštíviť i dvory kalvínskych zemiančikov, ale keď ho farár tak pri
        príchode prijal, upustil od toho. S nenávidenými aj tak pánmi sa nestýkal, lež privinul sa s
        celým srdcom k svojim milým farníkom, sedliakom a chalupníkom.
    </p>
    <p>
     Z lásky k týmto mučeníkom, ako ich nazýval, nevymáhal prísne ani to máličko, čo mu
        náležalo. Radšej trpel najväčšiu núdzu, žil bez náradia, hladoval, chodil otrhaný, než aby
        bol použil prísnosť.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582279">
        </a>
        X. Ohŕdzanie pri ženitbe
       </h2>
      </div>
     </div>
    </div>
    <p>
    </p>
    <p>
     Ženičky ho nahováraly, aby sa oženil, a radily mu istú Prešovčianku, ktorá učila v
        jednom dvore dievčatá.
    </p>
    <p>
     Kakerlak by nebol býval odporoval, ale nevedel, ako do toho. Lebo bol veľmi ohŕdzavý a
        stydlivý.
    </p>
    <p>
     Guvernantka, ktorej tiež o tom hovorili a ktorá by si to za šťastie bola pokladala, šla
        mu sama v ústrety, chcela mu usnadniť krušnú prácu. Vediac, že levita do dvora nepríde,
        navykla si chodiť samotná na prechádzku do poľa, vždycky popri fare, čiže, radšej, škole.
        Strieľavala pritom ukradomky očima na drevený domček a usmievala sa ľúbezne.
    </p>
    <p>
     Kakerlak znal už jej hodinu, stál vždy v okne, keď mala ísť pomimo, hľadel na ňu so
        zaľúbením. Keď zašla, vyšiel do záhradky a odtiaľ hľadel za ňou, kým ju vidieť mohol. Ale
        nikdy ju tam nečakal, aby sa oslovili. Ba keď sa ohliadla, odvrátil sa a zutekal ako pri
        zločine pristihnutý.
    </p>
    <p>
     Ale naposledok odvážil sa predsa za ňou do poľa s tým pevným predsavzatím, že ju osloví.
        „Prečo by nie? Veď ma nezje,“ myslel si.
    </p>
    <p>
     A tu mu zas guvernantka, ktorá už zbadala jeho ohŕdzanie, sama prišla na pomoc. Vidiac,
        že sa lúdi za ňou, upustila náročky biely ručníček a šla ďalej.
    </p>
    <p>
     Kakerlak ručník nielen zdvihol, ale i pobozkal a šiel za vílou s tým, že jej ho oddá.
        „To bude,“ myslel si, „výborná príležitosť pustiť sa s ňou do reči.“
    </p>
    <p>
     Lež keď guvernantka sa ohliadla, do Kakerlaka ako by strelil. Pohodil ručník a uberal sa
        nabok s velikým trepotom srdca.
    </p>
    <p>
     Činil si potom sám výčitky mamľastva a chcel to napraviť. Šiel zase po čase za vábnou
        vílou na pole s tým pevným úmyslom, že ju už teraz neomylne osloví, hoci s velikým trepotom.
    </p>
    <p>
     Bol by si prial, keby zase upustila ručníček, aby mal príležitosť osloviť ju. Ale víla
        to teraz neučinila. Kakerlak šiel jednako za ňou a bol teraz tak smelý, že ju dohonil.
    </p>
    <p>
     Lež tu ho zas opustilo v rozhodnej chvíli srdce. Miesto prívetivého oslovenia a pozrenia
        do očú, riekol len s velikým zmätkom a od ľaku zachrípnutým hlasom „Dobrý večer“ a
        predbehnúc guvernantku, bežal spešne ďalej. Guvernantka hodila za ním mrzute rukou „To je
        akýsi nekonečný mamľas.“
    </p>
    <p>
     Po takých nezdaroch neopovážil sa viac za ňou na pole. A miloval ju potom už len zase
        cez okno a cez plot. I to zapudily veliké pohromy, ktoré čoskoro prišly. Šlo mu nie o
        ženenie, lež o úrad.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582410">
        </a>
        XI. Vyšetrovanie pre panslavizmus a zaniknutie školy
       </h2>
      </div>
     </div>
    </div>
    <p>
    </p>
    <p>
     Svoje povinnosti, menovite učiteľské, plnil Kakerlak s tou najväčšou horlivosťou,
        bezpríkladným sebazaprením. Vyučoval každý deň deti po šesť až i po osem hodín, v zime pri
        svojich sviecach. I učinily, ktoré chodily, znamenité pokroky. Bola radosť, ako obratne
        slovensky čítaly a písaly, ako vedely počtovať z hlavy i na písme, biblické rozprávky
        rozprávať, katechizmus. Okrem toho učil ich i najpotrebnejšie veci z fyziky, potom históriu
        a zemepis. Cvičil ich v písaní listov, poisteniek, úpisov. Aby rozumne smýšľaly o všetkom,
        podvracal v ľude bežné povery. Viedol ich k striezlivosti, čistote, poriadku. Bol ako
        opravdivý otec medzi deťmi. Ani sa nemohol dočkať, aby boly okolo neho.
    </p>
    <p>
     Takého učiteľa boli by mali na rukách nosiť, všemožnú vďačnosť mu preukazovať. A predsa
        našli sa holomci, ktorí ho ohovárali a potupovali. Vytýkali mu, že len hlúpstva kadejaké
        učí; že by mal učiť maďarčinu a kalendár, nie také ničomnosti od výdumy sveta. Jedni
        posielali svoje deti do kalvínskej školy, druhí do žiadnej, tretí neporiadne, takže mal
        každodenne mrzutosti. Ani najlepší sa mu nezavďačili ničím, ba ani povinný plat neodvádzali.
        Sprostač je vždy neuznanlivá, nevďačná a podlá. Ale Kakerlak zato neochaboval. Hľadel len na
        to, aby vychoval, ako hovoril, hodných synov a dcéry národu.
    </p>
    <p>
     Zaujatý za jednu spisovnú reč slovanskú učil deti aj písmu cyrilskému. Kúpil im sám a
        rozdal zadarmo šlabikáre. A to bolo jeho i školy nešťastím. Číhajúci na neho kalvíni učinili
        z toho veliký krik, obžalovali ho na stolici ako podkúpeného ruského špióna, zradcu vlasti.
    </p>
    <p>
     Prišlo slávne vyslanstvo na vyšetrovanie, hľadalo u obžalovaného ruské ruble, zhabalo
        všetky deťom rozdané cyrilské šlabikáre, zakázalo pod prísnou pokutou ďalej cyrilské písmo
        učiť. Rodičom sa rieklo, že každý taký bude neomylne vojakom, kto cyrilsky učiť sa bude, oni
        sami že prídu do žalára. Učiteľ ich že je zradca vlasti a blázon, ktorý ich všetkých do
        nešťastia privedie. Najlepšie že učinia, keď deti svoje budú posielať do kalvínskej školy,
        kde sa dačomu naučia. Že my sme Uhri, nie Rusi, akými nás chce urobiť Kakerlak.
    </p>
    <p>
     Pretože toto miestni páni všemožne podporovali, tu hrozbami, tam sľubmi a maličkými
        dobrodeniami, nastrašený a ošialený ľud sa poddal. Pristali všetci na to, že svoje deti budú
        posielať do kalvínskej maďarskej školy, a luteránska slovenská úplne zanikla, učiteľ zostal
        bez učeníkov.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582534">
        </a>
        XII. Nešťastné kázne
       </h2>
      </div>
     </div>
    </div>
    <p>
    </p>
    <p>
     Po zničení toho, v čom si Kakerlak zaslúžil chválu a mohol byť opravdive užitočným,
        ostávalo len to, k čomu sa nenarodil, v čom nič znamenitého dokázať nemohol, od čoho i málo
        záviselo, kázne v modlitebnici aj na smetiskách. Hotovil sa síce k nim od počiatku s tou
        najväčšou svedomitosťou, ale to všetko bolo márne z mnohých príčin. Zaopatril si diela
        Heglove, ale nemal ani jedného kresťanského rečníka. Hovoril vždy len svoje kázne, a to boly
        temné, nesmyselné, nesrozumiteľné filozofické blúzneniny, ktoré sa podobaly snom bláznovým.
        Ani to sa nenaučil zpamäti nikdy, lež všetko vždy len čítal, odvolávajúc sa pritom na
        nemeckých kazateľov a profesorov. Chcel tým ukázať, že on je učený muž, akademik. Nie teda
        div, že jeho nebiblické, zo života nevzaté, schopnosti neprimerané, podivínske, nesmele a
        mdlo prednesené kázne nikomu sa neľúbily. Kakerlak bol len ako učiteľ ctihodný, ako kazateľ
        nadmieru nudný, často i smiešny. Tu sa zjavila i jeho našalistá povaha, zvlášť pri tých
        pohrebných kázňach na smetisku, s ktorými sa u evanjelikov vystrájajú parády a ktoré na nič
        iné sa nehodia, ako na to, aby vystavily úsmeškom kazateľa.
    </p>
    <p>
     Hneď pri prvej pohrebnej kázni mal zvláštnu nehodu. Kázeň mu ležala na stolíku, keď
        spieval s chlapcami. Tu kde sa vezme, tam sa vezme sviňa, podlezie stolík a odnáša ho na
        chrbte. Kakerlak krik: „Moja kázeň! Lapajte ju! Moja kázeň!“ Povstal z toho hlasitý smiech a
        slová Kakerlakove staly sa príslovím.
    </p>
    <p>
     Druhý raz sa stalo, že preskočil v kázni dve strany a zbadal to, až keď povedal „amen“.
        Ľudia započali brať máry, ale Kakerlak ich zastavil: „Hop! Čakajte. Čo najlepšie zabudol som
        vám povedať.“ A kázal znovu. Gazda, ktorého decku platila kázeň, odpľul a zavolal na syna
        úškľabne: „Ďuro! Daj tam pre kone sena a pre farára slamy.“
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582608">
        </a>
        XIII. Strata fary aj rozumu
       </h2>
      </div>
     </div>
    </div>
    <p>
    </p>
    <p>
     V nesmiernu ľahkosť upadol Kakerlak ako kazateľ. Stal sa predmetom ustavičných posmechov
        i svojich i nesvojich. Preto navštevovatelia jeho kázní redli so dňa na deň tak, že
        naposledok, keď prišla nedeľa, sám bol v modlitebni. Ešte i na pohreb volali jeho farníci
        kalvínskeho farára a trpieť to musel.
    </p>
    <p>
     Prišlo na to, že nemal vonkoncom žiadnu prácu, ale ani dôchodky. Nepotrebovali ho na nič
        a nič mu nedali.
    </p>
    <p>
     Mnohí prestúpili ku kalvínom a naposledok i tí, čo ešte trvali pri otcovskej reči a
        augsburgskom vyznaní, popudzovaní kalvínskym farárom a napájajúcimi ich zemiančikmi prišli
        úhrnom k levitovi a oznámili mu, že služba jeho prestáva, oni že všetci pripojujú sa ku
        kalvínom.
    </p>
    <p>
     Tak zostal za dva roky napred učiteľom bez učeníkov, potom pastierom bez oviec. A to ho
        dorazilo. Hneď počal hovoriť do sveta o obrátení židov, o novom Spasiteľovi, zo všetkých
        pochádzajúcom, o svojej vysokej hodnosti. „Ja som ústa národa,“ chlúbil sa, „ktorými hovorí
        národ. Čo vy myslíte, to ja vyslovím.“
    </p>
    <p>
     V priaznivých okolnostiach, medzi dobrými ľuďmi, bol by prišiel časom k sebe, vyliečil
        sa z heglovského neduhu: ale dostal sa medzi nevďačný ľud a zlostných prenasledovníkov, teda
        jeho slabý duch dolomil sa vcele.
    </p>
    <p>
     Bláznovstvo jeho len toľko, že sa nepomstilo na zlostníkoch. Nakládol v modlitebnici
        ohňa a už sa valil oknami dym, keď sa sbehli ľudia. Tázaný, čo to robí, odvetil: „A heno!
        Vidíte Krista, že ovcu nesie. Daroval ju mne, aby som si ju opiekol, bo som hladný.“
    </p>
    <p>
     Daktorí zlobivejší vrešťali: „Zabiť ho! To je pomsta, chcel nás vypáliť.“ Ale krotkejší
        nedali mu ublížiť. Bolo vidno už z jeho divého pohľadu, že sa blázni.
    </p>
    <p>
     Poponáhľali sa však všetci vypudiť ho z obce. Zlostných pánikov neobmäkčilo ani jeho
        krajné nešťastie. Poslali z posmechu Cigánov, aby ho vyprevadili s veselou muzikou, pri
        ktorej potom pili oldomáš a tancovali ostatné zbytky luteránov, pripojených ku kalvínom.
    </p>
    <p>
     Úbohý Kakerlak už necítil viac ani krivdu ani potupu, ale brat pláteník zaplakal horko
        nad ním, keď sa s ním stretol v Prešove. On bol jediný z troch bratov, ktorý mal zdravý,
        pevný rozum a oháňal sa tak, že platil za zámožného. Ešte i sestra ich bola blbá od
        narodenia. Kakerlaka odviezol so sebou na Oravu.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582732">
        </a>
        XIV. Stretnutie sa dvoch bláznivých bratov
       </h2>
      </div>
     </div>
    </div>
    <p>
    </p>
    <p>
     Tam ho už našiel z Pešti postrkom privedený Pandrlák.
    </p>
    <p>
     Rovnako nešťastné blížence tieto, ale v zásadách a náklonnostiach protivy, nenávidely sa
        i teraz, po strate rozumu nesmierne. Ich stretnutie teda bolo asi také, akého som ja bol
        svedkom pred pár rokmi. Môj sluha mláti na humne, ja stojím pri ňom. Prikvitne akýsi šklban
        v handrách.
    </p>
    <p>
     „Počúvam,“ hovorí, „že u vás slúži Čopko.“
    </p>
    <p>
     „Vidíš ho,“ reku, „pred sebou.“
    </p>
    <p>
     „To je, pýtam pekne, môj mladší brat.“
    </p>
    <p>
     „Teda ty môj brat?“ pozrie mu sluha ostro v oči.
    </p>
    <p>
     „Skutočný on; idem z Maďarov.“
    </p>
    <p>
     „A boh by teba! Ty galgan, ty holomok, ty loptoš, ty korheľ, lotor, čo si mi dedičstvo
        prepil a potom pošiel na Maďary po žobraní.“
    </p>
    <p>
     Tak asi sa vítaly aj naše blížence. Lebo nenávisť, akú maly oproti sebe už v školách,
        potom sa ešte vzmohla povesťou. Jednému dopovedali, aký je brat jeho streštený maďarón,
        druhému, aký je kriminálny pansláv. Preto stretli sa, ako lev a tiger, so sršiacimi očami.
    </p>
    <p>
     „Tys’ teda ten šibenice hodný pansláv!“ osopil sa prvý Pandrlák, ako to už u maďarónov
        obyčaj, sľubovať každému šibenice.
    </p>
    <p>
     „Tys’ teda ten zradca slovenského národa a ohavný maďarský beťár!“ začervenal sa
        Kakerlak.
    </p>
    <p>
     Stískali oba päste, škrípali zubmi, boli by radi pustili jeden druhému hrable do
        pačesov, vydriapali si oči; ale brat pláteník stál mohutne nad nimi s korbáčom. Zapľuli si
        teda len oči vospolok a pošli, jeden do jedného, druhý do druhého kúta. Aby trochu privykli
        na seba a časom sa snáď i smierili, prinútil ich brat pláteník, ktorého sa báli obaja,
        spávať na jednej posteli.
    </p>
    <p>
     Oprieť sa proti tomu nemohli, pomohli si však fígľom. Učinili z jednej postele dve. Kde
        jeden mal nohy, tam druhý hlavu. Tým, pravda, pominulo nebezpečenstvo vzájomného si
        odkúsania nosov, ale veru krv tiekla neraz, keď naťahovali sem tam perinu a hodne sa pritom
        pokopali.
    </p>
    <p>
     Je to veľmi zvodné pokušenie, mať nohu pri nose úhlavného nepriateľa, akými blázniví
        bratia boli, vďaka za to takej výchove, pri ktorej Slovákovi nič iného neostáva, ako
        zblázniť sa. Výber má len v tom, či sa chce zblázniť zo žiaľu nad svojím osiroteným národom,
        či pre streštené idey o národe maďarskom.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582857">
        </a>
        XV. Nehoda s blbou sestrou a fanty bláznivých bratov
       </h2>
      </div>
     </div>
    </div>
    <p>
    </p>
    <p>
     Pre doplnenie kríža, aký mal pláteník s bláznivými bratmi, prišla ešte súčasne nehoda s
        blbou sestrou. Za ženu ju nepýtal nikto, ale na nedovolené obcovanie bola dobrá jednému
        chlipnému čeľadníkovi, z čoho úbohej zostala večná pamiatka. Predesená horlením pláteníkovým
        vezme sa a poď v noci na faru. Vojdúc placho so sviecou, zastane pri dverách bez slova.
    </p>
    <p>
     „Kto si? Čo chceš?“ táže sa farár. Ona nič. Až na tretie opätovanie otázky vetí: „Ani ma
        neberie, ani nič.“
    </p>
    <p>
     „Kto ťa má brať?“ Túto otázku musel farár opätovať, pod rozličnými formami, viac ráz,
        kým vybral z blbej žalobnice, kto je a kto ju má vziať.
    </p>
    <p>
     Výsledok žaloby bol ten, že úbohý pláteník musel chovať i sestrinho pankharta na
        prídavok k vydržovaniu dvoch bláznivých bratov.
    </p>
    <p>
     Títo podržali si aj teraz, po toľkých nehodách, svoje fanty. Pandrlák chodil po
        beťársky, so svojou „pipkou“ a svojím „koštökom“ v nohaviciach, hromžil na Rusov, zneucťoval
        Slovákov, blúznil o velikosti a sláve Maďarov. Kakerlak trúchlil, chodil vždy zadumaný,
        písal verše, snil o budúcej velikosti Slovákov, nadával ich utláčateľom Maďarom, utekal od
        každého kaputoša a žida ako od zradcu národa, drotárov a sluhov oproti tomu objímal.
    </p>
    <p>
     Sestrin pankhart roznecoval tiež medzi nimi svár. Pandrlák chcel z chlapca vychovať
        Maďara, Kakerlak Slováka. Tamten hovoril k nemu maďarsky, tento slovensky. Odstrkovali sa
        pritom a bili vospolok.
    </p>
    <p>
     Tomu by nebolo bývalo konca kraja, keby ich neboly tiahly fantastické náklonnosti von z
        domu.
    </p>
    <p>
     Pandrlák vysedával každodenne u Cigánov, učil sa od týchto „novomaďarov“ cigánsky, dul
        im mechy, ba i zaľúbil sa do Cigánky s bielymi zubmi.
    </p>
    <p>
     Kakerlak vysedával celé týždne na salaši, v očadenej kolibe, medzi valachmi. On načúval
        s vytržením ich spevy a rozprávky, v ktorých videl akúsi veštbu budúcnosti: oni divili sa
        jeho rečiam, z ktorých nechápali nič. Proboval čítať im i svoje básne a valasi pochválili
        ich so zívaním: „Ó to je viac, ako pekne!“
    </p>
    <p>
     Tak to šlo až po pamätné udalosti roku 1848. Tieto obrátily ich pozornosť na iné veci,
        premenily predmet bratského hašterenia, zatiahly ich na nové cesty.
    </p>
    <p>
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2581078" name="ftn.id2581078">
        34
       </a>
       ]
      </sup>
      <span class="emphasis">
       <em>
        Odkedy sa začal zaoberať Heglovou filozofiou
       </em>
      </span>
      — Georg Wilhelm
            Friedrich Hegel (1770 — 1831) — nemecký filozof, predstaviteľ nemeckej klasickej
            filozofie, objaviteľ zákonov dialektiky, ktorú potom Marx postavil na vedecký,
            materialistický základ.
     </p>
    </div>
    <div class="footnote">
     <p>
      <sup>
       [
       <a class="para" href="#id2581107" name="ftn.id2581107">
        35
       </a>
       ]
      </sup>
      <span class="emphasis">
       <em>
        Superintendent odoprel mu svedectvo
       </em>
      </span>
      — Tento latinský názov mali
            ešte v druhej polovici 19. stor. evanjelickí a kalvínski biskupi v Uhorsku, lebo titul
            „biskup“ pokladá katolícka cirkev za výhradný pre jej hodnostárov.
     </p>
    </div>
    <div class="footnote">
     <p>
      <sup>
       [
       <a class="para" href="#id2581136" name="ftn.id2581136">
        36
       </a>
       ]
      </sup>
      <span class="emphasis">
       <em>
        Sanskritskú reč
       </em>
      </span>
      — Je to jazyk starých Indov, majúci bohatú
            literatúru. V porovnávacom jazykozpyte je dôležitý ako etymologický zdroj pre skúmanie
            indoeuropských jazykov.
     </p>
    </div>
    <div class="footnote">
     <p>
      <sup>
       [
       <a class="para" href="#id2581178" name="ftn.id2581178">
        37
       </a>
       ]
      </sup>
      <span class="emphasis">
       <em>
        K Pimasovie Gejzíkovi
       </em>
      </span>
      — Toto priezvisko je tiež štipľavé, lebo
            maď. pimasz znamená „nehanebník, bezočivec“.
     </p>
    </div>
    <div class="footnote">
     <p>
      <sup>
       [
       <a class="para" href="#id2581238" name="ftn.id2581238">
        38
       </a>
       ]
      </sup>
      <span class="emphasis">
       <em>
        Nadšenú slovenskú ódu
       </em>
      </span>
      — Toto grécke slovo znamená „spev“. V
            básnictve sa ódou rozumie taký druh lyrickej poézie, ktorým sa vyjadruje nadšenie, obdiv
            nejakej osoby alebo myšlienky, zúfalosť a pod. myšlienkové stavy.
     </p>
    </div>
    <div class="footnote">
     <p>
      <sup>
       [
       <a class="para" href="#id2581373" name="ftn.id2581373">
        39
       </a>
       ]
      </sup>
      <span class="emphasis">
       <em>
        To by mu bolo tak prischlo ako farárovi Šuškovi
       </em>
      </span>
      — Myslí sa tu
            dr. fil. Pavel Šuška, ev. farár v Dvorníkoch (Hontianska). Keď ho tam r. 1811 vyvolili
            za farára, zistil, že sborový dozorca Alexander Kevický, rozumie sa, zeman, spreneveril
            cirkevné peniaze. Keďže mal dosť smelosti verejne to vyvolať, r. 1813 ho na seniorálnom
            konvente v Kostolných Moravciach pozbavili úradu. Čoskoro nato ho priamo vyhodili z
            fary. Akýsi zeman Juro Zmeškal dal ho dokonca svojim bírešom zlapať a hajdúchom ho dal
            vypalicovať, lebo sa mu — nepoklonil. Ukrivdený Šuška najprv dobre pochodil na
            najvyšších miestach vo Viedni, kam sa obrátil o zadosťučinenie, lebo námestná rada ho
            nazad uviedla do fary. Zemianska klika však ďalej intrigovala proti nemu a tak ho r.
            1830 tá istá námestná rada navždy pozbavila fary. Jeho spor trval štyridsať rokov. Šuška
            bol tridsať ráz vo Viedni a vždy pešo. Živo nám to všetko zachytila Terézia Vansová v
            práci o Šuškovom synovi (Paľko Šuška, knižne r. 1941).
     </p>
    </div>
    <div class="footnote">
     <p>
      <sup>
       [
       <a class="para" href="#id2581460" name="ftn.id2581460">
        40
       </a>
       ]
      </sup>
      <span class="emphasis">
       <em>
        Na ceste do Subotice
       </em>
      </span>
      — mesta v Báčanskej (dnes v Juhoslávii).
            Maď. meno Subotice bolo Szabadka, preto autor trochu nižšie dáva do úst Kakerlakovi:
            „Náhle prídem do Subotky“ (Szabadky).
     </p>
    </div>
    <div class="footnote">
     <p>
      <sup>
       [
       <a class="para" href="#id2581478" name="ftn.id2581478">
        41
       </a>
       ]
      </sup>
      <span class="emphasis">
       <em>
        Nazdíbal mnoho takrečených salašov
       </em>
      </span>
      — Sú to dolnozemské sáláše
            (maj. szállás), nie naše slovenské salaše. Sáláš je komplex obytných a hospodárskych
            budov, okolo ktorého sú pozemky. Mohli by sme to nazvať hospodárskou jednotkou, ktorú
            práve to charakterizuje, že má ďaleko či do obce, či do mesta, v obvode ktorého leží.
            Nazdíbal = naďabil na.
     </p>
    </div>
    <div class="footnote">
     <p>
      <sup>
       [
       <a class="para" href="#id2581709" name="ftn.id2581709">
        42
       </a>
       ]
      </sup>
      <span class="emphasis">
       <em>
        Predstavoval si, že v Pečuhu
       </em>
      </span>
      — Pätikostolov (maď. Pécs),
            väčšieho mesta v Zadunajsku
     </p>
    </div>
    <div class="footnote">
     <p>
      <sup>
       [
       <a class="para" href="#id2581731" name="ftn.id2581731">
        43
       </a>
       ]
      </sup>
      <span class="emphasis">
       <em>
        Ktoré číslo postaví na terno seco
       </em>
      </span>
      — totiž do lotérie, sádžuc na
            dve čísla. (Tal. slovo terno i znamená sádzanie na dve čísla.)
     </p>
    </div>
    <div class="footnote">
     <p>
      <sup>
       [
       <a class="para" href="#id2581795" name="ftn.id2581795">
        44
       </a>
       ]
      </sup>
      <span class="emphasis">
       <em>
        V tomto dávnom kniežatstve blatenskom
       </em>
      </span>
      — za čias Pribinu a jeho
            syna a nástupcu Kocela. Pribina, pôvodne nitrianske knieža, keď ho veľkomoravské knieža
            Mojmír vyhnal ztade, dostal pred r. 836 značnú časť zeme v dolnej Pannonii (neskoršie
            uhorské Zadunajsko) do léna od cisára Ľudovíta. Okolo r. 840 mal to územie, dotiaľ už
            značne rozšírené, v samostatnom držaní. Pribina padol okolo r. 860 v boji s Moravanmi.
            Po ňom vládol v Blatonskom kniežatstve jeho syn Kocel (asi do r. 882). Po Kocelovi
            čiastka kniežatstva s hlavným mestom (hradom) Mosburgom sa dostala Nemcom a druhú časť
            zaujalo veľkomoravské knieža Svätopluk.
     </p>
    </div>
    <div class="footnote">
     <p>
      <sup>
       [
       <a class="para" href="#id2581948" name="ftn.id2581948">
        45
       </a>
       ]
      </sup>
      <span class="emphasis">
       <em>
        Že trpí na tkalúnicu (Bandwurm)
       </em>
      </span>
      — pásomnicu
     </p>
    </div>
    <div class="footnote">
     <p>
      <sup>
       [
       <a class="para" href="#id2582003" name="ftn.id2582003">
        46
       </a>
       ]
      </sup>
      <span class="emphasis">
       <em>
        Nudný uzol paradoxov
       </em>
      </span>
      (z gréc.) — protirečení. Paradoxné
            tvrdenia môžu byť pravdivé, alebo nepravdivé.
     </p>
    </div>
    <div class="footnote">
     <p>
      <sup>
       [
       <a class="para" href="#id2582165" name="ftn.id2582165">
        47
       </a>
       ]
      </sup>
      <span class="emphasis">
       <em>
        Že to nebol obraz Rafaelov
       </em>
      </span>
      — totiž od slávneho talianskeho
            maliara Rafaela Santiho (inak Sanzio, 1483 — 1520)
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2582970">
       </a>
       Časť tretia. Boje Šofránkovcov
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2582981">
        I. Radovánky pri nových vymoženostiach
       </a>
      </span>
     </dt>
     <dt>
      <span class="sect1">
       <a href="#id2583138">
        II. Reč Kakerlakova, ktorou chcel roznietiť Oravu k národným bojom
       </a>
      </span>
     </dt>
     <dt>
      <span class="sect1">
       <a href="#id2583305">
        III. Pandrlák hrá o život ruskej cárici
       </a>
      </span>
     </dt>
     <dt>
      <span class="sect1">
       <a href="#id2583478">
        IV. Dvaja nepriateľskí bratia v jednej skrýši
       </a>
      </span>
     </dt>
     <dt>
      <span class="sect1">
       <a href="#id2583610">
        V. Poklona učinená Kakerlakom cisárovi
       </a>
      </span>
     </dt>
     <dt>
      <span class="sect1">
       <a href="#id2583783">
        VI. Návšteva Pimasových domu
       </a>
      </span>
     </dt>
     <dt>
      <span class="sect1">
       <a href="#id2583926">
        VII. Krstenie židov
       </a>
      </span>
     </dt>
     <dt>
      <span class="sect1">
       <a href="#id2584072">
        VIII. Kakerlak uteká pred svojím tieňom
       </a>
      </span>
     </dt>
     <dt>
      <span class="sect1">
       <a href="#id2584139">
        IX. Boj Kakerlakov so strachopudom
       </a>
      </span>
     </dt>
     <dt>
      <span class="sect1">
       <a href="#id2584231">
        X. Pandrlák drží kázeň svätým
       </a>
      </span>
     </dt>
     <dt>
      <span class="sect1">
       <a href="#id2584435">
        XI. Pandrlák káže proti Rusom
       </a>
      </span>
     </dt>
     <dt>
      <span class="sect1">
       <a href="#id2584655">
        XII. Kakerlak na žobráckej talige
       </a>
      </span>
     </dt>
     <dt>
      <span class="sect1">
       <a href="#id2584786">
        XIII. Kakerlakova púť v Rusku
       </a>
      </span>
     </dt>
     <dt>
      <span class="sect1">
       <a href="#id2584888">
        XIV. Návrat Kakerlakov z Ruska
       </a>
      </span>
     </dt>
     <dt>
      <span class="sect1">
       <a href="#id2585060">
        XV. Učené večierky na dedine
       </a>
      </span>
     </dt>
     <dt>
      <span class="sect1">
       <a href="#id2585330">
        XVI. Kakerlakova návšteva u biskupa
       </a>
      </span>
     </dt>
     <dt>
      <span class="sect1">
       <a href="#id2585539">
        XVII. Šofránkovci ako snemoví kandidáti
       </a>
      </span>
     </dt>
    </dl>
   </div>
   <p>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582981">
        </a>
        I. Radovánky pri nových vymoženostiach
       </h2>
      </div>
     </div>
    </div>
    <p>
    </p>
    <p>
     Bratia Šofránkovci vítali veľadôležité, ale prenáhlené zákony z roku 1848 s citmi celkom
        rozdielnymi. Pretože v nich s občianskou slobodou podáva sa Slovákom národné otroctvo a
        stavia do výhľadu národná smrť, Maďarom poisťuje sa na večné časy opakovanie celej
        verejnosti, výchovy, súdov, správy, snemu: Kakerlak sa horšil, Pandrlák jasal.
    </p>
    <p>
     Slávna župa držala s posledným. Držitelia moci nemali žiadnej námietky proti oslabeniu
        župnej sústavy, hoc oni sami prišli pritom o všetku moc. Nehoršili sa na tom, že Bihar bude
        potom obosielať snem dvanástimi, Orava len dvoma vyslancami,
     <sup>
      [
      <a class="footnote" href="#ftn.id2583016" name="id2583016">
       48
      </a>
      ]
     </sup>
     kým doteraz obe župy jednako boly zastúpené. Nevideli v tom žiadne
        nebezpečenstvo, že úpravy pre snemových vyslancov sa zrušily,
     <sup>
      [
      <a class="footnote" href="#ftn.id2583044" name="id2583044">
       49
      </a>
      ]
     </sup>
     títo že podľa svojich osobných náhľadov, možno, že i podľa osobných výhľadov a
        prospechov, budú určovať osudy krajiny, povoľovať dane a vojsko, uvádzať novoty, v ničom
        nezodpovední svojim voličom. Slovom, župa nemala žiadnu námietku proti tak vážnym zmenám,
        prijala svoje degradovanie s radosťou. Preto uložila všeobecné osvetlenie domov.
    </p>
    <p>
     Viďme, ako si počínali pritom blázniví bratia. Chyža, kde bývali, mala dve okná. Jedno z
        nich opanoval Pandrlák, druhé Kakerlak. Pandrlák svoje osvecoval tak horlive, že by bol i
        dom podpálil, keby nebol zavčasu nadišiel pláteník. Kakerlak vybil na svojom jednu tablu, a
        dieru, ktorá tam vznikla, zapchal tou časťou obnaženého tela, ktorá vždy za všetky ostatné
        pokutovaná býva. Dostal, pravda, pritom od kohosi z ulice palicou, ale ináč to nemalo
        následky. Lebo všade maliarom, básnikom a bláznom všetko je dovolené; a Kakerlak mal už dva
        z týchto titulov. I čo na tom? Výhovorka je pri ruke. Chcel zapchať dieru, aby vietor do
        chyže nefúkal.
    </p>
    <p>
     Na druhý deň spálily sa slávnostne klada i dereš. A to bola jediná príležitosť, pri
        ktorej blázniví bratia boli svorní.
    </p>
    <p>
     Kakerlak napísal slávnostnú ódu na spálenie dereša. Odsúdil ho do ohňa preto, že na ňom
        líhavaly len narodené a nie urodzené bruchá.
    </p>
    <p>
     Pandrlák, rozpomenúc sa na svoje muky v klade, dal jej napred dvanásť kyjov, potom ju
        strčil do ohňa. Na dereši, pred jeho spálením, dal vyťať sám sebe dvanásť palíc na večnú
        pamiatku, aby sa mohol pochlúbiť, že on bol ostatný bitý na dereši. Trinástu ranu dal mu
        brat Kakerlak tak záživnú, že hneď vyskočil a na poďakovanie chcel hodiť do ohňa pansláva.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2583138">
        </a>
        II. Reč Kakerlakova, ktorou chcel roznietiť Oravu k národným bojom
       </h2>
      </div>
     </div>
    </div>
    <p>
    </p>
    <p>
     Radovánky však, muziky, živstvovanie Maďarov ustúpily čoskoro i na Orave prísnym
        starostiam. Srbi, Chorváti, Rumuni, Sasi povstali so zbrojou proti maďarizačným chúťkam a vo
        Viedni rozdúvali oheň, aby nestratili Uhry. Tam hotovili aj slovenské povstanie Štúr, Hodža
        a Hurban, vyplašení po sjazde svätomikulášskom
     <sup>
      [
      <a class="footnote" href="#ftn.id2583161" name="id2583161">
       50
      </a>
      ]
     </sup>
     z Uhier.
    </p>
    <p>
     Kakerlak chopil sa toho so zápalom. Umienil si roznietiť Oravu k národným bojom. V
        Kubíne vyliezol pred stoličným domom na strom a takto kikiríkal odtiaľ početne shromaždenému
        ľudu:
    </p>
    <p>
     „Veľactení národovci slovenskí! Pohodená moc suchej palice Áronovej pučí ľúbeznú
        zelenosť, ostatky ľudu izraelského povesily smutné harfy pri vodách babylonských k
        vybudovaniu Jeruzalema, a ja som ústa, ktorými hovorí národ. Čo vy myslíte a cítite, to
        nachádza vo mne ohnivej reči prúd. Po tisíc zapadlých v minulosti rokoch služobnej mŕtvosti
        prelamuje sa tajný smysel národných našich proroctiev. Čo duch všenárodný skryl do zrkadla
        bohonadchnutých povestí, čo spanilá panna peje, rozdumaná v pokojnom svojom oddelení duše od
        tela: to vyšľahuje žiarou plamennou do vrtkavej skutočnosti skrytého v rozvalinách vekov
        života. Tatry počínajú rodiť kvietok bohoľudskej radosti, celým nebom časnosť prevyšujúcej.
        Hnutiu svetoducha rozumejú spasitelia, počínajúci sa z Ducha Svätého, zo všetkých
        pochádzajúceho, poskytujú diel ducha svojho všeduchu národnému na vybudovanie múrov
        jeruzalemských a stĺpu vernosti ohrozeného najjasnejšieho prestola. Preto i my splníme
        plnosť lásky cez tlčenie pulzu národnoeuropského smýšľania. Zatajení vo sne zabudnutia,
        rozlejeme sa prívalom búrnym na poli svätom povinností slovenských, pod zástavami radosti
        vyšším ducha letom ovenčenej.“
    </p>
    <p>
     Dosť na ukážku výrečnosti Kakerlakovej. Jeho reč pretrhovaly časté pokriky. Jedni
        kričali: „Slovensky, pán farár, slovensky.“ Druhí: „Pán farár sa rúha.“ Najviac z nich:
        „Dosť, dosť! Ináč učiníte nás všetkých podobnými sebe.“
    </p>
    <p>
     Kakerlak však nebol by sa dal mýliť na strome žiadnym vreskom, keby dačo iné nebolo
        pretrhlo jeho rečnícky prúd. Totiž z vyšného okna stoličného domu šustol na neho šafeľ
        zimnej vody. Kto ho tak okúpal a jeho výrečnosť ochladil, to bol jeho vlastný brat,
        Pandrlák.
    </p>
    <p>
     Poslucháči sa rozrehotali a lapili sa všetci nie síce zbroje, ako rečník chcel, lež
        rozumu — ta šli všetci domov. Nechcelo sa im vyhrabávať z pahreby horúce zemiaky, aby ich
        potom iný zjedol.
    </p>
    <p>
     Predvideli ovseným svojím rozumom, že povadivší sa dobrí priatelia smieria sa zas
     <sup>
      [
      <a class="footnote" href="#ftn.id2583284" name="id2583284">
       51
      </a>
      ]
     </sup>
     a bitý že bude ten, kto jednému z nich priskočí na pomoc.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2583305">
        </a>
        III. Pandrlák hrá o život ruskej cárici
       </h2>
      </div>
     </div>
    </div>
    <p>
    </p>
    <p>
     Rečník teda len sám zúčastnil sa na slovenskom povstaní. Ponáhľal sa prosto k moravským
        hraniciam a dal sa do služby prostého vojaka v slovenskom národnom vojsku.
    </p>
    <p>
     To pohlo i Pandrláka k účasti v zápase. Keď brat ta šiel k zradcom Slovákom, on, ako
        „maďarský človek“, nemohol sedieť za pecou. Pripášuc si drevenú šabľu a vezmúc teľaciu kožku
        na plecia, šiel i on k hraniciam, aby si stal medzi tých gardistov, ktorí mali vtrhnuvších
        Slovákov vyhnať nazpät za hranice, alebo zlapať a povešať.
    </p>
    <p>
     Neďaleko Rajca spatril vec, pri ktorej len toľko, že ho neporazilo. Veliké množstvo ľudu
        šlo cestou, spievajúc pod vlajúcimi zástavami a nieslo skvostne odetú, na akomsi stolíku
        stojacu paniu na sochoroch.
    </p>
    <p>
     „Kto to iný môže byť ako ruská cárica? Toto prekliate, zradné slovenské plemeno! Títo
        panslávi! Už si aj cáricu z Ruska doprevadili a nosia ju so spevom okolo. Ale dám ja vám, i
        vašej cárici, čakajte!“
    </p>
    <p>
     Tak si myslel Pandrlák a bežal, čo mu sily stačily, za procesiou kričiac: „Stojte!
        Stojte!“
    </p>
    <p>
     Procesia zastala a Pandrlák oboril sa bez okolkov na pútničkov: „Ha, vy panslávi, vy
        zradcovia krajiny. Na šibenicou s vami všetkými!“
    </p>
    <p>
     Pútničkovia sa zľakli. Mysleli, že bohvie čo, v takých nepokojných časoch. Ale vodca
        spoločnosti a predriekač stal smelo podivínskemu hroziteľovi voči: „Prečo nám tak nadávate,
        pane? Čo sme urobili alebo robíme zlého?“
    </p>
    <p>
     „Čo robíte?“ dupotal Pandrlák srdite. „A koho to tam nesiete? Doprevadili ste si ruskú
        cáricu, he! Vy zradcovia. Nosíte ju slávnostne okolo. Ale čakajte, prídu husári. Všetkých
        vás tu posekajú na guláš, i s vašou cáricou.“
    </p>
    <p>
     V množstve povstal smiech, predriekač slovil: „Vy ste, pane, alebo blázon, alebo pohan.
        Nevideli ste nikdy oblečenú sochu Márie? Iďte svojou cestou. My ideme s nábožným pochodom do
        Šaštína.“
    </p>
    <p>
     Ale Pandrlák sa tým neuspokojil. „Dajte mi vidieť tú vašu Máriu,“ riekol a šiel k soche.
    </p>
    <p>
     Ohliadal si ju so všetkých strán s pokyvovaním hlavy, potom jej stal voči: „Nepovedám?
        Pekná Mária, vy zradcovia. A ešte sa smeje, táto ruská cárica s korunou,“ vytiahol drevenú
        šabľu.
    </p>
    <p>
     Bol by zaťal do sochy, keby mu predriekač nebol lapil ruku.
    </p>
    <p>
     Rozjarené množstvo skríklo: „A ty chceš biť Máriu Bohorodičku, našu orodovnicu, ty pes,
        ty pohan?“ Muži leteli do neho palicami, ženy i dievky nechtmi, aby mu vydriapaly oči.
    </p>
    <p>
     Predriekač sa ho však zastal. „Nie tak,“ hovoril. „Tento človek je blázon, bitku
        nezasluhuje. Ale aby nám nerobil viac nezdoby, poviažeme ho a necháme tu.“
    </p>
    <p>
     Učinili skutočne tak a Pandrlák si poležal na kraji cesty, až ho rozviazali pocestní.
    </p>
    <p>
     Ku gardistom sa dostal v Senici a vstúpil k nim tiež ako prostý víťaz.
     <sup>
      [
      <a class="footnote" href="#ftn.id2583456" name="id2583456">
       52
      </a>
      ]
     </sup>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2583478">
        </a>
        IV. Dvaja nepriateľskí bratia v jednej skrýši
       </h2>
      </div>
     </div>
    </div>
    <p>
    </p>
    <p>
     Stáli potom bratia oproti sebe vo vojenských radoch a prišli náhodou veľmi blízko jeden
        k druhému.
    </p>
    <p>
     V Starej Turej totižto poklbčili sa trochu štúrorvskí povstalci s gardistmi.
     <sup>
      [
      <a class="footnote" href="#ftn.id2583500" name="id2583500">
       53
      </a>
      ]
     </sup>
     Na ulici vznikla streľba.
    </p>
    <p>
     Pandrlák sa trochu zľakol, keď mu počaly hvízdať guľky okolo ušú a pomyslel si, ako
        slušno, že to ostatní gardisti dokončia i bez neho na slávu národa maďarského. Odskočil teda
        nabok do jedného dvora a hľadal skrýšu v sade. Zočiac tam jamu na zemiaky, fuk do nej. „Tu,“
        myslel si, „nezasiahne ma žiadna guľka.“
    </p>
    <p>
     Práve na tie myšlienky prišiel i Kakerlak na náprotivnej strane. Umkol i on z radu, keď
        ostatní durkali. A náhoda chcela, že tiež hľadal útočište v tej istej jame na zemiaky, kde
        čušal Pandrlák.
    </p>
    <p>
     Pretože raždím a pazderím prikrytá jama mala len úzka dieru, nevidel Kakerlak, že tam
        dakto jest a cup dnuká. Až vtedy zbadal v šere na bok utiahnutého gardistu a zľakol sa. Ale
        gardista zľakol sa ešte väčšmi. Myslel, že ho videl jeden z besných štúristov, keď sa
        skrýval, a že teraz ide nadiať ho na bodák.
    </p>
    <p>
     Kľakol teda, vzopäl ruky a prosil s plačom pre Boha, pre päť rán Kristových o
        milosrdenstvo, použijúc i lož na vzbudenie ľútosti. „Zmilujte sa, požalujte,“ hovoril
        žiaľne. „Mám ženu, šestoro drobných detí. Zmilujte sa, nezabite ma! Veď ja nie som zradca
        slovenského národa. Som verný jeho syn. Medzi gardistov vzali ma len nasilu. Zľutujte sa,
        nezabíjajte ma!“ Tak sa modlil predesený Pandrlák na kolenách pred Kakerlakom.
    </p>
    <p>
     A Kakerlak, vidiac takéto poníženie toho nepriateľa, ktorého tak náramne bol sa zľakol,
        ďakoval Bohu, že on nepočal prosiť prvý. Dodal si smelosť k ukázaniu svojej neohrozenosti.
    </p>
    <p>
     „Zaslúžil si síce smrť,“ riekol prísne neznámej kľačiacej postave, „ale ja som človek
        milosrdný a velikomyseľný. Vstaň a nehreš viacej!“
    </p>
    <p>
     Pandrlák tak bol vďačný, že až ruku pobozkal Kakerlakovi so slzami: a Kakerlak tak bol
        rád jeho omylu, že ho až k srdcu privinul. Smrteľne sa vospolok nenávidiaci bratia sa
        objali, pobozkali sa v jame na zemiaky a zostali tam, až prešla dlho netrvajúca hrmavica.
    </p>
    <p>
     Priateľstvu však bol koniec, keď vyliezli a poznali sa. Rozišli sa s vyhrožovaním a
        preklínaním. Každý pošiel k svojim pochváliť sa, ako mnohým nič neurobil.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2583610">
        </a>
        V. Poklona učinená Kakerlakom cisárovi
       </h2>
      </div>
     </div>
    </div>
    <p>
    </p>
    <p>
     Slovenskí povstalci utiahli sa potom, zo strategických príčin, a že ešte „Národnej rade“
        chýbala jedna maličkosť,
     <sup>
      [
      <a class="footnote" href="#ftn.id2583627" name="id2583627">
       54
      </a>
      ]
     </sup>
     národ, utiahli sa, povedám, za hranice do Viedne a Kakerlak šiel s nimi.
    </p>
    <p>
     Meškajúc tam, navštívil rozkošný Schönbrunn a obdivoval tam rozličné opice, medvede a
        pekné papagáje, ktoré požívaly výchovu, podobnú jeho.
    </p>
    <p>
     Pohrúžený do obdivovania začuje reč, že prešiel mimo cisár Ferdinand s cisárovnou.
     <sup>
      [
      <a class="footnote" href="#ftn.id2583665" name="id2583665">
       55
      </a>
      ]
     </sup>
     Jasná paromová strela! Cisár prešiel a on najvernejší jeho veličenstva poddaný,
        ochranca celistvosti monarchie, podpora trónu, on ani nepozdravil cisársky pár, ani klobúk
        nesňal pred obnoviteľom dŕžavy na základe živlov slovanských. Nie! Taká chyba musí sa
        napraviť. Strhne sa teda a beží, ako oparený, iným chodníkom, aby prišiel cisárovi voči,
        nazrel do jeho jasnej tvári a preukázal mu náležitú česť.
    </p>
    <p>
     I stretol sa skutočne s cisárskym párom, ale čože? keď ich zase nepoznal. Za cisára
        uznal jedného šustra, za cisárovnú jeho milenku, s ktorou sa viedol popod pazuchy. Popri
        cisárovi prešiel zase bez poklony, pred šustrom oproti tomu složil klobúk zďaleka, poklonil
        sa, mimo idúc, tri razy veľmi hlboko a za chrbtom mu vykríkol z celého hrdla: „Nášmu
        zemskému bohovi sláva!“
    </p>
    <p>
     Šuster nemohol nezbadať, že tá nápadná česť platí jemu. Zastane teda a táže sa
        poklonkára: „Wess Landes Kind send se?“
     <sup>
      [
      <a class="footnote" href="#ftn.id2583714" name="id2583714">
       56
      </a>
      ]
     </sup>
    </p>
    <p>
     „Som Slovák,“ odvetil Kakerlak pokorne, so složeným klobúkom.
    </p>
    <p>
     „Dos kenn ech net,“
     <sup>
      [
      <a class="footnote" href="#ftn.id2583734" name="id2583734">
       57
      </a>
      ]
     </sup>
     pokýval šuster hlavou.
    </p>
    <p>
     „Uhor,“ vysvetlil mu vec Kakerlak.
    </p>
    <p>
     „A só! Itzo wás ichs‘“ obrátil sa k milenke šuster, „s’ ist holt án ungrischer Ochs,“
     <sup>
      [
      <a class="footnote" href="#ftn.id2583754" name="id2583754">
       58
      </a>
      ]
     </sup>
     a pošiel ďalej so smiechom.
    </p>
    <p>
     Kakerlakovi sa to videlo trochu divným, zato však neprestal veriť, že pri dvore iné
        myšlienky nemajú, ako pretvorenie Rakúska v dŕžavu slovanskú.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2583783">
        </a>
        VI. Návšteva Pimasových domu
       </h2>
      </div>
     </div>
    </div>
    <p>
    </p>
    <p>
     Pripojil sa potom, vždy len ako prostý vojak, k Bloudekovmu sboru, sohnanému pod
        krídlami Rambergovými,
     <sup>
      [
      <a class="footnote" href="#ftn.id2583799" name="id2583799">
       59
      </a>
      ]
     </sup>
     a pomáhal naháňať strach hornouhorským pánom, aby nebrali podiel na odboji.
    </p>
    <p>
     Cesta ich viedla cez tie Buchtovce, kde Kakerlak bol za pol roka učiteľom. Pimas a jeho
        pani mali veliký strach pred tými „drotármi“, ako dobrovoľníkov slovenských nazývali, tými
        smeťami z celej krajiny sohnanými. Báli sa olúpenia a podpálenia, zvlášť ak sa i ten
        rozhorčený streštenec Šofránko medzi nimi nachodí. Aby sa trochu zabezpečili, poprosili
        veliteľa, aby sa ráčil ubytovať v kaštieli.
    </p>
    <p>
     Bloudek prijal čestné ponúknutie a meškal v maľovanej svetlici, keď predstúpil Kakerlak
        a vyložil mu, čo podstúpil v tomto maďarónskom dome.
    </p>
    <p>
     „Zaopatrím vám zadosťučinenie,“ uškrnul sa Bloudek a hneď to uskutočnil.
    </p>
    <p>
     Svolajúc svojich dôstojníkov, posadil Kakerlaka na stoličku a predvolal Pimasovskú
        rodinu. „Tento pán,“ ukázal na Kakerlaka, „má s vami akési účty.“
    </p>
    <p>
     Kakerlak kynul napred Gejzíkovi, ktorý už bol hodný cogan: „Poď len bližšie, Gejzíčok,
        poď. Či ma poznáš?“
    </p>
    <p>
     „Ponášate sa,“ riekol Gejzík, „na bývalého môjho učiteľa Šofránka.“
    </p>
    <p>
     „Vtedy si bol,“ hovoril ďalej Kakerlak, „maličký maďarónik; teraz už budeš veliký
        maďarón.“
    </p>
    <p>
     „Teraz som horlivý Slovák,“ uškrnul sa Gejzík.
    </p>
    <p>
     „Keď tak, teda znáš ódu, ktorú som ti dal, zpamäti.“
    </p>
    <p>
     „To neznám. Bohužiaľ, stratila sa mi.“
    </p>
    <p>
     „Budeš teda za to kľačať cez noc na hrachu,“ odsúdil Kakerlak.
    </p>
    <p>
     Potom kynul starému: „A vy, pane, čo by ste mi boli urobili, keby som nebol zutekal po
        vysekaní mladého pána?“
    </p>
    <p>
     „Plácu vašu by som bol zdvojnásobil,“ riekol starý chytrák a pani prisvedčovala.
    </p>
    <p>
     „Chcem vám to veriť,“ usmial sa sudca. „Napravíte teda teraz krivdu. Vyplatíte mi
        zadržanú plácu dvojnásobne, dáte mi za šaty sto zlatých a pánu veliteľovi složíte do rúk, na
        potreby nášho sboru, päťsto.“
    </p>
    <p>
     Bloudek to odobril a všetko sa stalo, ako Kakerlak odsúdil.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2583926">
        </a>
        VII. Krstenie židov
       </h2>
      </div>
     </div>
    </div>
    <p>
    </p>
    <p>
     Bloudek priviedol svoj sbor až do Košíc, ale po odchode Rambergovom na Dolnú zem utiahol
        sa do Prešova a tam meškal za dlhší čas.
    </p>
    <p>
     Kakerlakovi napadlo, že v Prešove mešká mnoho židov a umienil si priviesť týchto
        bludárov k rozumu rozumným slovom, a ak by nič nedali ani na jasné a nepochybné dôkazy,
        pokrstiť ich silou, aby už raz tá Slovanstvu vždy vražebná židovská neplecha prestala.
    </p>
    <p>
     Soberúc uličnú chasu, šiel s ňou v šábes do židovskej bužne
     <sup>
      [
      <a class="footnote" href="#ftn.id2583962" name="id2583962">
       60
      </a>
      ]
     </sup>
     pod múrmi. Sberbe kázal stáť pri dverách s krhlami vody a s kravskými chvostmi,
        sám postúpil ku kazateľnici.
    </p>
    <p>
     „Ty, učiteľ bludov, dolu,“ trhol rabína za šat, „ja budem kázať.“
    </p>
    <p>
     Rabín skutočne sostúpil, židia, ktorí ešte vtedy neboli tak smelí ako teraz, očakávali s
        trepotom, čo z toho bude, čo ten nepovolaný rečník povie, ktorý skutočne rečnište zaujal.
    </p>
    <p>
     So smelosťou, akej pri zdravom rozume nikdy nemal, takto počal rečniť Kakerlak:
    </p>
    <p>
     „Počúvajte, rozptýlené ovce národa izraelského, nie tú obriezku, ktorá nič neprospieva,
        ale mňa vyšším letu duchom v Jezukristu ovenčeného, ústa národa, tlmočníka tajomstiev
        kráľovstva nebeského. Prišiel čas, aby sa o tom hlásalo na uliciach, čo v skrytu vydumali, v
        rozdelení duše od tela, rozumejúci hnutiu svetoducha spasitelia, počínajúci sa z Ducha
        svätého, zo všetkých pochádzajúceho. Abych poskytol i ja diel ducha svojho všeduchu
        národnému, pravda je tá, že niet nič iného mimo Ja, ktoré večne vychodí zo seba a stáva sa
        mimo seba ako Neja a do Ja sa zase navracia, čo všetko spolu je absolútne Ja. Vy teda
        neodporujte pravde ako otcovia vaši, keď zabili syna človeka. Soblečte toho starého Adama a
        obmyte krstom vody a Ducha svätého zo všetkých pochádzajúceho tú odlučujúcu vás od
        rozkvitajúcej našej suchej palice Áronovej neplechu židovskú.“
    </p>
    <p>
     „Blázon,“ pošeptávali si židia a začali sa hrnúť všetci razom k dverám.
    </p>
    <p>
     Kazateľ teda obrátil svoju reč, už bez rečníckych okrás, k sberbe, stojacej pri dverách:
        „Vidíte tú bohomrzkú židovskú parchu?
     <sup>
      [
      <a class="footnote" href="#ftn.id2584033" name="id2584033">
       61
      </a>
      ]
     </sup>
     Utekajú, prchajú, nechcú počuť pravdu. Vyplňte jednako sväté prikázanie
        bohočloveka: ,Idúc krstite všetky národy’ a ,donúťte ich vstúpiť’.“
    </p>
    <p>
     Sohnaní uličníci učinili, čo im naložil, jedni zo žartu, druhí zo slepej horlivosti.
        Omočiac chvosty, kropili židov a keď títo tisli ich silou von, vyšustli na najbližších celé
        krhly.
    </p>
    <p>
     Židia, židovky pošli, otriasajúc vodu so seba, chasa rozišla sa s chachotom, Kakerlak
        plesal, že toľko veriacich získal odrazu Kristu a národu pomocou neodolateľnej Heglovej
        filozofie.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2584072">
        </a>
        VIII. Kakerlak uteká pred svojím tieňom
       </h2>
      </div>
     </div>
    </div>
    <p>
    </p>
    <p>
     Menej hrdinsky sa zachoval, keď stál v noci stráž pri Toryse. Prechádzal sa s ručnicou
        na pleci pri svetle mesiaca, ktorý práve bol dosiahol hodnosť abasa s plnými lícami. Jeho
        obraznosť bola plná desných obrazov, bo sa už blížil Benický s gardistmi.
    </p>
    <p>
     Odrazu započuje neďaleko vo vrbinách, tichý šepot. Obzrie sa, a aj! gardista s ručnicou
        a bodákom pri ňom samom. Kakerlak v nohy. Uteká a uteká vždy prudšie. Lebo kedykoľvek sa
        ohliadne, gardista mu za pätami. Prirodzene, keď to bol jeho vlastný tieň. Šepot vo vrbinách
        pochádzal od zamilovaného párika.
    </p>
    <p>
     Na úteku stretol ho jeden zo spolubojovníkov a upozornil ho na omyl. Aby neprišiel na
        smiech, dal tomu Kakerlak iný smysel. „Ja,“ vraj, „neutekám, lež doháňam.“ — „A koho?“ —
        „Nuž toho hrnčiara Révaja, čo nám poslal na posmech hrnčenú korunu a potom zmizol. Teraz sa
        zjavil, ta ho doháňam.“
    </p>
    <p>
     To by bola bývala obstojná výhovorka, keby bol mohol povedať, ako poznal hrnčiara,
        ktorého nikdy nevidel? Jednako milosrdný kamarát ho neudal, že ušiel so stráže. Bloudek
        neurobil mu teda nič, len spolubojovníci smiali sa z neho.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2584139">
        </a>
        IX. Boj Kakerlakov so strachopudom
       </h2>
      </div>
     </div>
    </div>
    <p>
    </p>
    <p>
     Čoskoro potom nasledovalo cúvnutie do Haliče po spálení mosta na Toryse zo strategických
        príčin. Bo nevidno, prečo by sa bol mal dať spáliť nový most, keď viedla cesta i popri moste
        a vodu bys’ bol dlaňou zahatal, ak nie zo strategických príčin.
    </p>
    <p>
     Na tejto retiráde prejavil predsa Kakerlak znak bojovnej chrabrosti. Na mrku videla
        Bloudkova armáda v poli podozrivú postavu. Upozornený na ňu, Kakerlak hneď rozhodol, že to
        gardista, a aby sotrel pri Toryse získanú hanbu, ponúkol sa ísť mu v ústrety sám jediný.
    </p>
    <p>
     To schválili spolubojovníci a Kakerlak poď prosto k černajúcej sa postave s krikom: „Kto
        si? Vzdaj sa!“
    </p>
    <p>
     Šiel postávajúc, pretože sa mu zdalo, že postava ide proti nemu. Ale vždy, keď on
        zastal, zastala i postava.
    </p>
    <p>
     Keď už bol blízko: „Ozvi sa,“ vrešťal, „povedz kto si, ináč ťa zastrelím.“
    </p>
    <p>
     „Nehovoríš? He!“ tázal sa, postupujúc ešte ďalej s ručnicou priloženou už k lícu.
    </p>
    <p>
     Postava nič. Kakerlakovi bolo ľúto zastreliť človeka, ale čo robiť? Zareve znovu:
        „Hovor, ozvi sa, bo na moj’ pravdu, strelím.“
    </p>
    <p>
     Keď postava ani teraz nič, bauch! „Tu máš!“
    </p>
    <p>
     Postava sa prekotila, lež ani nejajkla, ani nevzdychla. Armáda oproti tomu vypukla v
        hlasitý smiech. Lebo dobre vedeli všetci, okrem Kakerlaka, že to strachopud postavený do
        konopí, aby odplašil vrabce.
    </p>
    <p>
     Viac ľudských životov neležalo mu na svedomí. Sbor Bloudkov bol milostive rozpustený a
        Kakerlak šiel tiež domov mysliac, že viac osoží národu perom, než ručnicou.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2584231">
        </a>
        X. Pandrlák drží kázeň svätým
       </h2>
      </div>
     </div>
    </div>
    <p>
    </p>
    <p>
     V rovnakej asi dobe, keď Kakerlak obveseľoval spolubojovníkov, cúvajúcich zo
        strategických príčin, zaopatril trochu smiechu Prešovčanom jeho brat Pandrlák.
    </p>
    <p>
     Tento sa presvedčil v staroturanskej jame na zemiaky, že by teraz ani Zuard, Katuša a
        Huba nemali tak snadnú prácu ako za časov ľahkého výboja vlasti potokmi krvi. Vystúpil teda
        z radu bojovníkov a pripojil sa k sboru Benického
     <sup>
      [
      <a class="footnote" href="#ftn.id2584261" name="id2584261">
       62
      </a>
      ]
     </sup>
     ako regimentský rečník. Kamkoľvek prišiel Benický, Pandrlák všade podpaľoval
        vlastenectvo uhorské.
    </p>
    <p>
     Do Prešova vošiel na mrku plný myšlienok o svojom vznešenom poslaní. Preto nie div, že v
        strede mesta nakopených kamenných svätých, takrečenú Trojicu, mal za vlastencov, čakajúcich
        naňho. „Ha!“ pomyslel si. „To predsa praví Izraelskí, tí Prešovčania.“
    </p>
    <p>
     Zastal si teda hrdo pred Trojicou, obkľúčený nemalým počtom uličníkov, privábených jeho
        divným úborom, upravil svoju teľaciu kožku, vykrútil si fúzy a takto rečnil kamenným svätým:
    </p>
    <p>
     „Páni a vlastenci najctenejší! Boh Maďarov žehnaj vás, že ste sa tak početne shromaždili
        ku skromnej síce, ale úprimnej reči mojej. Srdce vo mne plápolá, keď vás vidím na tom
        lešení, pánov i panie, kresťanov i židov, mladých i starých. Nechže vás žehná za to ten
        Joél, ktorého židia Maďarom ukradli.
     <sup>
      [
      <a class="footnote" href="#ftn.id2584320" name="id2584320">
       63
      </a>
      ]
     </sup>
     Vidím z toho, že duch Árpádov, Lehelov a Tuhutumov
     <sup>
      [
      <a class="footnote" href="#ftn.id2584340" name="id2584340">
       64
      </a>
      ]
     </sup>
     ešte žije, žije vo vás, ich chrabrých a hodných potomkoch. A tak teda vyvešajte
        a poškrťte všetkých kriminálnych panslávov, ku cti božej a k prospechu vlasti tejto, potokmi
        drahej krvi nadobudnutej.“
    </p>
    <p>
     Táto reč zaľúbila sa veľmi tomu hrnčiarovi, ktorého Kakerlak bol doháňal, keď čušal
        skrytý na prachárni, aby sa zachoval budúcim lepším časom, ktoré i zavítaly. Bez neho niet
        žiadnej ani voľby, ani hostiny. Pri voľbách vie obrábať sedliakov, pri hostinkách držať
        slávnostné reči. On vie oceniť sám seba, cíti svoju velikú váhu. Preto odpratal sa po fígli
        prevedenom „drotárom“ na pracháreň a len vtedy vyliezol znamenitý muž zo skrýše, keď Bloudek
        vypratal sa z Prešova a vtrhol Benický. Teraz už bol medzi poslucháčmi Pandrlákovými a tak
        ho dojala reč tohto jemu príbuzného ducha, že pošiel pobozkať zlatoústeho rečníka v teľacej
        koži a s trčiacim mu z nohavíc „koštökom“.
    </p>
    <p>
     Prv ale, než by bol došiel k rečníkovi, pukne tomuto do čela jedným šusterským učňom
        hodené surové vajce a zaleje mu celú tvár. Urazený myslel, že mu to učinil hrnčiar. Preto,
        keď ho tento chcel objať, dal mu Pandrlák v pysk a hrnčiar mu to statočne navrátil. Miesto
        pobozkania prijali sa príbuzní duchovia so zauškovaním.
    </p>
    <p>
     Zhotoviteľ hrnčených korún odišiel s hnevom, Pandrláka potrhol za teľaciu kožku ten
        chlapec, čo mu bol vajce hodil do čela: „Pozrite len! Ten pán heno chce vás objať.“ Bol to
        kamenný svätý s rozprestrenými rukami.
    </p>
    <p>
     Pandrlák pobehol skutočne k nemu a vrazil tak nosom do neho, že mu krvavú pečať uderil
        na kamenné čelo. Neborák! Všade zavadil tým svojím fafákom.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2584435">
        </a>
        XI. Pandrlák káže proti Rusom
       </h2>
      </div>
     </div>
    </div>
    <p>
    </p>
    <p>
     Čoskoro potom naskytol sa mu nový predmet rečnenia, otvorilo nové pole činnosti. Ten
        čert, ktorého streštenci maľujú neprestajne na všetky steny, zjavil sa skutočne. Rusi pohli
        sa na pomoc odvšadiaľ stiesnenému Rakúsku.
    </p>
    <p>
     To bolo iným ľuďom príčinou zúfania, Pandrlákovi podnetom pre zvýšenú činnosť. Prišiel
        do zimničného pohybu, chodil, tekal, povzbudzoval, bedákal, ako komu dom horí a nemá vodu.
    </p>
    <p>
     Zdalo sa mu, že na horných stranách farári neplnia dosť horlive ministerstvom predpísanú
        povinnosť, ani nekážu, ani nemodlia, ani nepostia sa tak, aby odkázali, odmodlili, odpostili
        Rusov z krajiny.
     <sup>
      [
      <a class="footnote" href="#ftn.id2584472" name="id2584472">
       65
      </a>
      ]
     </sup>
     Bezpochyby, že už všetkých podkúpili Moskáli. Zbadal, že ľud slovenský, keď
        dajeden kazateľ príliš horlil proti tým divochom severu, ktorí idú všetko spáliť, zjesť,
        poškrtiť, sprzniť, do zajatia odviesť, že ľud utekal z chrámu a nechal tam kazateľa samého.
        To istý znak, že Rusi už i medzi ľud vyliali príval svojich nevyvážených rubľov. Čoskoro v
        Uhrách budú sa i cesty stlať rubľami, ale krajina je fuč!
    </p>
    <p>
     Pandrlák zanevrel na všetkých Slovákov a hodil rukou na tie diablovi prepadnuté,
        zapredané podtatranské kraje a pošiel rozplameniť na zúfalý odpor Maďarov. Tu mienil chodiť
        z dediny na dedinu, z mesta do mesta a kázať všade tak, ako to činil pôvodca všetkej
        trmy-vrmy, Kossuth.
    </p>
    <p>
     Ale čože, keď tie ruské ruble prenikajú do všetkých krajov a kútov sveta? Presvedčil sa
        o tom, že už i Maďarov pokazily tie ruské ruble, hneď na prvej dedine, kde započal svoju
        vlasteneckú misiu.
    </p>
    <p>
     A to boly žiaľnej rozpomienky pre jeho brata polomaďarské Nemcovce. Kalvínsky farár
        nechcel otvoriť kostol, richtár odoprel bubnovanie, ako i musel, pretože obec nikdy žiaden
        bubon nemala. Musel sám chodiť po dedine a svolávať ľudí.
    </p>
    <p>
     Títo sa sbehli, bo mysleli, že to bude dáka komédia a Pandrlák započal svoju reč
        obžalobou. Obviňoval farára a richtára, že sa zapredali Rusom.
    </p>
    <p>
     Farár sa ho tázal: „A prečo tí Rusi, čo celému svetu tak štedre platia, len vám nič
        nedajú?“
    </p>
    <p>
     „Preto,“ odvetil Pandrlák, „že moju povahu znajú. Vedia dobre, že by som im za celú horu
        rubľov jednu hrsť zeme uhorskej nepredal.“
    </p>
    <p>
     Potom započal svoje hromženie na severných barbarov. Tvrdil o nich, že ľudí jedia, a to
        živých. Strašil, že koho nezjedia, toho odoženú do Ruska knutou. Radil všetko páliť pred
        nimi a zutekať do hôr ako pred Tatármi.
    </p>
    <p>
     Vtom povstane krik, že Rusi idú. Pricválali skutočne dvaja uláni na koňoch a zastali
        mlčky opodiaľ, aby počuli, čo sa tu hovorí.
    </p>
    <p>
     Predesený Pandrlák natiahol inú strunu, počal vychvaľovať Rusov ako ľudí krotkých,
        dobrých, vzdelaných. Radil prijať ich pohostinsky, otvoriť im ochotne všetky komory a
        pivnice, lebo prichádzajú brániť zákonný poriadok.
    </p>
    <p>
     Šťastím jeho bolo, že ho Poliaci nerozumeli, lebo to boli z tých, čo prišli pomáhať
        Uhrom, aby zvíťazili s nimi.
    </p>
    <p>
     Náhle sa to vysvetlilo, rečník hneď započal inú pieseň. Maľoval zase Rusov ako
        svrchovaných divochov, radil hneď podpáliť dedinu a utiecť, aby psohlavci nenašli nič iného
        ako hŕbu popola.
    </p>
    <p>
     „Dobre tebe hovoriť o pálení, keď nemáš ničoho,“ ozval sa farár, čo Pandrláka tak
        popudilo, že tasil šabľu a hoc drevená bola, tak ho vyťal po ramene, že ho nikdy viac
        potrebovať nemohol.
    </p>
    <p>
     To bol posledný víťazný skutok Pandrlákov, ktorým nevedome pomstil trochu brata. Richtár
        ho hneď dal odviesť k slúžnemu a tento ho poslal postrkom na Oravu, kde ho brat pláteník,
        aby sa nemohol viac túlať, dal na reťaz.
    </p>
    <p>
     Musel sedieť ticho, keď uhorská krajina dunela pod kopytami ruských koní. Až po složení
        zbroje pri Világoši 13. augusta 1849, pustil ho na slobodu.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2584655">
        </a>
        XII. Kakerlak na žobráckej talige
       </h2>
      </div>
     </div>
    </div>
    <p>
    </p>
    <p>
     Po porazení maďarského povstania vylieval Pandrlák vlastenecké slzy. „Zhynuli sme na
        veky,“ zalamoval rukami a trhal si vlasy.
    </p>
    <p>
     Kakerlak oproti tomu plesal, vylieval city radosti v nadšených ódach. Ako by nie? Veď
        Slovanmi zachované Rakúsko pretvorovalo sa na slovanskú dŕžavu. Už videl v duchu slovenskú
        korunnú zem, slovenský snem, slovenské vojsko, školy, súdy, právomoci so slovenským
        kniežaťom na čele. Videl, ako zablúdilí synovia a dcéry slovenské vracajú sa s pokáním k
        zradenému národu, tlčú sa v prsia v žalosti nad svojou vinou, že i sám sebe veštil pritom
        lepšiu budúcnosť, je prirodzené. Ale čoskoro nastúpil taký obrat, že Pandrlák bol potešený,
        Kakerlak vcele srazený. Do úradov prišli tí, ktorí súdili a vešali Slovákov, z Viedne sa
        sypala potupa na Slovanov, ktorí spasili dŕžavu, bolo vidno, že si ostria bičak i na Rusov.
     <sup>
      [
      <a class="footnote" href="#ftn.id2584705" name="id2584705">
       66
      </a>
      ]
     </sup>
     Bojovníkom slovenským kázali ísť orať, pôvodcom povstania povedali „koršámerdíner“,
     <sup>
      [
      <a class="footnote" href="#ftn.id2584724" name="id2584724">
       67
      </a>
      ]
     </sup>
     do škôl a úradov zaviedli nemčinu, zaviedli neslýchané u nás dane. „Vyháňali sme
        diablov skrze Belzebuba,“ hovoril Kakerlak a započal písať ódy smutné, v ktorých oplakával
        nevďačnosť nemeckú a ľahkovernosť slovanskú. A čím ďalej sa rozvinovala sústava Bachova, tým
        bol nespokojnejší.
    </p>
    <p>
     Naposledok si umienil vysťahovať sa do Ruska. Pošiel s hlbokým žiaľom v duši a s pár
        zlatými vo vrecku.
    </p>
    <p>
     Za tieto kúpil si v Tarnove od sedliaka koňa, od žobráka taligu. Koňa zaplatil dobre.
        Sedliak ho uisťoval na svoju dušu, že žiadnu inú chybu nemá, ako že sa na drevo nechce liezť
        a konope trhať. Ale mršina sa háčila. Keď zastal, nepošiel s miesta, čo bys’ desať kolov na
        ňom polámal. A na žiaden most nebolo ho možno naviesť. Musel kaliku predať so stratou
        dupkovi a taligu mu daroval na dôvažok.
    </p>
    <p>
     Síduc sa potom so sedliakom, vytýkal mu, že ho oklamal. „Nie pane,“ odvetil chytrý
        sedliak, „o chybách som vám statočne povedal. Na drevo nelezie, bo nechce ísť na most,
        konope netrhá, bo nedajbože ťahať.“
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2584786">
        </a>
        XIII. Kakerlakova púť v Rusku
       </h2>
      </div>
     </div>
    </div>
    <p>
    </p>
    <p>
     Na ruskú zem prišiel vysťahovalec peši, ale s ružovými nádejami. Myslel, že ho tam
        prijmú s otvorenými ramenami.
    </p>
    <p>
     A ako by nie? Veď v slovanskom Rusku nájde nejeden túlavý Francúz, Nemec, Talian,
        Angličan láskavé prijatie, podporu, chlieb, obyčajne i bohatstvo. Ako by nie Slovan?
    </p>
    <p>
     Ale veru tieto nádeje zmizly skoro. Prostý Rus cíti sústrasť len s východným
        spoluvercom. Nech príde dáky grécky, sýrsky, arménsky tulák, ten nájde podporu: nech ale
        predstaví sa kto ako Slovan, to je toľko, ako by riekol, že je Kafer alebo Patagónec.
     <sup>
      [
      <a class="footnote" href="#ftn.id2584824" name="id2584824">
       68
      </a>
      ]
     </sup>
     V triedach vyšších panuje modloslužba západných národov, bez pocitu vlastnej
        hodnosti a bez túžby byť sám dačím. Slavizmus je tam dačo temer tak zriedkavé ako u nás.
        Nájdeš francúzskych Rusov, anglických Rusov, nemeckých Rusov, ešte i maďarských Rusov, ale
        ruských Rusov nenájdeš. To je vlastnosť Slovanov. Nikde a nikde nehonosí sa Slovan sám
        sebou: vždy a všade chlúbi sa rečou, menom, vzdelanosťou cudzími. Rád si osvojuje duchovný
        majetok cudzí; na to jeho ctižiadosť nesiaha, aby sám bol dačím. Čo výborného má doma, tým
        pohŕda, o tom ani vedieť nechce. Najväčšia časť rodom povýšených Rusov je taká, že jej
        všetko cudzie svojím a svoje cudzím. Nečítajú ani svojich najhlavnejších spisovateľov, nieto
        že by si povšimli iných ubiedených Slovanov a ich spisby. Duchovenstvo tiež zná len cirkevné
        záujmy a stojí vôbec na veľmi nízkom stupni vzdelanosti. Má síce vo svojich radoch výborne
        učených mužov, ale po dedinách živorí v hrubej smyselnosti, oddané menovite hnusnému
        pijanstvu.
    </p>
    <p>
     Kakerlak si celkom ináč predstavoval Rusko a sklamal sa trpko. Túlal sa za pol roka po
        Rusku práve tak márne ako v Uhrách, keď hľadal úrad. Nikde mu nekynula priateľská ruka. Kde
        mu vrhli kopejku s opovrhnutím, kde ho vyctili ako tuláka, ktorému sa nechce robiť. Váľal sa
        po hnusných krčmách a špinavých mužických chalupách, hlodaný nečistým hydom.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2584888">
        </a>
        XIV. Návrat Kakerlakov z Ruska
       </h2>
      </div>
     </div>
    </div>
    <p>
    </p>
    <p>
     Jeho ponevieraniu učinil mimovoľný koniec pomieščik Keveľov.
     <sup>
      [
      <a class="footnote" href="#ftn.id2584902" name="id2584902">
       69
      </a>
      ]
     </sup>
     Bol to jeden z tých dôstojníkov, ktorí 1849 bojovali s Paškievičom v Uhrách a tu
        s tými sa rúbali, ktorým prišli pomáhať, s tými ale pánbratovali, ktorých prišli sraziť, tak
        nemilí tým, ako týmto. Z Uhier niesli domov podobizeň Kossuthovu a akýsi zápal za nesmierne
        ich nenávidiacich Vengrov. Vychvaľovali ich dobrotu, ich štedrosť, ich rozum a liberálnosť;
        ľutovali, že im nohy podbili. Keveľova láska k Vengrom tak bola veliká, že sa potom i
        vysťahoval do Uhier a tu potom preukázal ministerstvu veľmi príjemné služby, keď v novinách
        i brošúrach vystríhal Slovákov pred Rusmi a všemožne im hľadel zoškliviť šafárenie tam vlády
        nemeckej.
    </p>
    <p>
     Kakerlaka prijal ako zločinca, s najtrpkejšími výčitkami, nazval ho zradcom svojej
        vlasti, ktorú nevie oceniť, a buričom Ruska, ktoré nezná. Pretože nemal pas, odviedol ho na
        úrad s udaním, že to bezpochyby emisár nevďačných Nemcov.
    </p>
    <p>
     Hľadali u neho dvadsiatniky, ako u nás hľadajú u každého pansláva ruské ruble, čo je
        vcele v poriadku. Keď v Rakúsku prší ruskými rubľami, nuž musí v Rusku pršať nemeckými cvancigermi.
     <sup>
      [
      <a class="footnote" href="#ftn.id2584982" name="id2584982">
       70
      </a>
      ]
     </sup>
    </p>
    <p>
     Hoci sotva pár kopejok našli pri ňom, poslali ho nazpät do Uhier postrkom, ako kedysi
        košického profesora Gocíka.
     <sup>
      [
      <a class="footnote" href="#ftn.id2585003" name="id2585003">
       71
      </a>
      ]
     </sup>
     Tento, keď cestoval cez prázdniny po Rusku a z peňazí sa vcele vytrovil, náročky
        pas odhodil, aby ho poslali postrkom. Po privezení do Košíc poďakoval sa za lacnú
        príležitosť. Čo Gocík hľadal, to Kakerlakovi prišlo samo. Priviezli ho pekne-krásne na
        Oravu.
    </p>
    <p>
     Nemajúc potom viac čo dúfať, žil u brata pláteníka pokojne a písal slovenské verše,
        ktoré sa málo delily od tých, aké sa obyčajne píšu a tlačia. Cez leto však býval na salaši
        medzi valachmi.
    </p>
    <p>
     Keď on tam počúval kukučky, Pandrlák trávil dni medzi Cigánmi. Už i hovoril cigánsky a
        chcel si vziať cigánske dievča, ale mu ho nedali.
    </p>
    <p>
     Nehody nepremenily v ničom bratov, ani túžby ich nezvrátily, ani horlivosť neumenšily.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2585060">
        </a>
        XV. Učené večierky na dedine
       </h2>
      </div>
     </div>
    </div>
    <p>
    </p>
    <p>
     Bratia medzi sebou zápasili ustavične, protivili sa vo všetkom jeden druhému, kládli si
        do cesty všemožné prekážky.
    </p>
    <p>
     Tak to bolo i pri ušľachtilom podniku Kakerlakovom. Zaumienil si poskytnúť i dedinčanom
        duchovné pôžitky, usporiadať večierky. Ošklivil sa mu ten surový dedinský a malomestský
        život, kde ľudia ničím iným zabaviť sa neznajú ako pijatykami, divou cigánskou hudbou,
        plesom, zlorečením, klebetami, bitkami. „Počkaj,“ pomyslel si, „ja týmto ľuďom zaopatrím
        ušľachtilejšiu zábavu. Budem im dačo rečniť.“
    </p>
    <p>
     Že pritom myslel na svoje diela, je prirodzená vec. Lebo každý spisovateľ, aký bol i
        Kakerlak, má to za najdôležitejšie, najlepšie a najkrajšie, čo on napísal.
    </p>
    <p>
     Mal toho dosť v zásobe a prihotovil ešte zvlášť jednu znelku, ktorou chcel národné
        povedomie v ľude vzbudiť, národnou hrdosťou nadchnúť zmalátnelé duše slovenské.
    </p>
    <p>
     Znelka sa mu, podľa jeho mienky, podarila. Zakladal si mnoho na nej.
    </p>
    <p>
     Na nešťastie doznal sa o jeho predsavzatí Pandrlák, ba prišla mu z nedopatrenia do ruky
        aj znelka Kakerlakova. Čo teda neurobí? Pretože i on zapodieval sa básnictvom, napíše znelku
        v duchu protivnom a počkaj!
    </p>
    <p>
     Po dostatočných prípravách oznámi Kakerlak večierky, chodí sám z dom do domu zvať ľudí
        do príbytku jednej vdovy, kde sa vydržiavaly priadky.
    </p>
    <p>
     Zvedavosť skutočne prilákala mnohých. Sišli sa nielen mládenci a dievky, lež i muži, ale
        prišiel i Pandrlák. Chyža bola plná.
    </p>
    <p>
     Kakerlak vyskočí na lavicu a reční ohnive svoju znelku:
    </p>
    <p>
    </p>
    <p>
    </p>
    <div class="literallayout">
     <p>
      <span class="emphasis">
       <em>
        Hej, Slováci! Tvrdo nám svárliví
       </em>
      </span>
      <br/>
      <span class="emphasis">
       <em>
        tí predkovia naši postlali;
       </em>
      </span>
      <br/>
      <span class="emphasis">
       <em>
        cudzinci nám všetko zabrali,
       </em>
      </span>
      <br/>
      <span class="emphasis">
       <em>
        prestol, práva i úrodné nivy.
       </em>
      </span>
      <br/>
      <br/>
      <span class="emphasis">
       <em>
        Pri tom všetkom vrahovia zlobiví
       </em>
      </span>
      <br/>
      <span class="emphasis">
       <em>
        darmo už dni naše sčítali,
       </em>
      </span>
      <br/>
      <span class="emphasis">
       <em>
        nedáme sa, hoc sme počtom malí,
       </em>
      </span>
      <br/>
      <span class="emphasis">
       <em>
        hoc i zrada zlá sa nám protiví.
       </em>
      </span>
      <br/>
      <br/>
      <span class="emphasis">
       <em>
        Sem duchovia vznešeného vzletu!
       </em>
      </span>
      <br/>
      <span class="emphasis">
       <em>
        Nie chlebom len človek živ’ bude.
       </em>
      </span>
      <br/>
      <span class="emphasis">
       <em>
        Kto hrdina, odporuje svetu.
       </em>
      </span>
      <br/>
      <br/>
      <span class="emphasis">
       <em>
        Podliaci len plávajú po prúdu,
       </em>
      </span>
      <br/>
      <span class="emphasis">
       <em>
        lovia rozkoš, lpiace na hrude;
       </em>
      </span>
      <br/>
      <span class="emphasis">
       <em>
        šľachetný si obľubuje v trudu.
       </em>
      </span>
      <br/>
     </p>
    </div>
    <p>
    </p>
    <p>
    </p>
    <p>
     Účinok znelky pri takom poslucháčstve bol všeobecný smiech. Kakerlak teda skočil hnevne
        s lavice.
    </p>
    <p>
     Za ním rečnil svoju znelku Pandrlák:
    </p>
    <p>
    </p>
    <p>
    </p>
    <div class="literallayout">
     <p>
      <span class="emphasis">
       <em>
        Hahá! Čo chcú otreštenci títo?
       </em>
      </span>
      <br/>
      <span class="emphasis">
       <em>
        My bezumných predkov za sváry
       </em>
      </span>
      <br/>
      <span class="emphasis">
       <em>
        nedáme si pľuvať do tvári,
       </em>
      </span>
      <br/>
      <span class="emphasis">
       <em>
        nebudeme čerpať vodu v sito.
       </em>
      </span>
      <br/>
      <br/>
      <span class="emphasis">
       <em>
        Pobili ich, prečo strpeli to?
       </em>
      </span>
      <br/>
      <span class="emphasis">
       <em>
        Žili, prečo padli na máry?
       </em>
      </span>
      <br/>
      <span class="emphasis">
       <em>
        Za také-li má nás nešváry
       </em>
      </span>
      <br/>
      <span class="emphasis">
       <em>
        k boju pohnúť pochabé varyto?
       </em>
      </span>
      <br/>
      <br/>
      <span class="emphasis">
       <em>
        Čo, vítazi, chcete? Reč? Aj, tu je!
       </em>
      </span>
      <br/>
      <span class="emphasis">
       <em>
        Otrokov reč nikto nemiluje.
       </em>
      </span>
      <br/>
      <span class="emphasis">
       <em>
        Nám len pokoj, žienky, úrady.
       </em>
      </span>
      <br/>
      <br/>
      <span class="emphasis">
       <em>
        Blázon zvykol plávať proti prúdu,
       </em>
      </span>
      <br/>
      <span class="emphasis">
       <em>
        vyhlasuje vojnu lži a bludu
       </em>
      </span>
      <br/>
      <span class="emphasis">
       <em>
        pre márnivé sny a tirády.
       </em>
      </span>
      <br/>
     </p>
    </div>
    <p>
    </p>
    <p>
    </p>
    <p>
     „Ha, ty diabol! Ty seješ kúkoľ medzi pšenicu,“ zapľul mu Kakerlak oči.
    </p>
    <p>
     „Ba, ty pansláv!“ vrátil mu to Pandrlák a dodal mu facku.
    </p>
    <p>
     Povstalo z toho hrdlovanie, na velikú radosť poslucháčov, ktorí práve len pre túto
        komédiu boli sa dostavili. Bratia sa rozišli krvaví.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2585330">
        </a>
        XVI. Kakerlakova návšteva u biskupa
       </h2>
      </div>
     </div>
    </div>
    <p>
    </p>
    <p>
     Kakerlak, nemôžuc nič vykonať so sprostačou a chcejúc predsa dačo urobiť za národ,
        obrátil sa k ľuďom rozumným a vyššie postaveným.
    </p>
    <p>
     Dozvediac sa, že spišský biskup zaviedol na stredných školách levočských reč otcovskú
        (lingua patria) za vyučovaciu, bežal, mysliac pritom na reč slovenskú, poďakovať mu.
    </p>
    <p>
     Biskupský pisár však mysliac, že chce katolizovať, odbil šklbana tvrdo. Musel si ináč
        zaopatriť prístup k biskupovi. Znajúc, že biskup chodieva každodenne na prechádzku do
        záhrady, preliezol cez múr a čakal ho tam skrytý.
    </p>
    <p>
     Biskup skutočne prišiel a chodil s nohy na nohu po chodníčkoch, vysypaných pieskom,
        modliac sa breviár. Za ním kráčal opodiaľ pisár, tiež s breviárom v ruke, hoci v ňom mal
        „Večného žida“ od Eugena Sue.
     <sup>
      [
      <a class="footnote" href="#ftn.id2585380" name="id2585380">
       72
      </a>
      ]
     </sup>
     Obaja boli pohrúžení do čítania, biskup žalmov, pisár románu.
    </p>
    <p>
     Tu razom zastane Kakerlak biskupovi do cesty, vrhne sa pred ním, objíme mu kolená,
        pobozká nohy, ako sa naučil v Poľsku.
    </p>
    <p>
     Nemile prekvapený biskup táže sa, kto je, čo chce? Kakerlak vstane a takouto rečou
        pozdraví biskupa:
    </p>
    <p>
     „Cirkev katolícka v Uhrách nesie v najnovších časoch typus výlučne maďarský a vzala
        proti Slovákom akési nepriateľské postavenie. Následkom vychádzajúcich z uhorského Fanaru inšpirácií,
     <sup>
      [
      <a class="footnote" href="#ftn.id2585422" name="id2585422">
       73
      </a>
      ]
     </sup>
     dosedajú na vyššie hodnosti cirkevné len Maďari, alebo osvedčení maďaróni, ktorí
        potom len o to dbajú, aby literárny život Slovákov úplne pritlmili a zničili. Farári,
        učitelia slovenskí čítať slovensky nevedia. Deťom slovenským dávajú sa do rúk šlabikáre a
        katechizmy bez všetkej ortografie,
     <sup>
      [
      <a class="footnote" href="#ftn.id2585472" name="id2585472">
       74
      </a>
      ]
     </sup>
     ľudu slovenskému piesne a modlitby, samá nesrozumiteľná kočvardina. Ktorý národ
        na svete je tak i od svojich duchovných otcov opustený? Ktorý tak ozorne zanedbaný? Vy
        jediný z biskupov činíte čestnú výnimku, vychovávate Slovákom nie znevážiteľov a zradcov,
        lež vzdelávateľov. Keď teda príde ten čas, ktorý prísť musí, keď pre Slovákov zriadi sa pár
        biskupstiev s jedným arcibiskupom na čele, vaša je neomylne hodnosť táto. Národ slovenský
        vie oceniť každého podľa zásluhy; odplata vás teda neminie. Pozdravujem vás už teraz ako
        slovenského arcibiskupa.“
    </p>
    <p>
     To je tresť Kakerlakovej reči. Bo čo do i formy a rečníckeho vyšperkovania, tie mal
        zvláštne, ako sme videli pri jeho reči v Kubíne a kázni v židovskej bužni prešovskej.
    </p>
    <p>
     „Dobre, dobre,“ kýval biskup netrpezlive rukou. „Ďakujem za láskavú starostlivosť o mňa,
        ktorú neviem, čím som si zaslúžil.“
    </p>
    <p>
     Aby odbavil čím skôr nepovolaného chválorečníka a rozdávateľa tiár, siahol do vrecka a
        vručil mu pár krajciarov.
    </p>
    <p>
     Pisár ho upravil von zo záhrady, hnevne zaklopil a zamkol za ním vráta.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2585539">
        </a>
        XVII. Šofránkovci ako snemoví kandidáti
       </h2>
      </div>
     </div>
    </div>
    <p>
    </p>
    <p>
     Oba blázniví bratia vystúpili potom ešte raz na verejnosť, a to roku 1861, keď vo Viedni
        chceli učiniť próbu, či by nemohli dať Uhrom v Pešti taký diplomatický šachmat, ako im dali
        vojenský pri Világoši. Vtedy obaja Šofránkovci chceli zastupovať Oravu na sneme a uchádzali
        sa o vyvolenie, pri čom znovu sa rozškľabila deliaca ich neprestupiteľná medzera, vzbudila
        sa v novej sile nenávisť.
    </p>
    <p>
     Ich sľuby, ktoré robili, chodiac po dedinách, voličom, si celkom odporovaly. Pandrlák
        sľuboval uviesť do života v ničom nepremenené zákony z roku 1848; Kakerlak ich predbežnú
        opravu. Pandrlák mienil vohnať Chorvátov nazpät do jarma, naloženého im roku 1848; Kakerlak
        žiadal vyrovnať sa s nimi po bratsky. Pandrlák považoval „dŕžavnú radu“, sfúknutú cez noc,
        za bublinu, ktorú i najslabší dych zničiť môže, a za lútku, ukazovanú deťom, nechcel teda o
        nej ani počuť; Kakerlak práve v tom videl spásu i pre Slovákov, aby všetci rakúski Slovania
        prišli do Viedne s pinčmi na hlave,
     <sup>
      [
      <a class="footnote" href="#ftn.id2585588" name="id2585588">
       75
      </a>
      ]
     </sup>
     s chvostíkmi na zadku a povedali nemecky svoju najponíženejšiu mienku, i
        považoval ustanovenie dŕžavnej rady za hlavnú úlohu uhorského snemu. Pandrlák nemienil v
        ničom popustiť vláde; Kakerlak chcel vyrovnanie za každú cenu. Pandrlák sľuboval Slovákom
        dobrodenie čím skoršej smrti; Kakerlak dobrodenie rovnoprávnosti.
    </p>
    <p>
     Za nich, pravda, nebili sa voličia, lebo svoje sľuby nepodporovali ani bočkami vína, ani
        pálenky. Miesto toho poklbčili sa obyčajne kandidáti sami medzi sebou. Napred rečnili až do
        zachrípnutia, potom sa bili na obveselenie voličov.
    </p>
    <p>
     Keď títo šli hromadne ku skutočnému voleniu jedným ramenom rozvodnenej Oravy,
        Šofránkovci stáli obaja na brehu náprotivnom, vzájomne sa striehnúc.
    </p>
    <p>
     Podnapilí voličia volali ich z pestva k sebe, ale čože? Ani mosta, ani lavice, ani člnu.
    </p>
    <p>
     Aby ich ešte viac podráždili, osvedčili sa smejúci voličia, že toho z nich vyvolia, kto
        prejde k nim.
    </p>
    <p>
     Popudení tým, blázniví bratia strojili sa skočiť do vody, lenže si aj v tom vzájomne
        prekážali. Vždy, keď jeden chcel skočiť, lapil ho druhý odzadku za velikého smiechu voličov.
    </p>
    <p>
     Naposledok podarilo sa predsa Kakerlakovi skočiť do vody. Pandrlák to strpieť nemohol.
        Chcejúc ho lapiť, skočil okamžite za ním.
    </p>
    <p>
     Smiech v tlupe voličov teraz prestal a nastalo ustrnutie. Lebo žiaľne obete „Prvým
        Maďarom“ v Uhrách vzbudenej streštenosti
     <sup>
      [
      <a class="footnote" href="#ftn.id2585677" name="id2585677">
       76
      </a>
      ]
     </sup>
     utonuly v prudko sa ženúcich vlnách Oravy, mútnych ako ich život.
    </p>
    <p>
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2583016" name="ftn.id2583016">
        48
       </a>
       ]
      </sup>
      <span class="emphasis">
       <em>
        Nehoršili sa na tom, že Bihar bude potom obosielať snem dvanástimi, Orava
              len dvoma vyslancami
       </em>
      </span>
      — Do r. 1848 totiž každá uhorská stolica (župa) mala
            na stavovskom sneme rovnaký počet poslancov, dvoch. Potom to už prestalo a počet
            poslancov sa spravoval ľudnatosťou stolice. Preto sa stalo, že chudobná a málo
            zaľudnená, malá Orava mala len dvoch poslancov, kým veľká a ľudnatá Biharská dostala až
            dvanástich poslancov.
     </p>
    </div>
    <div class="footnote">
     <p>
      <sup>
       [
       <a class="para" href="#id2583044" name="ftn.id2583044">
        49
       </a>
       ]
      </sup>
      <span class="emphasis">
       <em>
        Že úpravy pre snemových vyslancov sa zrušily
       </em>
      </span>
      — lebo pred r.
            1848 každá stolica dávala svojim poslancom presné inštrukcie, v ktorej otázke aké
            hľadisko majú na sneme zastávať a pri hlasovaní ako si majú počínať. Tieto úpravy pre
            poslancov boly záväzné a oni sa ich museli pridržiavať.
     </p>
    </div>
    <div class="footnote">
     <p>
      <sup>
       [
       <a class="para" href="#id2583161" name="ftn.id2583161">
        50
       </a>
       ]
      </sup>
      <span class="emphasis">
       <em>
        Vyplašení po sjazde svätomikulášskom
       </em>
      </span>
      — Myslí sa na shromaždenie
            z 10. mája 1848 v Mikuláši. Tam prijaté a 11. mája 1848 v ondrašovských kúpeľoch verejne
            vyhlásené slovenské žiadosti, ktoré maly 14 bodov, boly vyvrcholením slovenských snáh z
            jari r. 1848.
     </p>
    </div>
    <div class="footnote">
     <p>
      <sup>
       [
       <a class="para" href="#id2583284" name="ftn.id2583284">
        51
       </a>
       ]
      </sup>
      <span class="emphasis">
       <em>
        Že povadivší sa dobrí priatelia smieria sa zas
       </em>
      </span>
      — totiž rakúski
            Nemci a uhorskí Maďari (r. 1848 — 49). Smierenie nastalo vyrovnaním z r. 1867.
     </p>
    </div>
    <div class="footnote">
     <p>
      <sup>
       [
       <a class="para" href="#id2583456" name="ftn.id2583456">
        52
       </a>
       ]
      </sup>
      <span class="emphasis">
       <em>
        Vstúpil k nim tiež ako prostý „víťaz“
       </em>
      </span>
      — naráža sa na maď.
            pomenovanie „vitéz“ (hrdina), ktoré sa dávalo jednoduchým vojakom, keď ich niekto chcel
            povzbudiť alebo pochváliť.
     </p>
    </div>
    <div class="footnote">
     <p>
      <sup>
       [
       <a class="para" href="#id2583500" name="ftn.id2583500">
        53
       </a>
       ]
      </sup>
      <span class="emphasis">
       <em>
        V Starej Turej totižto poklbčili sa trochu…
       </em>
      </span>
      — bolo to 27.
            septembra 1848, z príležitosti jesenného (prvého) slovenského povstania
     </p>
    </div>
    <div class="footnote">
     <p>
      <sup>
       [
       <a class="para" href="#id2583627" name="ftn.id2583627">
        54
       </a>
       ]
      </sup>
      <span class="emphasis">
       <em>
        „Národnej rade“ chýbala jedna maličkosť
       </em>
      </span>
      — Za septembrovej
            slovenskej výpravy r. 1848 bol predsedom Národnej slovenskej rady Jozef Miloslav Hurban.
            Ľudovít Štúr a Michal M. Hodža boli členmi rady a Daniel Jaroslav Borik bol jej
            tajomníkom. Vojenskými členmi rady boli: Fraňo Zach, Bedrich Bloudek a Bernard Janeček
            (všetci traja Česi). Nebola chyba Národnej rady, že národ (čiže slovenský ľud) nešiel za
            ňou v masách. Bola to vina veľmi nepriaznivých okolností, v ktorých boli vtedy
            Slováci.
     </p>
    </div>
    <div class="footnote">
     <p>
      <sup>
       [
       <a class="para" href="#id2583665" name="ftn.id2583665">
        55
       </a>
       ]
      </sup>
      <span class="emphasis">
       <em>
        Prešiel mimo cisár Ferdinand s cisárovnou
       </em>
      </span>
      — Cisárom bol
            Ferdinand V. (1793 — 1875), ktorý panoval v r. 1835 — 1848. Mal síce prímenie
            „Dobrotivý“, ale bol vlastne slabého rozumu a skutočnú vládu vykonávali arciknieža
            Ľudovít a ministri Metternich a Kolowrat.
     </p>
    </div>
    <div class="footnote">
     <p>
      <sup>
       [
       <a class="para" href="#id2583714" name="ftn.id2583714">
        56
       </a>
       ]
      </sup>
      <span class="emphasis">
       <em>
        „Wess Landes Kind send se?“
       </em>
      </span>
      (nem., vo viedenskom nárečí) —
            dieťaťom ktorej krajiny ste? (doslovne)
     </p>
    </div>
    <div class="footnote">
     <p>
      <sup>
       [
       <a class="para" href="#id2583734" name="ftn.id2583734">
        57
       </a>
       ]
      </sup>
      <span class="emphasis">
       <em>
        „Des kenn ech net“
       </em>
      </span>
      (tiež vied. nár.) — to ja nepoznám
     </p>
    </div>
    <div class="footnote">
     <p>
      <sup>
       [
       <a class="para" href="#id2583754" name="ftn.id2583754">
        58
       </a>
       ]
      </sup>
      <span class="emphasis">
       <em>
        „A só! Itzo wás ichs’, s’ ist holt án ungrischer Ochs
       </em>
      </span>
      (podobne
            vied. nár.) — aha, teda tak! Teraz viem, to je uhorský vôl.
     </p>
    </div>
    <div class="footnote">
     <p>
      <sup>
       [
       <a class="para" href="#id2583799" name="ftn.id2583799">
        59
       </a>
       ]
      </sup>
      <span class="emphasis">
       <em>
        K Bloudekovmu sboru, sohnanému pod krídlami Rambergovými
       </em>
      </span>
      —
            Bedrich Bloudek (umrel r. 1875) — rodák z Moravy, organizoval so slovenskými ľuďmi
            koncom r. 1848 druhú slovenskú dobrovoľnícku výpravu, ktorá konala rôzne vojenské služby
            i r. 1849. Henrich Georg Ramberg (1786 — 1855) — rakúsky podmaršal, velil r. 1848 — 49
            brigáde pri dobytí Viedne a v uhorských bojoch.
     </p>
    </div>
    <div class="footnote">
     <p>
      <sup>
       [
       <a class="para" href="#id2583962" name="ftn.id2583962">
        60
       </a>
       ]
      </sup>
      <span class="emphasis">
       <em>
        Šiel do židovskej bužne
       </em>
      </span>
      (východoslov.) — modlitebnice
     </p>
    </div>
    <div class="footnote">
     <p>
      <sup>
       [
       <a class="para" href="#id2584033" name="ftn.id2584033">
        61
       </a>
       ]
      </sup>
      <span class="emphasis">
       <em>
        Tú bohomrzkú židovskú parchu?
       </em>
      </span>
      (východoslov.) — prašinu
     </p>
    </div>
    <div class="footnote">
     <p>
      <sup>
       [
       <a class="para" href="#id2584261" name="ftn.id2584261">
        62
       </a>
       ]
      </sup>
      <span class="emphasis">
       <em>
        Pripojil sa k sboru Benického
       </em>
      </span>
      — Bol to Ľudovít Beniczky (1813 —
            1868), r. 1848 maďarský vládny komisár pre časť slovenského územia, ktorý zorganizoval
            maďarskú guerillu (asi to, čo dnes partizáni).
     </p>
    </div>
    <div class="footnote">
     <p>
      <sup>
       [
       <a class="para" href="#id2584320" name="ftn.id2584320">
        63
       </a>
       ]
      </sup>
      <span class="emphasis">
       <em>
        Ten Joél, ktorého židia Maďarom ukradli
       </em>
      </span>
      — Joel bol starozákonný
            izraelský prorok. Pandrlák si jeho meno vykladal na spôsob Štefana Horváta: „jó, él“
            (dobrý, žije) a vyšlo mu z toho čistomaďarské meno.
     </p>
    </div>
    <div class="footnote">
     <p>
      <sup>
       [
       <a class="para" href="#id2584340" name="ftn.id2584340">
        64
       </a>
       ]
      </sup>
      <span class="emphasis">
       <em>
        Duch Árpádov, Lehelov a Tuhutumov
       </em>
      </span>
      — O prvých dvoch por.
            predchádzajúce poznámky. Tuhutum (maďarskejšie Töhötöm) bol podľa kronikárov jeden zo
            siedmich kmeňových vodcov maďarských v Arpádových časoch.
     </p>
    </div>
    <div class="footnote">
     <p>
      <sup>
       [
       <a class="para" href="#id2584472" name="ftn.id2584472">
        65
       </a>
       ]
      </sup>
      <span class="emphasis">
       <em>
        Aby odkázali, odmodlili, odpostili Rusov z krajiny
       </em>
      </span>
      — Dňa 27.
            júna 1849 Ľudovít Kossuth, gubernátor uhorskej republiky, bojujúcej o svoju existenciu s
            presilou rakúskeho a ruského vojska, vyhlásil v Uhorsku krížovú vojnu proti Rusom.
            Príslušnú proklamáciu písal z poverenia maďarskej revolučnej vlády minister kultu,
            katolícky biskup Michal Horváth. V nej naložil kňazom (všetkým, teda i nekatolíckym),
            aby ľud za tri týždne päť ráz oduševňovali do borby za slobodu, aby vydržiavali procesie
            a verejné modlitby a napokon aby 6. júla 1849 postily všetky konfesie. Všetko to malo
            smerovať — proti Rusom.
     </p>
    </div>
    <div class="footnote">
     <p>
      <sup>
       [
       <a class="para" href="#id2584705" name="ftn.id2584705">
        66
       </a>
       ]
      </sup>
      <span class="emphasis">
       <em>
        Bolo vidno, že si ostria bičak i na Rusov
       </em>
      </span>
      — Bičak (z maď.) je
            vreckový nôž, zahybák. Ináče por. vyššie vysvetlenie o správaní Rakúska proti Rusom pred
            krymskou vojnou.
     </p>
    </div>
    <div class="footnote">
     <p>
      <sup>
       [
       <a class="para" href="#id2584724" name="ftn.id2584724">
        67
       </a>
       ]
      </sup>
      <span class="emphasis">
       <em>
        Povedali „koršámerdíner“
       </em>
      </span>
      (pokazená nemčina) — správne
            gehorsamster Diener (služobník najposlušnejší)
     </p>
    </div>
    <div class="footnote">
     <p>
      <sup>
       [
       <a class="para" href="#id2584824" name="ftn.id2584824">
        68
       </a>
       ]
      </sup>
      <span class="emphasis">
       <em>
        Kafer alebo Patagónec
       </em>
      </span>
      — Kafri sú juhoafrický a Patagónci
            juhoamerický kmeň, jedni i druhí boli na veľmi nízkej úrovni.
     </p>
    </div>
    <div class="footnote">
     <p>
      <sup>
       [
       <a class="para" href="#id2584902" name="ftn.id2584902">
        69
       </a>
       ]
      </sup>
      <span class="emphasis">
       <em>
        Pomieščík Keveľov
       </em>
      </span>
      (rus.) — statkár. Mikuláš Keveľov sa r. 1868
            na krátky čas vynoril v Pešti ako ruský politický emigrant. Uverejnil vtedy v Bobulových
            Slovenských novinách dlhší príspevok Russký hlas k Slovákom. (Text vyšiel r. 1868 i v
            samostatnej brošúrke.) Všetky dotiaľ známe údaje o postave M. Keveľova sú v príspevku:
            Dr. Ján V. Ormis, Slovenská kritika cárskeho Ruska z roku 1868 (Slovensko XVI, 1951, 108
            — 14). Podľa doterajšieho materiálu nemožno posúdiť, či sú Záborského údaje o osobe
            Keveľova románové, alebo vzaté zo skutočnosti.
     </p>
    </div>
    <div class="footnote">
     <p>
      <sup>
       [
       <a class="para" href="#id2584982" name="ftn.id2584982">
        70
       </a>
       ]
      </sup>
      <span class="emphasis">
       <em>
        Musí v Rusku pršať nemeckými cvancigermi
       </em>
      </span>
      (nem.) —
            dvadsiatnikmi. To bol strieborný drobný peniaz (dvadsať krajciarov).
     </p>
    </div>
    <div class="footnote">
     <p>
      <sup>
       [
       <a class="para" href="#id2585003" name="ftn.id2585003">
        71
       </a>
       ]
      </sup>
      <span class="emphasis">
       <em>
        Ako kedysi košického profesora Gocíka
       </em>
      </span>
      — Dr. Ignác Gotzigh, kat.
            kňaz, profesor na akadémii v Košiciach v r. 1794 — 1825. Umrel r. 1834 ako 69-ročný
            starec.
     </p>
    </div>
    <div class="footnote">
     <p>
      <sup>
       [
       <a class="para" href="#id2585380" name="ftn.id2585380">
        72
       </a>
       ]
      </sup>
      <span class="emphasis">
       <em>
        „Večného žida“ od Eugena Sue
       </em>
      </span>
      (1804 — 1857) — kedysi veľmi
            vychyteného a mnohočítaného francúzskeho románopisca. Sue, ktorý sa od r. 1839 úplne
            venoval literatúre, stal sa zakladateľom francúzskeho námorníckeho románu.
     </p>
    </div>
    <div class="footnote">
     <p>
      <sup>
       [
       <a class="para" href="#id2585422" name="ftn.id2585422">
        73
       </a>
       ]
      </sup>
      <span class="emphasis">
       <em>
        Následkom vychádzajúcich z uhorského Fanaru inšpirácií
       </em>
      </span>
      —
            Uhorským Fanarom myslel Záborský Ostrihom, sídlo kniežaťa-primasa uhorského. Fanariotmi
            boli pôvodne vznešenejší a bohatší Gréci, obyvatelia carihradskej štvrti Fanar. Keďže v
            tej štvrti bolo i sídlo gréckeho patriarchu a z Fanaru vychádzali tí, ktorí ako biskupi
            alebo moldavskí a valašskí hospodári (kniežatá pod tureckou svrchovanosťou) za peniaze
            kupovali svoje miesta od tureckej vlády a podriadených kresťanov-súvercov nesmierne
            vyciciavali a vykorisťovali, dostal názov „Fanar, fanariota“ veľmi hanblivý význam. V
            tomto význame ho upotrebuje i autor na označenie uhorských fanariotov, ostrihomského
            arcibiskupa a jeho podriadených (duchovných i svetských, činných na primasovom
            dvore).
     </p>
    </div>
    <div class="footnote">
     <p>
      <sup>
       [
       <a class="para" href="#id2585472" name="ftn.id2585472">
        74
       </a>
       ]
      </sup>
      <span class="emphasis">
       <em>
        Šlabikáre a katechizmy bez všetkej ortografie
       </em>
      </span>
      (gréc.) —
            pravopisu
     </p>
    </div>
    <div class="footnote">
     <p>
      <sup>
       [
       <a class="para" href="#id2585588" name="ftn.id2585588">
        75
       </a>
       ]
      </sup>
      <span class="emphasis">
       <em>
        S pinčmi na hlave
       </em>
      </span>
      — Toto slovo autor častejšie upotrebuje. Z
            kontextu vyplýva, že sa tak volaly vysoké klobúky, neskôr známe pod menom „cylinder“.
            Pinč je Záborskému, ako vidieť na iných miestach, symbolom reakcie a utláčania.
     </p>
    </div>
    <div class="footnote">
     <p>
      <sup>
       [
       <a class="para" href="#id2585677" name="ftn.id2585677">
        76
       </a>
       ]
      </sup>
      <span class="emphasis">
       <em>
        „Prvým Maďarom“ v Uhrách vzbudenej streštenosti
       </em>
      </span>
      — Mieni sa tým
            asi Ľudovít Kossuth, lebo gróf Štefan Széchenyi, ktorého volali „najväčším Maďarom“,
            nebol politickým radikálom (Kossuth ním bol).
     </p>
    </div>
   </div>
  </div>
 </body>
</html>
