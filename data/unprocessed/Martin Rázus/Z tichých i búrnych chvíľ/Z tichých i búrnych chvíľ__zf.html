<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e129">
       </a>
       Chcel by byť vašim…!
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ja nerád by spievať uprimný žalm môj v chráme,
kde ozvenou zamre úboho výlev nepochopený —
kde z úcty — tej k Slovu — z lavíc nik nepovstane
a mimo mňa nikto nehorí túžbou po vykúpení!

A mimo mňa nikto nevidí oltár, s neho
sa privráva ku mne Spasiteľ biednych, nedokonalých,
kde nikto sa netkne chleba mnou sväteného —
a neprihne ku rtom upiacim veľkej očisty kalich.

Tak rád by dal zvoniť na všetkých mojich zvonoch,
by hlahol ich vniknul v chalupy nízke, v svetnice hrdé
a volal vám — zvučiac po šírych rodných honoch,
že treba je splynúť v piesni — tým, ktorí jedno sú v trude!

Ó, keby ste slúchli! Chrám môj by žiarou zjasal —
a kým by váš duch pil zo studne, z ktorej pre seba vážim,
ja iste by v slzách evanjelium hlásal —
a vy by ste vtedy poznali — čo chcem — a že som vašim!!
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e143">
       </a>
       Elenino album
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      Nad tichým Dunajom
     </strong>
    </span>
   </p>
   <p>
    <span class="emphasis">
     <em>
      (Spomienka.)
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Máj šeptal pod oknom… Máj ozýval sa v hrudi,
až som i otvoril… Máj dýchnul v tvár, kým jarkú
žiar vŕhal mesiačik, jak vzchodil zpoza parku.

Do vĺn ju vŕhal a most staval ponad prúdy,
hen ko mne priamučko, most chvejný, trblietavý…
Kdes’ húdla kapella a mrel ruch mestskej vravy.

Šly párky nábrežím, šli tesno: on a ona…
a máj mi šepotal kús’ vábnu tajomnôstku
o prvom objatí a prvom vrúcom bozku.

Ktos’ v diali mocne dul a dul do bombardona,
most zlatom vibroval a po ňom — ó, zjav božský! —
šla panna nežných krás a nezmočila nôžky…

Šla-šla-šla-nedošla! (kde prv most — šmúha šerá).
Ha, padla?! preškoda v hrob… oh, a toľkým vnadám!!
Máj šeptal intímne, že ju raz vskutku shliadam.
*
Šum! Zdriemla kapella a na hvizd propellera som okno zatvoril…
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Prvé rôčky
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Oj, pekná bola — pekná
tá tichá doba nášho poznávania:
pri hrobe sme sa sišli
a sľúbili si vernosť do skonania.

Len po tom siahla túha,
čo dal nám prísny život z jeho priazne,
hoc blúznily si srdcia,
pred svetom chodily vždy veľmi vážne.

Aj rozlúčili sme sa,
za jeden pohľad nedovedly listy,
veď delilo nás more!
preds’ našli sme sa zas a — čistí — čistí!

Viac potom nedbali sme,
že čas náš rýchle, príliš rýchle letí…
hej, zabával nás — štverák,
jak varovkyňa dvoje drobných detí!

Čo sme i chudí boli,
sad mali sme — že ani veľkí páni,
nám kvitly fijalôčky,
nám begónie, astry, tulipány.

Keď vzišiel púčok nový,
to rozžalo nám v očiach dobrú vôľu,
keď blednúc hlávku svešal —
nad ťažkou ztratou smútili sme spolu.

— Však, naivnosť, detská naivnosť?!
a jednak, ktorí hania — márne hania:
oj, pekná bola — pekná
tá tichá doba nášho poznávania!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Nebyť teba, drahá…
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Iných mladosť búrnou, moja bola tichá,
skoro jak by otec choval zo mňa mnícha.

Zato i ten odev, čo mi dali z domu,
rozpredal som, a ver’ lacno, komu — tomu.

Nadobudnul som si haraburdu — v núdzi:
čudo bol som sebe, svojeti zas cudzí.

Zachodila ko mne spoločnosť — no, planá,
hrali sme sa v karty neraz i do rána.

Obrali ma, lotri! obohrali vždycky,
nechali mi iba úsmev ironický.

Vysmieval som každú — zlú i dobrú snahu,
len by aspoň vtipom zakryl dušu nahú.

Krutá zima, krutá na hruď moju striehla,
nebyť teba, drahá, bola by i skrehla,

Ale jak s’ ju plášťom lásky prihodila,
čo prv vysmievala, po tom zatúžila.
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Oh, sladko bude…
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Kde prudké vody myjú tvrdé skaly —
tie skaly, ktoré v chlieb nik nepremení,
kam preds’, jak inde život presadený…
tu ruky čies’ nám hniezdo poustlaly.

Hľa, zmladlé jedle kynú nám tak milo
a nádherný spev zaháňa trud s čela,
hruď ľahkou: duša k nebu podletela…
veď za čím mrela — to sa vyplnilo!

Je pravda — ovsom pofŕkanou roľa
i chudé siaťa, kto vie, jak sa vráti,
nám bujnú riasu slnko nepozláti
no, nebude snáď chýbať chlieb so stola.

I obeť dvoch sŕdc vo vôni sa vznesie,
žalm rozšumí sa za tú milosť mnohú —
oh, sladko bude slúžiť nášmu Bohu
tu, v tichom háji — v opustenom lese!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Na vlaku…
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Keď vlak môj dojechal na perrone si stála,
hneď som ťa rozpoznal (dávno boli sme známi),
srdcom to búšilo, túžba dovajatala,
kynul som zabudnúc, že sme predsa nie sami.

Mnohí to zbadali (oh, tie zvedavé zraky,
ako nás meraly, drahá, jak si sa rdela!),
množstvo sa vlnilo ani oceán dáky,
z rušňa dym chrlil a para syčala biela.

Signále doznely, cengot ozval sa rázny,
ohlas sa roznášal, že už nadišla chvíľa,
srdce mi pukalo šťastím, chvelo sa v bázni,
kým zo sĺz, panenských sĺz, tá chladná zem pila.

Nežnučko pomohol som ti do svojho vozňa,
prevzal som všetko to, čo ti na cestu dali,
z perrona hľadela na nás čeliadka rôzna,
náš svet však zaplnil celkom kútik náš malý.

Ušlo nám, ako sa vlak hnul v diaľavu diaľnu,
hrmot nás nemýlil, ani lahodnosť triedy,
mali sme „salón“ a zbudlo nám i na spálňu —
ostatne — rozmýšľať ani nebolo kedy.

Bohatá rovina zmizla v preťažkom sparne
a dnes nás dolina sviera v ramená chudé,
prítomnosť dvihá sa z hĺbky volajúc — márne!
o tom si vravíme, čo len kedysi bude.

Žehnáme okamih, ktorý sviedol nás spolu,
hoc hneď i nevieme, kto z nás cestuje ďalej,
nikomu neriekli, kedy a kde má dolu,
dosť je to zvedieť — dosť i na stanici samej…

Veď až raz niektorý z lístkov pozbyje ceny —
nebude veliký rozdiel, so pár míľ asi,
a my sa najdeme zas kdes’ na jasných poliach
a žiť si budeme vedno po večné časy…
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Posledná počestnosť
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ani vence trúchlo lôžko nesobjaly,
sami sme ho živým vencom obostali…
ani sviece bledým plamom nehorely,
v očiach našich matnel smútok — skamenelý.

Schádzali sa príbuzní i starí známi,
divili sa, že ten boj už dokonaný…
schádzali sa, ktorí úctou ľnuli k nemu,
spomínali ruku ťažkú — vyrobenú!

V pološerom, bielom chráme znely slová,
ako život nikoho z nás neuchová,
ako chlieb svoj musíme jesť v potu tvári,
strádať, trpieť — ako Ten tam na oltári…

V pološerom, bielom chráme pieseň znela,
a hruď sama viac sa zvládať nevedela…
i tá duša, pekná duša zaplakala,
čo ho ani nikdy — nikdy nepoznala…

Odznel „ameň“, i na dvore dokončili:
zhlaholily zvony, smutne zhlaholily —
sami sme si niesli otca z jeho dvora
my čo starší posledný raz do — cintora.

A keď sme zas boli spolu po rodine:
Ako — reku — úchyl jeho označíme?
— Ohradíme miesto a nech žije v kvieti:
keď i nemal zlata, že mal aspoň deti, vďačné deti!!
       <span class="emphasis">
        <em>
         1913.
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Za úpeku
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       — Ó, polej kvety, drahá, polej kvety…
keď osvieži ich nežná tvoja rúčka,
ver’ zakvitnú nám v oknách do plnučka, polej kvety!
Von lúky vädnú — žhavé slnko pečie,
tie lúče ako britké, zhubné meče
len tnú a tnú, hoc tisíce sŕdc prosí,
pál vyssaje, ak spŕchne čo-to rosy,
niet smilovania pre’ kús’ veľkú vinu,
a hynú púčky — steblá, biedne hynú,
zem dopadaná chlebom nezaváňa…
Ó, polej kvety naše!… ony chránia
nám radosti tak nevinné a tiché,
a nevedia nič o ľsti, nič o — pýche,
súc prostučké… však, nám dosť na nich krásy,
veď beda tomu, kto dnes preberá si,
nám dosť! a dušiam neznajúcim škriepok,
ak požiadajú — odštikneme štiepok,
nech aj v ich oknách naše farby zhrajú,
nech aj ich — naše túžby ukájajú,
keď slnko pečie a luh odumretý…
*
— Ó, pole; kvety, drahá, polej kvety!!
       <span class="emphasis">
        <em>
         1917.
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      O smäde…
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Podaj mi vody, žieňa moje,
zo žriedla našich mladých, zápalistých snov,
ovlaž rty vyschlé, dopukané,
ochablé sily poobnov!

Na púšti kopem, žieňa moje,
na smutnej púšti, ktorú drahou dedovizňou zvem,
na púšti v práci hŕstka ľudí,
a ja tiež čím-tým pomôcť chcem.

Kopeme vtoky, žieňa moje,
kopeme v piesok, v brhlie, inde do skaly,
radi by sme tie žlté polia
v oázu prečarovali.

Aj sa nám smejú, žieňa moje,
šustnúc i varom hnevu v opálenú tvár
duchovia vášní kolembavých —
pohrabných zvonov — čiernych már.

Kopeme! jednak, žieňa moje,
stlčie sa lesklé ostrie našich nástrojov…
— Podaj mi vody, otúž srdce,
ochablé sily poobnov!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Večer
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Odkedy ďaleko do svitania —
tichý hosť chodí k nám bez klopania,
nepozná klebety, nezadiera,
ešte i obloky pozastiera.

Vďačne mu sveríme, naše taje,
vediac, že zlého nám nedopraje,
ba skôr jak veselo v peci praští —
rád by nás prekvapiť v toľkom šťastí.

Pod okny vetrisko zúri-búri,
chcelo by vyvaliť staré múry,
ak sa mu podarí nezaveľa —
aspoň nás nenájde bez priateľa!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Detský úsmev
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Z tých perín čistých, nepoškvrnených
za rána blysnú očká drobné, drobulinké,
a svieťa — svieťa jasom nevinným,
jak rosa na kvetinke.

A vravia — vravia rečou tajomnou
o tom, čo púčok rozovrený vraví,
kým ker si hovie, keď mu nebolo
za noci do zábavy.

Kým ker si hovie — hovie biela hruď,
a okno drahej duše cloní hustá riasa,
tie drobné očká pekne čakajú
a rúčka s rúčkou hrá sa.

Tie drobné očká svoje vyčkajú,
ker hne sa — razom: vydýchne hruď biela,
mať uľpie na tých očkách, jak by ich
od rokov nevidela…

Mať mladá má im mnoho povedať
(hnev prísny, spravedlivý vyliať na „kopíla“!),
no, riekne slovko — očká v úsmeve,
a ona odpustila.

V ten okamih ja vstávam veľmi rád,
i zšomrem: Čo to všetko cez noc povystrája!
a potom smevom očiek — drobných hviezd
sa natešíme traja…
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Ťapi-ťapi-ťapulienky…
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ťapi-ťapi-ťapulienky —
neveľký si, drobulenký,
usmievaš sa, jastria očká,
chodil bys’, a nevieš krôčka.

Cenki-bonki, cenki-bonki —
nieto krýdel bez kostonky,
podrastú — no, aj ty iste
kľakneš v rokle úskalisté.

Ča-ča, ča-ča… ako vtáča
podletíš, ak sily stačia,
premeráš svet na okolo…
ale spomnieš, vtedy spomnieš,
že ti predtým lepšie bolo!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Septembrová noc
     </strong>
    </span>
   </p>
   <p>
    <span class="emphasis">
     <em>
      (1914)
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Spi, dieťa moje! šťastný, komu dané
si odpočinúť — čo na holej slame
pod krovom, doma — tejto noci jasnej…
a ty si driemeš v lone matky vlastnej!

Sni pekne! šťastný, kto sa nepodchytí
snom desným hnaný — štvaný bez záštity:
tej noci mnohé — mnohé líce zmokne…
ty teš sa, teš tým kvietim v našom okne!

Vstaň ráno! šťastný, komu ono svitne
(síc’ mnohý nedbá ostať radšej pri tme!),
lež ty sa zasmej, anjelik môj, zasmej…
veď podúmaš si ešte neraz o tej noci strašnej.
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Odstúp od okienka!
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Nehľaď na mrákavy,
ktoré prudko hnev svoj čierny, do údesu,
ponad pusté polia, trúchle viesky nesú…!
nech si ho tam nesú, ak sa im aj znaví,
nás dvoch o to hniezdo hnev ich nepripraví…

Nehľaď na končiare,
ktorým vážne hlavy zavalil sneh biely!
čas zlý — od starostí veľkých osively…
nech si osively, veď sú dosť i staré,
o sebe si stoja, nie jak my po — páre…

Nehľaď na topole,
ktoré chladný vietor češe — pŕchne listie,
ako rýdze zlato a preds’ na bahnište!
nech si pŕchne, keď už aj tie vetve holé,
ľahšie navykneme chatrnejšej štóle…

Primkniže sa semká,
zakiaľ nám púť život spurno nezaskočí,
čo nás po zlom svete?! — čítajme si z očí!
v mojich, vidíš, nádej — a čo v tvojich, žienka?
Ale, prosím, odstúp najprv od okienka!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      U lôžka nemocného
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       — Ach, vzdiaľ sa, pozde už, vzdiaľ — neumuč ma celky,
rúk suchých nevzťahuj, nie s’ matkou, odpusť — nie s’!
hľaď, tá spí strápená, kým sám bdiem u postieľky,
kde hlávka horúca a v očkách bôľ aj des.

V nich, ako v zrkadle, keď bral som choré telo
na náruč, zrel som ťa s tým mrazným úškrnom,
za chrbtom stálas’ mi a — dieťa naše mrelo —
vzlyk horký, zúfalý vzlyk skvílil nocturnom.

Ó, bol to okamih! snáď ten i teba zpiatil,
keď kŕčom rúčky sa rúk našich lapaly…
tys’ cuvla — na líčka už siné pel sa vrátil…
máš dosť? maj! viď, jak zbil nás žart tvoj nekalý!

Čuj, v lampe spieva čos’… v dych sporý smutne tiká
tlk mojich hodiniek… plam v peci praskoce…
znáš, o čom? — Nesiahaj, nie — rukou zákerníka
po kvietku! počkaj, až raz vydá ovocie!

Tak! dotiaľ nech je môj a onej spiacej matky
i s vlásky zlatými a zrakom hlbokým…
veď naše trudné dni on mení v tiché sviatky,
a mraky miznú s čiel tej rúčky na pokyn.

A vyrveš-li nám ho — to dom náš ožobráči,
mne skruší varito mlat tvojich úšklebov…
bo jedno srdce snáď sa zajde v trpkom plači,
a duša druhého sa vrhne za tebou!

Ó, vzdiaľ sa, pozde už, vzdiaľ — pozorne a zticha
sa vytrať kams’, kde ťa skôr príjmu bez hádok!!
— Hah, to som zdriemla!? spí?? — Ba vari lepšie dýcha…
čo vstávaš? lež!… No, mať už žmýka obkladok…
       <span class="emphasis">
        <em>
         Kvetná nedeľa 1917.
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Len čohosi sa bojím…
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Viac ani nedbám — nalož bremä podľa vôle,
nech steká s čela pot a meravejú svaly,
núť na smrť umdleného v pochod neustály,
nech! zakiaľ telo zdolie — i duch ešte zdolie!

Hľa, stromy sadu môjho okyptené — holé,
za noci biednu ovoc hriešni poráňali,
i z úrod berú, ktorí jakživ neorali,
ba rozožnú ti (z vďaky!) oheň pri stodole.

Nech! Nedbám, čo chlieb z najčernejšej múky:
mne nezaškodí, iste pochutná i mojim,
veď odmieňa ten tvrdšie vyrobené ruky!

Len čohosi sa bojím, Bože, veľmi bojím:
keď Tvoja moc nás z hrôzy čím skôr nevyprostí,
ak mal by som byť ešte iným na milosti!…
       <span class="emphasis">
        <em>
         1914.
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      V poli
     </strong>
    </span>
   </p>
   <p>
    <span class="emphasis">
     <em>
      (Jaseň 1914)
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Sťa zrak, v ňom láska nemnohá,
pozerá čistá obloha
na pozaviate braliská,
na pusté — žlté strniská.

Oproti nik — nik nejde nám,
po medziach šedé kŕdle vrán,
iba čo šípom do ruda
šľahá — no, ovoc prichudá!

Črieda kráv blúdi po stráni
so svesenými hlavami
znavene, mĺkvo, bez zvonca,
že je už paša u konca.

Zpod hája chlap kýs’ zaberá,
na pleci — ťažká sekera,
zápät voz s drevom, chlapčisko
na voloch láme bičisko.

Otcovi náhlo k dedine,
neobzrúc roľu — pominie:
platila hojne z výseju,
príde jar, potom nájde ju.

Clivosť kás’ nôti po poli,
srdce jak doma zabolí,
pred nami chodník na dvoje…
— Vráťme sa, drahá, chladno je!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      K narodeninám
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Kým vstaneš z mäkkých perín
a poupravíš hebký vlas,
bozk vtisneš v čielko syna svojho —
ja navrátim sa zas.

Von azda pekne svitá,
a v háji ešte mnohý kvet,
oj, ufám, — kytku uvijem ti
ku sviatku na prívet.

U svrčín — popri jarku,
kde sedali sme toľkokrát,
tie kvety vedia všetko-všetko,
čo srdce chce ti priať.

Z nich sčítaš — všetko sčítaš,
keď zdvihneš syna z kúpeľa,
to mnoho, o ňom duša tvoja
už dávno vedela.

— Ach, odpusť! zapomnel som,
je jaseň, trúchlo visia hmly,
kam stupíš — chrestot! ako nikdy,
a kvety uľahly!

Snáď na rok, na takto dva
i váza prizdobí nám stôl,
dnes uspokoj sa s kvetom, ktorý
mne z duše vyrástol!
       <span class="emphasis">
        <em>
         5./XI. 1914.
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Túžby
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Svete, svete,
      čulý — veselý,
koľko sme sa ľuďom, ktorým praješ,
      nazávideli!

      Ako dievča
      z biedy — na tanci
znechutení vzdychali sme neraz,
      že sme — vyhnanci.

      Tiché hory,
      bystré potôčky
šeptom žblnkom nás len rozcítily,
      ako náročky.

      — Cudzo, pusto…
      hrozné! čo my tu?
ani lásky, ani pochopenia,
      ani súcitu!

      A dnes?… s vrchov
      kúri chujava…
— Zavej, zanes všetky cesty znáhla,
by k nám ruka sveta nedosiahla,
      hriešna, krvavá!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Ráno
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Hmly ťažké pod oknami,
cez ne sa vkráda svit,
a počuť škripot saní,
i čos’, jak pozdrav ranný,
lež víčkam chce sa ešte sniť —
tak sladko — bez sna — sniť!

Dni jednotvárne znujú,
až srdce zbojácnie!
bo darmo nebubnujú:
Čo as’ dnes zrekvirujú?
ó, lepšie, kým sa nezačne
deň — kým sa nezačne!

— Oh!! záclonu ktos’ dvíha,
hoc v duši zabolí…
Smiech! scvendží izba tichá,
hlas milý pichá — pichá:
Hľa, idú deti do školy —
už idú do školy!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Doma
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Medzi štyrmi stenami, ktoré na ružovo
zapustené chápu preds’ radosti jak žiale —
tu si žijem, skúmajúc všakovaké slovo,
ktoré duši odkrýva pravdy neskonalé.

Obraz mám len jediný: toho na hranici,
predo mnou kríž bielučký, ako z alabastru
jasá v slnku, mrkom zas v čistej večernici
určite sa vyráža aj keď tmy dom zastrú.

Ináč neraz myšlienky v rozmare až stančia,
hneď v ich očiach velikých čierny smútok kmitá,
v ten čas vskutku súcítim s bôľom pomaranča,
ktorý som si vypestil v symbol svojho žitia.

Vtedy, zdá sa, pod okny cudzích kroky čujem,
ktorých stesk môj nepohne, ani bolesť moja,
tí snáď nikdy nezvedia, čo sa nasužujem,
že si z mojich trpkých chvíľ — jednej neosvoja.

V ten čas dobre, akže ktos’ vbehne bez klopania,
buchnúc dvermi, s jasotom dumy ťažké splaší:
Otecko, ha… píšeš, hej? básenku?? — rty zžvania,
kým len vrelo nebozkám rozcuchané vlasy.

A keď vkĺzne aj kto nás oboch najradšej má,
potok tamvon hučiaci tíchne v nežnom šume,
prečítam verš, aby mi riekla najprv žena,
či to ešte mimo mňa niekto porozumie…?

Však nám dobre?… Ale až pomaranč môj vyschne,
z tých stien mnoho vyslúcha nástupca, či rivál,
chvíľky tesknej slabosti neodsúdi prísne,
keď zvie, čo to podstúpil, kto tu pred ním býval!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Snáď pre tú spomienku…
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Mňa slnko rozspieva, čo som i synom svitu —
mňa slnko rozspieva, keď klesá so zenitu,
jas zlatom prizdobí mi v oknách petúnie,
a ruží prinesie, z nich duch môj vence vije.

Hej, ruží! ako z tých, čo niekdy v chvíľku blahú
to slnko rozsialo mi brehom popri Váhu,
keď nimi zakvitlo i čiesi švárne líce,
a mňa jal snivý zrak i ťažké mihalnice.

Tak dobre pamätám — i klobúk jak zo snehu,
i dlhé tône vŕb, i ten čln tam pri brehu…
snáď pre tú spomienku, čo som i synom svitu —
mňa slnko rozspieva, keď klesá so zenitu…!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Azda ťa smieri…!
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ten svietnik z mosadze — malas’ ho rada?
ten svietnik lesklý — hľa, ruka čias’ hľadá…
len daj ho, daj — ó, daj ho, daj!
— Tá ruka strhala pamiatku toľkú!
nuž čo by nesiahla po nočnom stolku,
keď mnohým — premnohým srdca pol vzala?
len daj ho, daj ho — veď ztrata to malá!
Hoc pravdou, život by mohol byť krajším,
bo — ak sme mali čos’ — dnes nič nie naším,
len trpkosť sklamania a čo-to viery…
no, daj ho, drahá, daj! azda ťa smieri,
keď zvieš, že svietnik tvoj ponesie ktosi
pred tichým zástupom vybŕdlych z hrôzy
tým krajom, kade sny najkrajšie liecu
ktos’ chladne ponesie vyhaslú sviecu
pred blaženými — v tajov taj…
— Ten svietnik z mosadze — malas’ ho rada?
ten svietnik lesklý — hľa, ruka čias’ hľadá…
len daj ho, daj — ó, daj ho, daj…!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      V jasku
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Tmou skalných útrob uháňa
vlak, naň sme nechtiac museli,
a mnohí sadli veselí,
my? smutní podľa vyznania.

Smrť v takte kolies vyzváňa,
a v lampe zákmit nesmelý,
len by sme preds’ čos’ videli
a čakali jas svitania.

— Poď, duša, synka k srdcu viň,
a v kútik náš sa stúľme — tak!
pred zrakom zlým a ukrutným…

poď!! akže zhuba stihne vlak,
a nevyhrmí zpod zeme —
nech aspoň spolu umreme!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Modranské dojmy
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Nuž dobre bolo sadnúť pod orgován
a otvoriť náš nepísaný román,
a čítať — čítať párkom, lebo sólo… tak dobre bolo!
Hej, ružové kry znaly našu lásku,
snáď preto zkvitly chumáčami sniažku,
a čo sme neraz vyznali si slovy,
to zopätoval ten kvet granátový,
smev pelargoní’ lial v hruď pocit sladký,
a presviedčaly srdce pestré hriadky,
i zeleň révy — milé, známe tváre,
že vybájené moje memomoáre
o prežitých pár rokoch — dozaista!
hľa, nevesta si ešte iba chystá…!
— Oj, dobre bolo — nechať trudy všetky,
i starosti i všakovaké pletky,
čo otravujú pustovnícke žitie,
a slúchať, že i nám raz hviezda vzíde
(až radosť prejme kosť, čo z našej kosti!),
prejasná hviezda krajšej budúcnosti,
tou nádejou sa kochať v hlučnom spore
detského kriku tam po korridore,
a opojac sa vierou silnou, vonnou —
vpriasť večierkom vzdych v jemný hlahol zvonov…
Ach, dobre bolo sadnúť v zátiš krovu
a otvoriť tú knihu prorokovu —
a čítať — čítať spoločne či sólo… tak dobre bolo!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Smiech a smiech
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Som rád, keď syn môj zavíska si
oj, dnes tak rád smiech detský slúcham,
tie plné, čisté, zvonné hlasy:
ha — haha — hahahaha — ha…
— I mňa ten úprimný smiech premáha,
že zabúdam, čo v duši mojej väzí,
a prečo svisá, ako smutné brezy,
hej, zabúdam a cítim radosť hravú,
jak kto sa teší životu a zdraviu:
ha — haha — hahahaha — ha…
— Ach, áno, je to chvíľka preblahá,
keď syn môj so mnou hýri a ja s ním,
a smejem sa tým hlasom nevlastným…
Bo smiech môj? to je iné čosi,
ten ochvieva vzduch ako bzukot osí,
snáď čuli ste už jeho ostré trilky,
však? — manieru niet v nich ani byľky!
ha — haha — hahahaha — ha…
— Ten koho stihne — toho došľahá,
ak práve vás, nuž neodpustí — vám,
mne? tiež nie, keď sa v seba zadívam,
a so životom neraz tak sa harká,
jak by to bola len hra na Gašparka,
ba niekdy — blázon! — u mňa zapravotí
i ruku, ktorá poťahuje drôty…
až zabolí ma hlava biedna, sirá…
To môj smiech! a viem, že mňa najviac týra —
nuž rád som, keď syn zavíska si,
dnes zvlášte rád smiech detský slúcham,
tie plné, čisté, zvonné hlasy:
ha — haha — hahahaha — ha…!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Okná
     </strong>
    </span>
   </p>
   <p>
   </p>
   <p>
    <div class="blockquote">
     <blockquote class="blockquote">
      <p>
       Niet hlbšieho, tajomnejšieho, bohatšieho, pochmúrnejšieho a viac oslňujúceho
                    predmetu, než okno osvetlené sviečkou.
      </p>
      <p>
       <span class="emphasis">
        <em>
         Ch. Baudelaire
        </em>
       </span>
      </p>
     </blockquote>
    </div>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       V tmách tonie ves, len okná osvetlené,
a tie zvú, drahá, zvú nás — nevyjdeme??

Ich pohľad mám rád: drsno neútočí,
súc svitom duše, jak lesk tvojich očí.

Je hlboký — hľaď! túhou zanietený
sa obracia jak k nebu, tak i k zemi.

Je tajomný — zná, čo krov ktorý skrýva,
len hviezdna výš to zvie a dnes — noc clivá.

Je bohatý: tká most a niťou zlatou
cez čiernu cestu… potok… aj pred chatou.

Je pošmúrny, lež srdcu, čo ho zradí,
nás oslňuje, bo ho máme radi.

Je… kto by všetko vedel aký — kto by?
veď vzácny nám ten pohľad — plný zdoby,

a kto chce slúžiť jeho veľkej duši,
ten v tesné okná chalúp nazrieť musí,

a musí poznať, čo krov ktorý skrýva,
jak hviezdna výš a dnes noc mĺkvá — clivá,

až k srdcu musí — nie len, keď čos’ ženie,
však kedykoľvek okná osvetlené:

tak splynú duše, ktoré spolu patria!!
— Čo? nazrela bys’, drahá??… pozde! zajtra…

hľa, svetlá hasnú… nadnes koniec diela:
spí dievočka, spí… no, nič neumrela…
*
nad krovami šum krýdel archanjela!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Diel po otcovi
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Môj otec prišiel ko mne — ako neraz chodí
za tichých, hviezdnych nocí — prišiel z cmitera
na pár slov: opýtať sa, ako sa mi vodí,
jak znáša hruď, čo Pánboh z lásky namerá…

Bol skľúčený, jak niekdy, keď sa vrátil z práce
v deň sobotný — tak pozde, s celou týždňovkou,
len oči ešte mdlejšie, vôbec — netúžiace,
na tvári s nemotou jak hrob, tak hlbokou.

Ja zapálil som sviecu (moji sladko spali)
a viedol otca — cítiac chlad tých jeho rúk,
v sluch šeptal som mu, jak sme pri posteli stáli:
„Hľa, tvoja nevesta a vedľa nej tvoj vnuk!“

A videl som; tak nežne sklonil sa nad nimi,
zrúc jemné ťahy dvoch hláv v bielych perinách
kde miešaly sa vlasy tmavé so zlatými,
a s nachom rudej ruže bielych ruží nach.

Oj, dlho hľadel… razom pomýlený schvel sa,
že jeho vnúča po ňom nemá žiadny diel,
i teraz došiel prázdny — o nič neobzrel sa,
by pamätali spiaci, jak nad nimi bdel…

— „Nie, otče!“ ja v to: „dobre tak — a poruč, chceš-li,
jej pevnú vieru srdca, jemu chtivosť rúk,
nech využije chvíľu, jak ty čas tvoj prešlý,
a budú mať dosť, — oj dosť, nevesta i vnuk!

Mne? vieš sám: dals’ už a to z najlepšieho statku,
mám predsa k borbe žitím vhodné nástroje,
však ak mi ešte chceš dať niečo na pamiatku,
čo dáš po jednom mojim — mne daj oboje!“

A otec zdvihnul ruky, žehnajúc nám vrelo…
Zvuk hodín zavznel, tá tvár chladná užasla,
za okamih sa vôkol nepriehľadne stmelo,
šiel hosť môj… išiel domov… svieca vyhasla…
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      U krbu
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Oj, rúčky, rúčky,
mäkkunké rúčky,
oviňte hlavu
poľahulinku… potichúčky!
— Nesiete tepla v chvíľku pravú:
políčky ostrý mráz mi spína,
a zima v srdci… zima… zima,
bo z mnohých očú, ktoré stretám,
ak šľahne teplo — iba kde-tam
lúč… dva… i tie sa ľahko lomia,
keď hľadím ľuďom do svedomia
za čas i chváliac, jak svet žiada…
no, zbridí sa to — kameň padá,
a zgigne húska čierna… biela,
viac nezrúc na mňa, ako zrela,
a jestli neujme aj z úcty,
však jakživ mi to neodpustí,
aj márne sa ja myjem… bránim,
že veď to mojím povolaním —
je veta!!… Ešte Bohu chvála,
že mám krb, na ňom ohník sála,
i očká mám, čo uveria mi,
že nie som vôbec dáky planý,
i rúčky mám, čo milovane
mi uložia skraň v mäkké dlane,
v nich cítim tiecť krv teplú… žhavú…
*
Oj, rúčky, rúčky,
mäkkunké rúčky,
oviňte hlavu…
a ja vás zľúbam… potichúčky!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      V neistote
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ó, tie noci
nedožičia duši odpomoci,
neutíšia, nevedia dať lieku…
sen i slietne, hneď zas na úteku…
mysľou zvlní rieka rozputnaná!
— Pred očima zvláštné panoráma:
hory, doly, jarky… lesy, polia,
po nich voje sem i ta sa tmolia,
rastú z pôdy delá — bajonety,
duňot… krik, rev, mŕtvol na zámety —
krv sa valí… na zmrzlý sneh sadá…
Beda! kade naši — nezdar, zrada,
smrť žnie… nádej, už ťa pochovali!
a či — nápad? dobre, vydržali…
napred, napred, tvrdo, vzdorovite!
cestu poviem, len ma počúvnite,
tuto bite… tu-tu, na slabinu…
hľa, jak rady nepriateľské hynú,
kolíšu sa… utekajú… sláva!!
Takto srdce… hneď však streští hlava:
cítim — tvár mi vzplanie, čímsi vzplanie —
prišlo na um piate prikázanie,
ktosi zastal vedľa môjho lôžka,
tá tvár jeho taká jasná — božská,
iba pohľad trpký, vyčítavý:
— Tedy aj ty?!… Ani neprevraví,
jednak prejme a duch okov prostý —
rád by plakať v svojej úbohosti,
keď On mĺkvo vyjde nehnúc dvermi,
a tíš ruší len dych rovnomerný…
*
A v tie rána,
keď sa zbúdza duša uplakaná?
zaďabolí drobné hútorilo…
žena: Ozaj, o čom sa ti snilo,
keď si volal zo sna?… Poviem zkrátka,
zahľadím sa v očká neviniatka:
Čo len z neho bude?! srdce schvie sa:
možno, možno — dneská rozhodne sa!
       <span class="emphasis">
        <em>
         12/IV. 1915
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Ach, to nie…!
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Má život krás — oj, iste má,
kvet mnohý púť nám okrášli,
i ruža v trnie vpletená…

hruď rozožne zrak užaslý,
a rozkoš mnohá prší z hviezd,
ak v búrnej noci nezhasly.

Má život krás… a z mnohých ciest
snáď moja zrovna oplýva…
i hviezdu mám, čo má ma viesť:

je ako brilliant ohnivá,
ju neoslepí slnka jas,
a mrak ju márne zakrýva.

Pre tú rád zem… i spád i sráz
púti, ňou chcem prejsť dôstojne…
— A počal bys’ to ešte raz?

— Ach, duša, nie… to nie… to nie!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Cigáni
     </strong>
    </span>
   </p>
   <p>
   </p>
   <p>
    <div class="blockquote">
     <blockquote class="blockquote">
      <p>
       <div class="literallayout">
        <p>
         <span style="white-space: pre;">
          … nepečujte o zýtrejší den, nebo
zýtrejší den pečovati bude o své věci.
Mat. VI. 34.
         </span>
        </p>
       </div>
      </p>
     </blockquote>
    </div>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       … Duvau-duvau-duvau-duvau: Hej-haj-hajahaj…
— Čo to? chatrč cigánska sa rujným tancom striasa —
nedbá pôstu, nedbá trapov prepodivná chasa? Hej-haj-hajahaj!
veselo sa nesie mrkom, v šumot riečky mieša,
i do vravy mojich obáv, ktoré zpod prístrešia
vyhnaly ma hudúc-melúc neodbitno krute:
Ak to takto — čo len z teba a čo z tvojich bude?
hľaď hen ten!… Hruď horkosť jíma, na rtoch zkrsnú repty:
Myslia, že som Eliášom s vdovou zo Sarepty,
myslia — eh! a poď ja, že krv schladí rezký závan,
odľahne mi, keď sa s Belou trocha povyprávam,
snáď mi hviezdy trblietavé dajú svojho mieru,
jasavý sneh vylúdi i z duše šmúhu šerú…
aj tak — ako neraz býva — popri mlyne vrškom
vdol sa pustím po chodníku vrždiacom a klzkom,
blankyt temnie, ako by ho strasti moje hnetly,
stromy pnú sa ponad domce, ako prísne metly,
a chrám, v ktorom ja sám slabý ešte slabších teším,
rastie k nebu, každým krokom vyšším je a menším,
keď tu naraz:… duvau-duvau… stanem pri chatrči:
okno čierne, a dnu preds’ tak huláka a vrčí:
… hej-haj-haja…! Stojím, slúcham — hudba neusína,
vyjde kýs’ tieň. — Nango, tos’ ty? azda ženíš syna?
— Jaj, ich milosť, na vojne je, čoby ženil — čoby?!
my to len tak… zabudneme aspoň, čo sa robí!!
— A ste jedli? — Na obed! — Čo? — Trocha švábky, prosím…
— Obuv máte? — Ale akú?! hľa, i ja som bosým…
— A vás to nič nepomrzí? spytujem sa v stude.
— Nač’ sa, prosím, ešte trápiť? bude, ako bude,
ja si vždy tak: umrieť musíš a žiť neváhaj!
— Šťastný človek!!
                   duvau-duvau: Hej-haj-hajahaj!
nesie sa i teraz v duši, ako zpod sordíny…:
Načo by sa človek moril a to bez príčiny?? Hej-haj-hajahaj!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Slož rúčky, synček náš!
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Tmy v oknách, chladné tmy a z kachieľ teplo sála,
cez mrežky žeravé jas izbou rozteká,
v tom jase chvejúcom, sťa socha dokonalá —
mať mladá sedí si a túli synčeka.

Ja z kúta temného zriem, jak sa lúče hrajú
na prostom náradí, až lesk mu obnovia,
a ponad postieľ pár na stenu dopadajú,
zkiaď hľadia: místr Ján a Žižka z Trocnova.

Ich oči — na podiv! jak vytýkať by chcely,
oj, áno, vytýkať kľud nálad večerných…
— Číms’ to ty zaslúžil, kým iní sšediveli
a trnúc trápia sa kdes’ v hrôzach nesmiernych?

Číms’ to ty zaslúžil, že cítiš teplo kachľov
a vidíš hravý jas, jak izbou rozteká
po tvári drahej z žien, jej láska neupláchlou,
po hlávke cherubskej i vláskoch synčeka…

Čím?? — Ozaj, neviem, len hádam — kto zná? môž’ byť —
mám tešiť piesňou rod, keď tŕň mu na hlave,
noc beznádeje mám tým jasom z duše rozbiť,
čo žiari ako ten — cez mrežky žeravé…

snáď!! preds’ tak nevoľno, až ťažko vyriecť slovy:
tmy v oknách…! Sedíme, jak v trudoch ushodlí,
v tom: Mama, rozprávaj o-o-o „vajíčkovi“!
       <sup>
        [
        <a class="footnote" href="#ftn.d56e664" name="d56e664">
         1
        </a>
        ]
       </sup>
       — Slož rúčky, synček náš, a skôr sa pomodli!!
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e664" name="ftn.d56e664">
        1
       </a>
       ]
      </sup>
      Ako išlo vajce na vandrovku.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e671">
       </a>
       O mne i o vás
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      O mne i o vás
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ja — guslár mladý
na lone výšin
pri čistých prameňoch
  srdce tíšim…

Sťa Kriváň — v ohni
stých žiaľov stlievam
a keď sa utrápim,
  spievam, spievam!

Jak v nástroj udrem —
tu v duši svitá,
a diaľka — šíra diaľ
  odokrytá…

Ja vidím — cez mrak
slnko sa vdiera,
a kto sa chystá žiť —
  neumiera…!

A vtedy šiel by
od prahu — k prahu,
by odel premnohú
  dušu nahú…

Ó, vtedy rád by
k vám — plakať s vami —
a potom zanôtiť
  o svitaní…!

Tak — guslár mladý
na lone výšin
pri čistých prameňoch
  srdce tíšim…!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Na studnici
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Z mnohých rúk som prijal vody — od kolísky:
prameň jedných ďaleký a iných blízky…
Mnohé z tých rúk nebárs, iné prajné boly:
niekde som pil s chuťou, inde proti vôli!
Ešte dobre, že som dbal, kde-aké žily,
lebo z druhov nejedni sa potrávili!
Úbožiaci! pamätám sa na ich krízu:
napijúc sa — zabudli i na to, čí sú!!
Poniektorým kmitlo zas, že všetko zhynie,
preto snili len o bozku, a o víne!!
Zanechal som tamtých, aj tých… život volal!
šiel som za ním — šíre svety preputoval…
z mnohých rúk som prijal vody, a tu ti — ’ľa,
prídem domov a z vôd žiadna nechutila…!
Pomyslel som: nech ma kto chce, jak chce viní,
vykopem si studňu, som chlap — ako iní!
Aj som počal rýpať v zem i do kameňa:
zblbotala voda, hoci zakalená…
— „Klen, vodička!“ a zrub čo deň to je plnším:
vysmädli ste? dovolíte?? vďačne slúžim…
nech sa páči!! tiež z nej píjam — čože?? óvi,
trocha piesku že v tej vode?! lepšie troví!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Ztratený deň
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Na tvrdý balvan kľaknul orol mladý
a slúchal, ako šumia diaľne lesy,
        hučia vodopády.

Tá príkra úboč tak mu bola milá —
no, dnes jej tiahla, tajuplná pieseň
        nijak nebavila.

On túžil v oblasť nekonečnej ríše,
o nej mu otec i mať vyprávali,
        ba snáď — ešte vyššie.

Aj veril, že let jeho dosť už sporý,
hej, okúpe sa v otvorených nebies
        prehlbokom mori!

Zakrúžil, keď tu — skrížily sa vetry,
a nádej jeho v skalné priepadiská
        ako pierko smietly.

Na tvrdý balvan kľaknul orol mladý
a preklial sivé bralá, hory — doly,
        biele vodopády!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      V jaskyni
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Huh, jak dýše chladom… huh, jak nemo hľadí,
huh, jak desí prázdnom… jednak vábi, volá
dušu rozladenú — ako do kostola!

Azda vie bôľ chápať? azda chce dať rady,
jak tá v Delphi?! Bože, var tu sluch môj čuje,
prečo ma ten život večne odstrkuje?

— Hahó!… Žiaden ohlas, len čo so stien kvapne…
— Hahó!!… Márnym všetek dotaz na pythie,
a to srdce prosí… a tá duša nyje!!

— Hahó, nebude už inak??… Ticho trápné!
Keď tak — kto s’ tu pánom — neuvidíš žiaľu,
len čo oprem čelo o tú tvrdú skalu!

Pôjdem ďalej — háj, so stisnutými ústy,
len snáď v citnom srdci — ó, ty kradmá tucho! —
ostane raz pusto, chladno, mŕtvo, hlucho…
až krok môj sa ztratí v divej, bujnej húšti.
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Večer na Dunaji
     </strong>
    </span>
   </p>
   <p>
    <span class="emphasis">
     <em>
      (Spomienka.)
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Kdes’ nad Devín sa slnko skláňalo —
však, kamaráti?! — a pleť malo takú,
jak zľúbaná tvár v rudom, divom maku.

A vôkol šumelo a sálalo,
jak z valných vĺn i — z očú rozožatých,
a parfym vial na hriešnych, vial na svätých.

Ach, pestrelo to — kvitlo nábrežím,
jas oblých údov kmital z mnohej blúzky,
reč tiekla tak i tak — i po francúzsky…

No, ruch ten bol viac fádnym kädečím,
nám do dišputy súcim aj do — vady,
veď boli sme tak svieži, bujní, mladí…

Na oknách palôt rumeň ihrala,
a duše naše spito — sťa by vínom —
sa vssaly do tých farieb nad Devínom.

Už hasly… hasly! (— Sláva bývalá,
oh, jak ťa vrátiť úbohému ľudu!?)
Čln kýs’ hnal hladinou a proti prúdu…!

A vôkol šumelo a sálalo,
z lámp elektrických, z očú rozožatých,
a parfym vial na hriešnych, vial na svätých…

a z valných vĺn čos’ na nás volalo…
— — — — — — — — — — — — — — — — — — — — — — —
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Rudé plamene
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Uzrel som vábny obraz bez krvi a bez života,
čierna noc dala farieb, maľovala ho nemota.
Po nižinách sa prúdy temnoty hustej valily,
z nich ply sa strmné grúne v ozorné, čierne mohyly.
Nebo — zem v jedno splývaly, ako to bolo kedysi,
len tu-tam sopár tvrdších čŕt: nepohltené obrysy.
Lúče sa draly zpoza chmár (s kozúbka kejsi bohyne?),
bledučkým leskom jasaly na rozblúdenej bystrine.
Jednak hruď moju svierala na pohľad krás tých tesknota:
obraz ten mrazil vrelú krv, stieral pel s krýdel života…
Suchého ráždia sniesol som, podpálil tvrdé smoliaky,
s oltára môjho stúpa, hľa, voňavý dym po oblaky,
aby tí, ktorí v dolinách po dlhé roky trúchlili —
uzreli rudé plamene a sa im so mnou tešili!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      V rozpomienkach
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Kto ťa mi vráti — ó, krásny smev úsvitu! —
keď štebot lastoviek zbúdzal ma z postieľky,
a ja poď boso v svet po rosnej pažiti,
sťa pierko ľahučký — silný, hoc neveľký?

Keď zore zarudly nad hrdým Kriváňom,
mňa neraz našly už pri Váhu na hati:
tam som ssal rytmus vĺn, chápal spev škovránka
a cítil kypieť krv v rozkošnom dojatí.

Na prúde, jak ten kov — niesli sa pltníci,
i mladší! veslom však vedeli zamárať…
tu vody zjasaly, slnko nás oblialo,
a keď sa zodvihlo — došiel i kamarát.

Poď my v diaľ vábnu, kam oči nás zaviedly,
a ver’ sme, pamätám, túlali premnoho
po jarkoch, po stranách, po hore — blažení,
že hoc sme malí — no, do nás nič nikoho!!

Dnes z jarých pltníkov — najlepší vojaci,
i dobrý kamarát s nimi kdes’ zaviaty,
a mne tak bôľno!… Ó, krásny smev úsvitu,
kto ťa mi navráti? kto ťa mi navráti??
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Chvíľka odpočinku
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Deň môj belie — farby vôkol
také všedné, roztekavé:
štetec — ten ich nezachytí…
je ich sýty?
či len oči mdlé už — mdlé, až nechápavé??

Deň môj zvučným — lež tie tóny
také všedné, nedotklivé;
hlas ich k piesni — za poklady
nenaladí!
či len duch môj mdlý už — mdlý, že hlucho hlivie??

Deň môj jasá, plače, kára…
aj to všedné, aj to nudné!
hej, duch — sťa vták mĺkvy, starý
na konári…
či len srdce mdlé už — mdlé, že takto tvrdne??

Sen to, po ňom farby zjastria,
zvíri zvuk, hruď šľahnú plamy,
zčerstvie deň, vták zmladnúc vzdmie sa
po nebesá —
splatiť Bohu sladkú úfnosť žalobami! žalobami!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Hudbe
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Len slabé echo v duši ešte z chvíľ
tých vzácnych, keď som slúchajúc ťa snil
tu v šerom dóme, plnom zbožných dúm,
tu v sieni — ako zamrel žvast a šum,
tu v salóne, kde zručné rúčky dve
ma zvaly k tancu — hneď zas k modlitbe,
tu v izbietke, kde duša priateľa
mne k vôli smiala sa i trpela…
— Hej, snil som, ako spitý nápojom,
a chápal som ťa, hoc len po svojom,
tou prepodivnou sieťou tvojich ciest
jak dieťa som sa hnal, však — dal i viesť,
a čul som vravu lúk i hromy brál,
i pochybností vodopád mi rval,
až v let ma strhlo a diaľ neznáma
sa rozzvučala mocným: Hosanna!!
V tom zmĺklo všetko a ja víťazne
som hľadel na svet — — — — — — — — — — — —
 — — — — — — — — — — Ach, dnes nezavznie
len slabé echo v duši — z výnimky
ak čujem „klim-klom“ dákej slečinky,
keď sídem na trh…! Som len z ctiteľov,
nie učeník — hej, škoda!… Umelou
nech vlial by rukou v nástroj stesk môj, žiaľ:
hrom zadunel by, vodopád by zrval,
snáď sostúpil by z rámu so steny
Ten — na Golgate ťažko mučený —
hej, sostúpil by ko mne, jak môj brat…
a praskaly by struny…!
       <span class="emphasis">
        <em>
         5/VIII. 1916.
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Keď zadiera život…
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Zpod okien šust a škripot píl
sa dissonantne votiera…
— hen od včera, ach, od včera,
čo som sa k spevu nevzchopil.

Duch nepokoj žal, smútok pil,
že nezná život prímeria,
a škrípe v tíš a zadiera,
by splašil pieseň na sto míl.

Lež — nezaplaší! hoc by hneď
i srdce pílil jeho jed,
to uvíta z chvíľ čakanú,

keď znôti podľa záľuby…
a píla? tá sa vyštrbí —
hej, zuby sa jej vylámu!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Asyl duše
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       — Preč-preč! drsná Ruka,
bič svoj, nedbám, nad mnou skrútni,
len sa netkni mojej lutny… preč!
— Tvár ťa dráždi, pravda? ťahy!
nie som milý, nie som drahý,
slová moje — odmerané,
zvuky strún viac výtky samé —
komu prajú, komu kľajú,
tvojej vôle nehľadajú…
ja však mám v nich hory-doly,
po nich kopov nezaskolí,
čakan márne rúdy hľadá,
kade iba sihla mladá,
šumom ktorej plesá — žiali
celý rod môj osiralý,
a kde — keď sa búrka spustí
mier svoj nájdem v prajnej húšti,
zkiaď ma zlý zrak nevykuká…
— Preč — preč! drsná Ruka,
šľahaj bičom, sekaj prutmi,
len sa netkni mojej lutny…
                           preč — preč!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Moja poesia
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ako motýľ hravý, ktorý vše tu — vše tam,
tak ja s kvetá na kvet šírym svetom lietam,
nepoznám sna v noci, odpočinku za dňa,
len by našla medu duša moja hladná
pre seba i pre tých, ktorí na nej ľpejú,
keď im mojím bôľom srdcia kamenejú.
— Sadám po lúčine na kvet, aký mám rád,
ale zajdem neraz i do panských zahrád,
dedinou si vyzriem čos’ v tej-ktorej chate,
tu sa zakolíšem v meste na agáte,
kľaknem na puk, nad ním smutná vŕba svisá,
hneď zas na ten, ktorý z krvi veľadí sa…
A keď dujú ostré vetry beznádeje,
zahnem na lipku, čo pred kostolom čneje,
zdvihnem sa i vyššie, až — kam biednych vzdychy,
pred nebeským trónom sadám na kalichy.
— Takto blúdim sem-ta pohrávajúc kvietim,
ale viem, kam letím, aj to — po čo letím…
A čo hlas i mĺkvy, len keď let môj sporý,
kvieťa moje samo za mňa prehovorí,
ono úprimnejšie ako citné oči
slasť i bolesť môjho srdca pretlumočí,
a ten pochopí aj krýdliec trepotanie,
kto zrie znamenie, čo na nich napísané.
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Bez kvetov
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Tak smutný kráčam, presmutný
s lúk mojich tichých výletov,
keď slnko sadá za hory,
a ja sa vraciam bez kvetov.

Mám kytku doma, ale to
len málo — všetko primálo,
ak som kvet mohol odštiknúť,
a nedalo čos’ — nedalo!

Mne vytýka šum bystrých vôd,
i večerný zvon vytýka,
a vtáča volá z húštiny,
jak na veľkého vinníka.

Van niekdy taký prítulný —
až zlobne v stromoch šelestí,
že nemám z čoho veniec viť
na hlavu mojej nevesty.

V ten večer kráčam s pestrých lúk
ver’ s dušou mrkom zastretou,
že slnko sadá za hory,
a ja sa vraciam bez — kvetov!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Pár akkordov čo zaznačím
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Čuls’ v ústí jaskyne spev skrytých, podzemných vôd?
Pár plných akkordov ak doznelo ti k duši,
pár vymklých žalôb, ich let tiaž skál nezadrží… Tak cháp i moje piesne!
— sú zdrapy zvukov, ich vír dobre nerozčesne
to srdce úbohé… sú zmierajúce tóny
s ďalekej veže, kde reč márnou — keď sa zvoní…
sú ušlým vzlykom s poľa, kde mrú silných pluky,
preds’ tieto tisnú pero do neistej ruky,
tie velia značiť, chcúc sa čím skôr dostať v telo,
a čo mňa páli, aby mnohých zabolelo,
by žhavá túžba moja krv do behu hnetla
a viera mnohým očiam požičala svetla…
nuž značím! tobôž, keď i výstražný hlas súri:
— Na náruč vezmi chvatom, kde dnes brať na fúry?
hľa, víchor vyje, a ver’ beda — koho schytí,
ó, koľkí už tam…! asnáď zajtra musíš i ty…
— I slúcham! snášam zdrapy — zakiaľ búrka rve a
tak srdcu uľavím, tak osládzam si život,
hoc akkordy tie leda ozyv podzemných vôd,
v nich buráca — tu, v duši! — bôlna epopea.
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Prometheus
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Pod vlhkým bralom — naň
ťa prikovali bohovia,
pod vlhkým bralom — tam
ja stávam neraz smutný, bez slova.

A spomínam ten čin,
preň bol si ťažko mučený,
žes’ sniesol smrteľným,
čo mohlo bohov zrodiť na zemi,

žes’ sniesols’ ohňa jas,
pred ním tmy záhad ustúpia,
by svitlo vôkol nás
tou žiarou s olympského kozuba.

A vtedy cítim, jak
sa blíži trapov hodina:
vzduch pretne dravý vták
a v telo moje drapy zatína.

Jak bôľ tvoj — deň po dni
sa múky moje obnovia,
len spor náš nerovný:
na plam môj žiarlia zemskí „bohovia“!

Tí — ktorí v obave,
že zásvit taj ich vyzradí:
i ctnosti nepravé,
i nízkosť preklinanej priehrady.

No, vďačne znáša hruď
vztek orlí — „bohom“ na vzdory,
len neľzä nehynúť,
ak ten môj oheň jak chcem — nehorí!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Priateľovi
     </strong>
    </span>
   </p>
   <p>
    <span class="emphasis">
     <em>
      (P. N.)
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ty myslíš — ako mi dobre, že mám kde
          vylievať obsah srdca preplneného,
že mám — kto zaslzí na moje žaloby,
a so mnou jasá a so mnou sa vyzlobí,
a žhavú hlavu mi schladí za noci príšernej
          — za dňa hriechom poškvrneného?
Máš pravdu! prúd môj už hate neprežrie —
          odteká, hoc i s piesňou zúfalých neraz,
hoc hnevom kalný — niekdy však kvetami posiaty,
čo mojím, všetko zachytí, ale i odplatí,
bo kríž môj pomáha niesť… ja môžem si
          pohovieť, kým si ty pot krvavý stieraš.
Veď mám už spoločnosť: skaly — predtým tak
          zamĺkle — vedia, čo sú najúbohejším,
strom schnúci trpkú obavu o rod môj precíti,
kde koreň zdravým — tam zas taj života odkrytý,
a žitá zdepsené o pomstu volajú, biela ľalíj kára, keď hreším.
Ach, dosť nás, milých i príkrych, melkých
          i hlbokých, cit náš k citu vlnkou sa pojí…
stav plným! — prúd viac Samoty nezhacú dianiami,
ten sšumí rodným krajom — mnou úprimne žehnaný,
by s nami plakali, s nami jasali v nádeji
          smelých — drahí príbuzní moji!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Honorár
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Snáď by sa mi inde spev vyplatil aj inak,
keby nôtil palácom a nie chatkám chudým,
keby dom svoj nenosil (na mysli!) jak slimák,
a tých keby uspával, ktorých teraz budím!

Lebo iste svedomie neraz svážia zlatom,
a kto môže — zakúpi rád i pieseň milú,
čert zas nájde kútik i v srdci spevne vzňatom,
že by miesto chalupy nedbalo mať villu!

Ja však darmo beriem a darmo ver’ i dávam,
šťastie iných pokoj môj naskrz nerozjatrí,
hoc i Diogenove rady neuznávam,
ale spevcu úbohých chudobným byť patrí!

Radosť moja — akže ma vlastný vďačne slúcha,
so mnou schodiac v hĺbky a so mnou tnúc do výšky,
prijme z môjho, v záloh zas dá zo svojho ducha,
by sme večne cítili — akí sme si blízki…

Mimo toho odmenou mojou rozhovory,
v nich mi ktosi obličaj skabonený zjasní,
a kým iných tvrdá tiaž pochybností morí,
ja svet záhad pochopím prostulinko v — básni!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Sťahujú sa vtáci…
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Vítali ťa, vítali —
z jedličia ti postavili bránu,
vrelý pozdrav vypísali na ňu,
duchu môj,
vrelý pozdrav vypísali na ňu!

Pútaly ich, pútaly
slová trpké, láskou prisládzané,
sľubovali dať sa na pokánie,
duchu môj,
sľubovali dať sa na pokánie.

Istili ťa, istili —
že ťa v hĺbke srdca svojho nosia,
ale priazeň, ako ranná rosa —
duchu môj,
tá ich priazeň, ako ranná rosa!

Už si im viac na neresť…
ty to cítiš — vedia to i sami…
Prišla jaseň, chladno, pusto v stráni,
duchu môj,
sťahujú sa vtáci ako vlani…!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Sobotňajší vzdych
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Už dlho sedím, čo nič ducha nerozvraví,
kríž matnie, ale na ňom nikto nekrváca,
um ľahostajne háda — aká je to práca,
a srdce ani k smútku, ani do zábavy.

Von úrodný dážd leje, vietor rozpínavý
dnes neprajné nám teplé mračná nezavracia,
len jedna hruda (hruď čias’) všetku nádej ztráca,
z nej čaká dozajtra chlieb — zástup bez potravy.

— Dať… ale čo? keď vlastná duša hladom zmiera…
ó, pomôž, Pane! podaj kľúče od komory,
kde uschované: láska, nádeja a viera!!
nech zajtra duch môj k hladným mocne prehovorí
a vzmuží ochabnutých, pozvúc rovnorodú
tú čeľaď shromaždených ku veľkému Hodu!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Keď sen na víčka sadá…
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Čím obťažil deň srdce — snáď to nôcka složí,
tá nôcka mäkká, ako náruč mladej ženy,
v nej uzrie dávny ráj i pohan nekrstený
a stáva u peľasti verných anjel boží.

Kde usli pravým snom — tam nikto nemátoží,
stá trampôt rozchodí sa svetom po zvonení,
pút centy striasa hravo duch náš uväznený —
na pružných matracoch, jak na najtvrdšom loži.

Ó, nôcka, podaj väzňu rúčku svoju pravú
a pošli pánov mojich na pôvabné cesty,
nech ako voľný složím v lono ťažkú hlavu.

Tak, dobrú noc! však ešte chvíľku, milí páni,
nedbajte na to, čo vám zlý svet o mne veští,
som pohotove k službám — príďte na svitaní!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Zrkadlo
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Keď nikto, pranik nevyruší…
— snáď by vám ani nenapadlo —
ja neraz sadám pred zrkadlo
a hľadím za čas kratší-dlhší 
do vlastnej tvári… Pýcha mizne!
— To zrkadlo mám z otcovizne
a učím sa v ňom poznať seba,
i škvrny, ktoré obmyť treba…
hej, trovím pravdu, hoc je tvrdá,
že hriešny som jak iní ľudia…
či pardon! (odpusť, dogmatika!)
nech so mnou dnes i svet náš pyká
tak pred zrkadlom, ako moje…
— čo predpokladať predčasno je —
nuž neviem, jak by mnohí „svätí“,
jak slávni, mocní, prebohatí —
a kapacity, veličiny…?
Kto chce viac, ak mu nenapadlo,
ten nech si sadne pred zrkadlo
tak, ako farár s Pribyliny…!!
       <span class="emphasis">
        <em>
         1916.
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Ty-li jsi Ten
     </strong>
    </span>
   </p>
   <p>
   </p>
   <p>
    <div class="blockquote">
     <blockquote class="blockquote">
      <p>
       <div class="literallayout">
        <p>
         <span style="white-space: pre;">
          Ján pak uslyšev ve vězení o skutcích
Kristových, poslav dva z učedlníků svých.

   Řekl jemu: Ty-li jsi ten, kterýž
prijíti má, čili jiného čekati máme?
          <span class="emphasis">
           <em>
            Mat. XI. 2., 3.
           </em>
          </span>
         </span>
        </p>
       </div>
      </p>
     </blockquote>
    </div>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Som väzňom vlastnej málomoci,
hoc so stien celly vlhkosť nesteká…
som väzňom mdlých a hluchých nocí,
len občas čujem ohlas zďaleka,
len občas v dohľade kohosi mniem:
                           ty-li jsi Ten?

Ja čakám réka mojich kázní — 
so svätým vznetom bitých prorokov,
ja čakám — na krok pevný, rázny,
na slovo, s ním rab vstáva bez — okov,
na zraky, z ktorých vzplá do noci deň:
                           ty-li jsi Ten?

Ja vidím — svety v krvi hynú, 
a v záplave sĺz tonu nádeje…
ja vidím púšť tak nehostinnú,
nad ňou sa diabol sám už nesmeje, 
však volám: ktosi nás vykúpi — viem!
                           ty-li jsi Ten?

Máš poklad lásky — najvzácnejší?
— my sme svoj biedne, biedne zmárnili!
Máš prameň, ktorý vôľu kriesi?
— my sme svoj hriešne, hriešne sprznili!
ak áno — máš kľúč od žalárnych stien!
                           ty-li jsi Ten?

Ha, čujem ohlas… ale diaľny…
ó, koho poslať? väzňom som a — sám!
chcel by ti — proti aj so žiaľmi…
no, márne-márne putom otriasam,
lež ufám iste, že dôjdeš i sem,
                           veď si ty — Ten!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Shliadanie
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Pane!
    Ty vieš, ako som ťa hľadal bez ustania
za bielych dní, jak za nocí čiernych,
Ty vieš, ako lkala duša zbedovaná
v bolestiach tak tvrdých, prenesmiernych,
Ty vieš, prečo som si otcovizeň zmrhal,
že mi ani grunty neostaly,
Ty vieš, že keď som sa k nohám múdrych vrhal,
čo mi dali, čo mi poviedali…!
— Ten mi tvrdil, že si pravým, večným Bohom,
iný učil zas, žes’ človek pravý,
a ja bol by vďačne — vďačne veril obom,
ale Ty si nebol medzi nami!
Uzrieť som ťa chcel sám, Majstre, z tvári v tvár — i
zachodil som v zem tú Tvoju svätú,
aby som ti vrátil všetky Tvoje dary,
lebo — kľaknúc — pobozkal lem šatu…
Pane!
    Ty vieš, ako som ťa uzrel zmučeného,
keď si kráčal pre nás biednych na Golgatu!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      K srdcu vlastných
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Za Tebou chcem — ó, Majstre od Jordána,
za Tebou, keď tou drahou zemou kráčaš,
čo vyčakáva gazdu — rozoraná!
                    bôľom rozoraná!
So srdcom vierou, pevnou vierou stuhlým
ja nanajmenší za Tvoj plášť sa túlim
a vchádzam nemo do chatrných bydiel,
i napínam sa, aby všetko videl
a všetko počul, jak ťa kde-kto víta,
či pochopí tá duša krivdou bitá,
číms’ pre ňu Ty — ctnosť pravá, láska čistá,
či usadí ťa ako svojho Krista
za stôl a svoj taj úprimne ti sverí,
či vezme z ruky Tvojej pri večeri
chlieb a to víno na — znovuzrodenie…?
To chcem zrieť, počuť! lebo v Tvojom mene,
viem, chabec divom premení sa v réka,
že radšej umrie, ale nezuteká,
keď presvedčenie žiada… A to načim,
jak ten kus chleba, slabým srdciam našim!
a potom ešte — k vôli úprimnosti! —
ja svojich znám, keď dom ich Teba hostí,
a keď si im Ty takým blízkym, svätým,
snáď prepáčia i mne, ak pár slov ztratím,
by upozornil slabých — v čom moc divná,
snáď pochopia a vďačne prijmú i mňa!
— — — — — — — — — — — — — — — — — — — 
Za Tebou chcem — ó, Majstre od Jordána,
za Tebou, keď tou drahou zemou kráčaš,
kde ubolený rod môj sa ti klania —
                    rod môj sa ti klania!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Môj deň
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Dnes nikto nech neklope na moje dvere,
dnes chcem byť sám, samotný —
a nikoho neprijmem, v hockoho
                   mene sa berie…

I záclony pospúšťam, rozožnem sviecu,
pod biely kríž postavím,
a budem rásť, keď sa mu ramená
                   pozatrbliecu.

Snáď vyčítam, prečo nám nádeje chradnú,
a do pŕs sa budem biť —
snáď skropím i horkými slzami
                   podlahu chladnú…

No, zajtra kto zaklope na moje dvere
— ja sám mu ich otvorím —
a nájde ma silného, nájde ma
                   v plamennej viere!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Rád by byť hudcom!
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Byť hudcom, jeho hra každý sluch očarí,
a ťahať v chalupke pri okne otvorenom,
v tej našej chalupke, z ktorej svit nežiari,
nad ňu sa kaštieľ pnie vysoko s hrdým menom.

Hrať bez nôt — zo srdca svôjho i vdovice,
jej pŕs som požíval, jej žiaľ i spev som zdedil,
hrať — veriac za noci vo východ zornice,
tak byt náš vysvätiť, jak ho nik nevysvätil…

Nech by sa vzdmula hruď rodičky strápenej,
nech by sa pod krovom každá tvár jasom skvela,
a slečna, ktorá nám žičila najmenej —
nech by zvuk hlboký začula do kaštieľa…!!

Ó, keby letel chýr v ďaleké končiny,
hoc viem, že sláva len úbohé časné manie…
no, nech by zvedel svet, že sme žiť hodnými,
a že hoc v chudobe — predsa len dorastáme,

bo duch náš vie sa vzniesť so zdary-nezdary
snáď ľahšie — ako tých z kaštieľa s hrdým menom…!
— Oj, rád by hudcom byť, jeho hra očarí,
a ťahať v chalupke pri okne otvorenom!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Kúzlo nebezpečia
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Duša — poď! vyjdeme na bralá príkre a končité
nad tichým údolím bied… veď dosť si už vyspelá,
aby si hľadala korenie pre dcéru svojich snov —
súženú krute, že cudzích milovať nechcela!

Čistou je ako sneh, lež i mdlou — na žitia rozhraní,
zaslúži, aby sme vstali k vôli nej zavčasu,
kým spia tí, ktorí by nedbali na pohreb,
a kým sa ovce ich grúňom nevlastným nepasú.

Deň — až sa zobudí — najde nás nad kosodrevinou,
dôveryplný spev náš s brál vrelo ho pozdraví,
sbeháme balvany (pod nimi skaly krv zrosila!),
sadneme na tes, kam orli kľakajú z únavy…

Nad priepasť bezodnú nahnem sa pre vzácnu zelinku,
a ty ma zadržíš, duša nezlomnej nádeje!
spolu sa zachvieme chvíľky tej v neistom objatí,
obom nám kýsi sinev sladký odvahy naleje…

Akby sa prevážil — navráť sa v údolie našich bied,
vtisni bozk na ruku chorej, povedz — by dúfala,
potom sver sladký taj tým, čo ju milujú —
a kto ťa popýta, ved ho pre ten liek na bralá…

On snáď rúk šťastnejších, ak on nie — najde sa iste ktos’,
koho viac v závratnú priepasť nestrhne kúzla svod,
vychradlá dcéra snov mojich tá naiste ožije,
budú-li žiť i mrieť za ňu! Rad na nás, duša — poď!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Ak pohrdnete…
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="bold">
        <strong>
         I
        </strong>
       </span>
       Jak dcérky otca v objeme,
mne mnohé túžby uspal skon,
oj, neraz rozzvučal sa zvon —
keď horkým žiaľom umdlene

som v cmiter kráčal! zvírené
však city povždy zvládal som,
a tichý vracal som sa v dom,
viac nezvúc mŕtvej po mene.

Tak ostala len jediná,
ju pozná moja rodina,
tá pre nás všetkých zastrie stôl…

Na tú som lásku preniesol,
je veriaca a chcete-li —
vám z môjho srdca nadelí.
       <span class="bold">
        <strong>
         II
        </strong>
       </span>
       Ak pohrdnete — beda mne!
mráz spáli ružou vzkvitlú pleť,
smev zamrie — a čo nevidieť
i posledná z túh vychradne…

Spať budete, keď hnem sa v tme
do cmitera, kde so pár viet
nad hrobom rečiem sám — a svet
môj s rakvou večne zapadne…

Tam skvílim — tam! nad osudy —
i nado mnou i nad vami,
a hlas môj mŕtvych zobudí —

vzdych zašelestí brezami,
a vtedy s bôľom presvätým
sa v nemý kameň obrátim.
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Naša túra
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Nie som z vyvolených, ani z pomazaných:
jednoduchý pútnik stúpam z dolín, — jak vy —
k slnným výšam… a ver’ čo krok ustáva dych,
lež čo krok sa zdvíham ako mŕtvy z rakvi.

Ožívam, a obzor úzulinký vzrastá!
míňam hory — húšte, redne mlha šedá,
vyšliapaných prtí krížom-krážom na stá,
ja však vystriem rovno, veď cieľ nikam nedá!

Stretám množstvá mdlých a hoviacich si v tieni,
iní vracajú sa, že vraj lepšie dolu:
Ktože by sa „štverhal“!?… slúcham upotený;
vám však iste túžbou, by sme išli spolu…

Poďme! zašiel deň? tak na zem uľahneme,
kameň položíme pod ustatú hlavu,
za bezhviezdnej noci oka nezohneme —
len pre pochybností riavu hukotavú!

Svitá? smyjeme sa v plese prehlbokom,
ktoré veky mĺkvo v taje nebies hľadí,
na čiernučkom chlebe pohneme sa krokom,
často kolenačky, kde sú príkre spády.

Zanecháme bralá nízkych ľudských vášní:
Hor’ sa! odpočívať? ani nieto času!
jasný končiar vábi… rozhľad čarokrásny,
už sme vyššie, jak kde ovečky sa pasú…

Vzduch je čistý… v hĺbkach všetko nepatrné,
aj to zhalia mraky, samý hnev a vada,
pod nami sa búrka nehorázna strhne,
nad nami však slnko už viac nezapadá.

Tak je ľahko duši — pravda? ale kde vy?
mnohí — veľmi mnohí z nás kdes’ zaostali —
snáď na príkrych bralách, snáď pri kosodreví,
zkadiaľ o pomoc rve ozyv neustály…

Ho-ó!! idem, drahí… čo mne slnné výše,
akže z nižín upia vlastní: beda — beda!?
ho-ó!! shľadajme sa — v búrke primknúc bližšie
a tak zvoľna nahor! veď cieľ nikam nedá!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Hoc sa svet i zaobíde bez nás…
     </strong>
    </span>
   </p>
   <p>
    <span class="emphasis">
     <em>
      (Múse)
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ty viješ vence, dieťa nevinné?
a nedbáš, keď ti svet nič neutŕží,
len spletáš steblo k steblu… ružu k ruži od bielučkého rána??
Hľa, jemná rúčka tvoja — dobádaná,
krv z pršteka ti kvapká, pozor! nieže!!
tej rosy škoda na lupenky svieže…
a ty sa smeješ, dieťa, nezabolí??
Ach, chápem, viješ — všakver? sebe k vôli,
veď veľké oči tvoje (čo v nich kúzla!),
tie svedčia, žes’ sa pre zisk nepokĺzla,
si s celkom inej preďalekej hviezdy,
čo upletieš, to včas — len že sa brieždi —
na vlny sveríš, sťa by zo zábavy
(či z poslania skôr?) — nech sa kde chce staví!
Ja vídam, nevrav! jak ťa zore kúpu,
s nich dopadne jas i mne na chalupu
var’ odplatou, že jak mi sila dúži,
zem kyprú snášam pod šíp tvojich ruží,
a rosou, ktorá na lupenky kvapká,
ti slúžim, jak mne niekdy moja matka.
— Hej, moje srdce krv ti ženie v žily!
my jednaké sme duše podedili,
a s túžbou ver, i snahu prajednakú: do pozdnučkého mraku
ty máš viť vence, sediac popri mne,
ja podávať ti steblá, jak i teraz,
a hoc sa svet i zaobíde bez nás —
len viť a viť… však, dieťa nevinné?!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Pekný život
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Mať srdce ako vosk, voň každučký bôľ sa vtlačí,
a niesť kríž udatne jak veľkých vier vyznavači…
a k tomu myseľ mať, tú — pre ňu niet mnoho taju,
jej lúče dopadnúc hmly prehusté prenikajú,
a ešte ramä mať, päsť tvrdú — jej úder istý…
tak potom zastať jak rék za svojeť na kolbišti,
a vedieť v obeť dať i najdrahšie za cieľ svätý,
čo biednych vymaní a nikoho neukráti,
nič za to nečakať, ba prijať i nevďak chladne,
len vidieť — protivník že v borbe ma neprevládne,
jak verný skonať… ó, veď prešťastný, kto tak skoná,
hoc prach i neprevezú v zátišie pantheona,
hoc na hrob bez okrás sĺz nepadne — leda rosy,
a kosec s mohyly hoc ešte i kvieťa skosí…!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Na výslní…
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Poslom slamených striech, poslom vetchých krovov,
poslom stajených bied s túžbou pradedovou bijem v nástroj strunný,
na hlave — hľa, s chvevom ruky prácou zbitej,
a na čele s bozkom matky pospolitej stojím na výslní.

Rád som — zkúsiac, jak je neskyprenou pôda,
na ktorej sa kvietim krotké piesne rodia, im sa duch môj klania,
rád som, že som počul noci neusínať,
videl slziť oči — ruky k nebu vzpínať za kmit smilovania.

Rád i že som sbieral čierne omrviny,
poznal tesné kúty lepšie jak kto iný s hriechy ako skvosty,
že ma neodcudzil zlý svet od tých prahov,
a že ostala mi drahou — drahou — drahou kosť, čo z mojej kosti.

Lebo piesne chalúp v nástroj môj sa vlialy,
a dnes hučia bôľom — ak prv šepotaly: poslanie sa plní —
hľa, na hlave s chvevom ruky prácou zbitej,
a na čele s bozkom matky pospolitej spievam na výslní!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      V hájiku
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Chcem všetko vyrovnať — ó, bieli motýlici,
čo s hmlistej oblohy vôkol mňa kľakáte
na temné haluzie v tak tichej metelici,
na bujné borievčia, na stopy zaviate.

Chcem pustiť na hlucho — ó, stupy hlomoziace,
čo v mlynoch tlčiete (na srdce) bez smyslu
vám márne hovoriť — hoc vás kto z lásky sláce,
len — po ňom! načo dbať o vďaku závislú?

Chcem všetko pohrobiť — ó, Belá hukotavá,
ty vieš, čo v duši vrie — prečo sĺz polyká…
čo som sa natrápil, čo natrešťala hlava,
kým ves hen na vršku dožila pomníka!

Smiať, smiať sa chcem — hej, smiať i vrabcom čvirikavým,
i vranám privolať: pekné ste, múdre ste!
a keď sa predivnej tej spoločnosti zbavím —
ísť verne za cieľom — hvízdajúc po ceste…!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Môj kalich
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Mám kalich nelesklý, len z chudobného kovu,
na ňom erb rodiny, jej koniec veštia mnohí,
mám kalich — doňho sĺz i krvi perly sbieram,
kým bubny hlomozia a jačia poľné rohy…

Čo robím — viem! i nač’!! veď pošly časy zábav,
dni naše chmúrne sú a nebezpečne prísne,
ja sbieram perly — bo zem bez stopy ich ssaje,
a mne mok nahorklý raz v silné víno skysne.

Ja sotva dožijem… lež (ostatne i jedno!)
keď pôjde z rúk do rúk môj kalich po poriadku —
mdlé oči zaiskria a život vzdá sa iste,
veď nebudú rty piť, len — sebe na pamiatku!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Neodstrčte rúčky!
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ja nechcem snášať kvety na mohylu,
v nej velké srdce príbuzných by tlelo,
to — ktoré zmĺklo, bo žiť nevedelo…
— Nie!
Môj kvet má o moc krajšie poslanie,
či je to biely, jak z rúk anjela,
či modrý, v ktorom viera vyzrela,
či temný, ako smútok verných diev,
či rudý — samá láska, samý hnev,
či akýkoľvek, ním bez nátisku —
len z vôle, vďačne krášlim kolísku,
v nej život nový oči otvára,
a podáva vám kvet do — pohára!
vám, ktorým bôľ môj srdce vyhlodá,
vám, otcovia a matky národa,
vám, bratia, sestry mojich snov i túh,
i tebe, druh môj, nevedomý druh…
— Oj, neodstrčte rúčky, prosím, nie!
čo dáva, verte, žičí úprimne,
vy požehnávať budete tú chvíľu,
keď — nepadly tie kvety na mohylu!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Trudná pieseň
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ach, prečo sihle nespievam?
je citná, vonná, stínna,
keď schová vtáča švitorné,
ver’ stúlila by i mňa.

Ach, prečo vlnkám nespievam,
z nich pijú hôrne víly?
veď z vďačnosti by istotne
i môj smäd ukojily.

Ach, prečo skalám nespievam,
po nich moch a kvet samý?
tie — nech by ustal — vystlaly
by lôžko hlavnicami.

Hej, spievam očiam súrodým
a srdciam — v ťažkom trude,
lež oči krátkozraké sú
a srdcia tvrdé… tvrdé!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Len by pomáhal Boh, páni professori!
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Všetka česť vám, páni, vy ste nelenili,
by ste srdce moje vašim zamenili,
pamätáte azda — bol som dobrým žiakom,
ale miesto vašich očú na svet šíry zrel som vlastným zrakom.

Nôty vaše tiekly z útrob mojich husieľ,
lenže hral som najviac, lebo hrať som musel,
pochvaly som získal, ale nikdy lásku,
keď som mohol zpred vás — ako väzeň keď ho pustia na prechádzku.

Byt môj bol mi zámkom, hoc i v tento asyl
fľochnul oknom tieň kýs’, čo sa nocou plazil;
márne — dnu nik! lepšie Músa so mnou bola,
k vôli nej som vybral, ako zlodej, našské nóty zpod popola.

Naladil som nástroj — znelo, ako znelo,
blížila sa polnoc — zahúdol som smelo,
vytúžili sme sa, zasnúbili — pričom
sľúbil som jej, že sa nemienim stať jakživ druhým Petrovičom.

A sľub pevným podnes… prosím, pochopme sa:
piesne moje nový, krajší život kriesia
na dolinách rodných… pohnú snáď i hory,
len by pomáhal Boh… a vám — ako so mnou, páni professori!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Rád som, že teraz žijem
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ó, jednak preukrutným —
byť svedkom veľkých odhalení,
keď s Poctivosti pokryv skĺzne,
a v tvár ti fľochne neočato, drsne,
len pohľad ženy — veľmi hriešnej ženy!

A v čom si pochyboval,
— kým pravoverní kliali heretika —
to dokázané — uznajú ti,
že v základoch nám oltár napadnutý!
ich žiaľ však mýlku dávnu neodpyká…
*
A jednak veľkolepým —
byť svedkom veľkých obrátení,
keď v dumách tá tvár chlipno-bledá
raz prisvedčí, že takto žiť sa nedá!
a Majster prijme slzy hriešnej ženy…
       <span class="emphasis">
        <em>
         1915.
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Pieseň strojníkova
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Už som sa vyučil a bol som i tovarišom,
i sveta zkúsil som a nakuknul do remesla,
dnes som si majstrom sám, hoc dajedným primladý som,
však dosiaľ nebadám, by od rúk mi práca nešla.

A keď som začínal, ver’ sotva kto zaprial šťastia,
čo som sa osádzal, kam veľmi sa nedriapali,
kde mnohý samouk, s ním — zrejmé — len zloba častá,
výdelok? k smrti mnoho, vyžiť zas? na to malý!

Lež čo tam — bagateľ! dnes najhrubší majstri stenú
na časy príliš zlé, v nich ozaj niet „zalíbení“,
stroj sveta zmátal ktos’ — vlak jechá v diaľ zatemnenú,
hľa, Pravek kynie nám už pozdravom — udivený!

Len kde to zastane? čo zbláznený rušeň zpiati?
si z Boha? ustrňže a rozmýšľaj bez ponuku!
Mne zdá sa — pánovia — stroj zdrúzga sa na tej trati,
a predsa netreba, len obrátiť jednu kľuku!
       <span class="emphasis">
        <em>
         1916.
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      V záhrade
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Jak zlostnou rukou okyptené údy
o milosť — či o pomstu volajúce
do nebies, z nich nič ohlas nevylúdi,
tak čnejú stromy v mojej záhrade…
— Je máj a ony nie sú primladé,
nuž zakvitly by, keď už všade kvet,
veď život neľzä ľahko oželieť,
no, kde puk zbelie — skôr len väčší rmút,
bo trúchlo kvitne, čo má zahynúť,
jak prekrásna z diev schnúca pomaly,
jej priesvitnú pleť ruže rozžaly…
— Ja vyznám — nerád na to pozerám,
a trpká tieseň prejme srdce priam,
keď v záhrade tej sadám na pažiť,
zrúc — jak môž’ drsný život znevážiť
tie nádeje, ich stromy — hodné chvál,
o akých som si i ja blúzneval…
oj, koľká tieseň! Vtedy nevdojak
mi príde na um otec — neborák —
(Boh osláv ho tam!) robotil i mdlý,
by moje stromy krajšie zakvitly,
jak jeho… Ale človek nezmení…
sám vravieval: kto k čomu stvorený!
hľa, sad!! čo konár — každý boľavý,
a miesto kvieťa — plno púpavy…
breh ako breh!! No, jednak vzácnosť kás’:
mám pekný výhľad na vrch, s neho vzkaz
pre mnohých slúcham v chvíle posvätné,
a v tomto duch môj rastie — bohatne,
mám výhľad… vieru k žitiu nezbytnú,
že stromy moje tiež raz zakvitnú
až dorastú mi štiepky primladé…!
— Jak zlostnou rukou okyptené údy
o milosť — či o pomstu volajúce
do nebies, kde Boh, ktorý v pravde súdi —
len čnejte, stromy, v mojej záhrade…!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      V zadumaní o Smrti
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Viem — prídeš, keď sa rúčka mojich hodín
raz ku poslednej cifre nakloní…
ak tíško prídeš, tichšie než ja vchodím
ku drahým, ktorých nebo dalo mi…

Svoj čierny závoj odhrnieš, by shliadol
pleť skvúcu a zrak plný pokoja,
a prisadneš — jak srdcom by ti vládol —
a naleješ v čias z tvojho nápoja.

Ja nerád by si štrngnúť sotvas’ prišla,
hoc nesmyslom mi reč, tak mnohá reč,
čo o tebe svet všetko navymýšľa,
jak by ťa chcel mať večne obďaleč.

Však — môž’ byť — v izbe budú moji milí,
im nádej skmáše tvoja návšteva,
nuž, nie div, ak by srdcia zakvílily,
jak — kde sa ťažko — ťažko lúčieva…!

A môž’ byť — kázeň iba pri rozvrhu:
ja mal by ešte mnoho povedať…
ó, poshov! označ rúčke cifru druhú,
až potom nedbám k čiaši zasedať!!

Viem — prídeš! mok tvoj smysly ukolíše —
a zvesť, jak býva, pohne známymi,
ku ktorým ja však neprevravím vyše,
bo stáť už budú — moje hodiny!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Vrbický zvon
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Vedľa dielní… popri čiernej vode,
z ktorej súce ruky zlato myjú,
popri okne, kde môj otec robil,
až i skonal… popri starej vyhni,
jej rink utkvel zdávna v duši… zdávna! —
šiel som s ťažkým srdcom cestou blatnou
pod krov rodný rieknuť matke-vdove,
že sme zdraví — — — — — — — — — — — —
— — — — — — — — — šiel som s ťažkým srdcom,
nepostretnúc milej rozpomienky,
iba tváre — ešte známe tváre,
s nimi vymieňal som tichý pozdrav,
však i tváre nevídalé — mĺkve,
im som bol už — zrejme! — cudzí celkom…
No, nie pre tie — pre iné som kráčal
s ťažkým srdcom, pre tie — u nich mal som
nájsť svoj úchyl za poklady duše,
z ktorých som i vďačne — vďačne dával,
preds’ som ostal — zrejme! — cudzí celkom!
— Bože, kde môj domov?… Bunn-bunn… Bunn-bunn…
s bielej veže schvelo vzduchom vlhkým,
schvelo srdcom — oči zaslzily,
ako keď sme niesli otca k hrobu…
… bunn-bunn… znelo mocne, majestátne
odpoveďou, ktorú duch môj chápal,
a ja idúc pod krov k matke-vdove
zatúžil som — nie jak kto-ten myslí —
prorokom byť v svojej vlasti… čoby!
len by niekdy, až raz oči zavrem,
zahlaholil zvon ten…  bunn-bunn… bunn-bunn…
oznámiac zvesť všetkým srdciam citným,
poliam, háju… bystrým vlnám Váhu,
že syn, ktorý ľnul k nim dušou celou —
vo vernosti dobojoval — — — — — — — — —
— — — — — — — — — — — — … bunn-bunn…
chlácholivo v trúchlu hruď sa lialo
s bielej veže… keď som cestou blatnou
kráčal pod krov rieknuť matke-vdove,
že sme zdraví — — — — — — — — — — — —
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1328">
       </a>
       Hej, pod Kriváňom!
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      V hore
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Tak dobre — pohovieť si na mochu pod jedlinou
a na nič nemyslieť — tu, ďaleko od sveta,
len opájať sa dychom hôr, počuť súzvuk rýmov,
v nich túžby nerozumných — samoty vysvätia!…

A hľadieť na pne štihlé, i na prť, jak sa tratí,
na skaly porastlé — jak pomníky trpkých právd,
na úsmev margaret, z nich podlietne motýľ zlatý,
snom najšťastnejšieho — kto životu veľmi rád!…

Tá sladká istota ťa privinie na hruď mäkkú,
čo srdce útle hriala v materskom náručí —
sťa slúchal by si s vierou rozprávku prapravekú
v nej krvi niet a nikto nikoho nemučí!

Ó, tak je sväte — ako na zemi vykúpenej,
kým vlastný kňaz žalm vďaky odspieva v oltári,
a závidím tej jedli, tej skale porastenej,
keď mrkom svetlo z okien — v cestu mi zažiari!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Po jari
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Odkvitá orgován, pŕchne kvet jabloňový
na pažiť zbujnelú, na hriadky nevypleté,
na chodník, kde ho snáď pokojne zašliapnete,
biely, či lilavý, narudlý, fialový.

Nikto vás nezdrží, výčitkou neosloví,
ak si chvíľ pôvabu nikdy viac nespomniete,
lebo je predarmo — na tomto božom svete
to, čo raz odkvitlo, nahradí len kvet nový.

Preto mi nevoľno o jarnom odkvitaní,
sotva sa usmial puk v oblohu oteplenú,
že hneď i podlieha smutnému predurčeniu.

— Ešte keď za ovoc zaplatí lupenkami!
ale keď podjaseň konárik ľahunký je —
a peň už studenej zimy viac neprežije?!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Sen o voľnosti spevu
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Chvev listia oči preberá,
van ľúba brezy mladé,
a je tu jak na zapustlej —
no peknej promenáde,
i svrčín rad i borovíc…
vzduch zvoní spevom vtáčat,
hej, je tu krásne, premilo —
i vám by sa ver’ sladilo
tou mäkkou trávou kráčať!

Hľa, otvorená aleja,
hoc v diale nevyháňa,
preds’ hen až v Ďumbier zavadí,
a hen zas do Kriváňa…
spád priezračných vôd žurkoce
a pilné včelky bzučia,
tam — keď číms’ ducha zúbožím,
na svieži moch sa uložím,
jak komus’ do náručia.

Zrak uprem v čisté nebesá
a hľadím dlho — dlho,
až padá závoj ľahučký…
(ó, blahonosná mlho!)
mne zdá sa, že som zasadol
v chór švitorivej vtači,
a chválim nebo — chválim zem,
že smiem si spievať — jak si chcem,
nie — jak sa hájnym páči!
       <span class="emphasis">
        <em>
         1917.
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Odbierka od hory
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Chór hláskov švitorných… šum vôd… a kuku-kuku…
len odkiaľs’ sdola vdrie do symfonie lásk:
buch sekier… šust píl a — hóp, pozor!!… rups a — prásk!!

A sihlou letí vzdych tak trudný — na rozluku —
vzdych horkej žaloby až v srdce zakrojí
a zrak môj súcitom mi uľpie na chvojí…

Jak dýcha!… Deň-dva a zdvih rytmu večne stane…
— Hej, vody, hájte krás, síl cieľ vám požičia,
bo zbudne leda chrasť a chlpy rebričia!!

Hľa, tam pod úbočím už brvná rozmetané…
ó, koľká púšť a len pre „svätý“ záujem!
a márne presviedčam a márne banujem!!

Hen pestrie na slnku smes šaták — košieľ bielych,
to ľud môj oberá kraj svoj o ozdoby…
však — len keď vyžije a len keď zarobí!

Veď hora narastie!! — Mne? za chvíľ otupelých
hruď vôňou hojila i spevom spanilým…
ó, kam sa utečiem… ó, kam sa uchýlim?!

Kto a kde pochopí i srdca môjho tlku??
hej, sihla!… ešte rec — prv jak ťa zrúbali —
kedy sa, splní to, o čom sme snívali??

A vzduchom smevavým schvie!… kuku-kuku-kuku…
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Daj, Bože, dažďa!
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Mrk!… na oblohe — skoro bez obláčka —
pár hviezd sa kmitá, mesiac — polkruh zlatý,
a vôkol polia, v diali… veža, chaty…

Som sám!… kás’ tieseň voľný krok môj hačká,
dych pôdy cítim, žhavý je, až dráždi,
a svrkot plaší ťažké sny o daždi.

— Hej, čo to bude?!… Nik sa neozýva,
len rieka hučí, šepce biedno zbožie,
ak poprší, že — snáď sa ešte zmôže.

— Ó, Bože, vyslyš!!… Mesiac v hmly sa skrýva,
zpod blízkej brázdy počuť sladké trilky:
veď ruka Božia hojnosť činí z byľky!

A v diali, kde sa tichá vieska šerí,
spev zbožný mocne stúpa nad topole,
nad vežu i nad vysočiny holé…

To ženy naše prosia — na cmiteri.
       <span class="emphasis">
        <em>
         29/VI. 1917.
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Nevädzi
     </strong>
    </span>
   </p>
   <p>
   </p>
   <p>
    <div class="blockquote">
     <blockquote class="blockquote">
      <p>
       <div class="literallayout">
        <p>
         <span style="white-space: pre;">
          V ten čas šel Ježiš v sobotu skrze obilí;
učedlníci pak jeho, lační jsouce, počali
vymínati klasy a jísti.
Farizeové pak… Mat. XII. 1, 2.
         </span>
        </p>
       </div>
      </p>
     </blockquote>
    </div>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Od kohos’ zdedila
        neviny pohľad —
        od kohos’ zdedila?
          sver mi!

Taký je skromný, tak smierny…
ako sa belasie v zrejúcom žite!
kto ti ho poručil? pamiatky smyté?
jestli chceš — pomôžem! hlávočku primkni!!
— Išiel raz Majster i s učedlníkmi
obilím v sobotu: vyhladli asi,
vztiahli rúk po klasoch zlatistej riasy,
z čoho hneď s pokrytci povstala hádka,
iba kdes’ vo zboží pra-pra-pramatka
tvoja sa preveľkou radosťou chvela,
že zrak svoj uprela na Spasiteľa,
a On sa usmial tak skromný a smierny…

        Od Nehos’ zdedila
        neviny pohľad —
        od Nehos’ zdedila,
           ver mi!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Babské leto
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       My — že už ani slnko božie nezasvieti,
ba čo sa pozbúdzalo — znovu pousína:
po uplakanej jari dochumelí zima
a pamätať ju budú snáď i detné deti!

No, darmo sme sa vrúcne jednak nemodlili:
hľa, vrchy stoja čisté, ako ctnostné panny,
vzduch priezračný sa prúdi stráňou — dolinami
a po starom sa temné hory roznôtily.

Tak ostro rysujú sa jedle na blankyte,
ním zápalistá rumeň mrkom rozlieva sa —
a prší shora nežná, nevídalá krása
na bleskom zryté hrany — bralá žulovité.

Len jeden oblak pláva vzduchom opozdene,
i toho sťažeň, zdá sa, ťažko porúchaný…
hľa, zakotvil sa slušne — krotko na Kriváni
a objíma to staré, vyjasnené temä.

— Oj, pominú sa dni i najväčšieho trudu,
a srdcia verné, ktorých nádej nevytletá —
tie okrejú a hoci za — babského leta,
keď tí, čo krivdili im, lichotiť im budú!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Na lúkach
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Hľaď, pažiť týchto lúk — prv samý puk a kvet —
dnes jak ju zšľahal mráz, do sýta potemnela,
smes jasienok sa skvie, sťa by ich na zamät
čias’ rúčka vyšila a potom odumrela.

Stín rastie od hory, z nej hlesu nezačuť,
len vtáča zžalostí, že chladným úsmev slnka,
a briežkom v lieštine dlie kási citná hruď…
na harfe dvoje rúk a… pieseň žblnká… žblnká.

Rad stodôl vinie sa, sťa vieska zakliata
si driemúc… pre tie as’ strún záchvev kúzla nemá,
ich starosť jediná, či kto krov popláta,
a radosť? akže tam na šope hodne sena.

Aj majú pravdu, však ja mám tiež — iste mám,
keď tesklím nad kvietim, že sa tak ľahko marí…
… na harfe dvoje rúk… hľa, i ja preberám —
pouprúc vlhký zrak na ten náš Kriváň starý!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Tatrám
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Šat premieňate, ako kráska ladná,
a vždy ste iné… za úpeku — chladna…
oj, vždy ste iné… ráno — na mraku…
a či vás vidieť v celku, či len trocha,
zrak môj sa krás dosť jakživ nenakochá
a nevyčerpá vnadu storakú.

Ste nádherné i búrky v divom vznete,
i keď sa v čistý — svetlý blankyt pniete,
ste velebné, jak obraz oltárny
v tom Dóme, jeho klenba k hviezdam siaha,
kde poet kňazom, i ten bližšie váha —
len z diaľky hľadiac na zjav bezpárny.

Dnes? — nevestou ste, nad ňou nebo jasá,
jej ovzdušná tvár jemno červená sa,
čo vidno — hlava bájna, kráľovská…
hmiel bielych závoj až hen ko mne splýva,
i vystrem ruku… či sa mi len sníva?
— ret okraj šatu zbožne pobozká…
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Na belých laviciach
     </strong>
    </span>
   </p>
   <p>
    <sup>
     [
     <a class="footnote" href="#ftn.d56e1488" name="d56e1488">
      2
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Už západ pahrebou a noc si skoro ustlie
na bielej doline, jej prúdy nezmrznú,
chlad britký chlápe z vĺn — dnes tečú na div zhustlé
a v čipkách ľadových kams’ v náruč príbuznú.

Kde kopno — vidieť skál jak vytočených z kosti,
snáď k dlani prilipne, nech vezmeš jednu z nich,
a sivé rakytie čnie v mĺkvej strnulosti,
na briežku krovy — chrám vo farbách preluzných.

Hôr žúžoľ v úzadí a potom hole sňažné
sťa triumf čistoty sa pnú a rumenia,
ba celá obloha jak na povel sa zažne
a prší žiar — ach, žiar do dolín súženia

i v dušu pre pamäť!… Až zhasne deň a krása
ma túhou podvedie kdes’ v svete záhrobnom,
z hmiel diaľnych priestorov mne Tatry vynoria sa
a kraj môj ako dnes — i v jase podobnom.
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Mŕtva víla
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Na modrom úzadí
(práve deň zachodil)
stály dnes Tatry a
čistunko biele —

stály jak sarkofág
z snežného mramoru,
v ktorom spí víla, jej
mnohá hruď želie.

Na modrom úzadí
(slnko už zapadlo)
hviezda sa zjagal
a veľká a jasná —

hviezda tá životom
iskrila ako zrak
najkrajší, o akom
poeti básnia.

Na modrom úzadí
(krýdla noc rozpäla)
tiene sa schodily
oplakať krásku —

a ja som spieval, čo
hviezda mi zjavila:
Vstane tá mŕtva — až
pocíti lásku…!
horúcu lásku…!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Nedeľa v zime
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Sneh svieti na hoľach i v úbočí i v poli,
dnes svieti čisto zvlášť a ostrým chladom dýše,
na stromoch inovať, hen zpod striech dym sa tmolí
a v bielych obláčkoch sa dvíha v svetlé výše.

Ľad skvie sa pod brehom, kde mlynica si hovie,
len občas praskne čos’ do slávnostného ticha,
jak ťažká žaloba, ju ret kýs’ nedopovie,
a radšej zavzdychá… i údolím to vzdychá!

Je krásne — srdce však kás’ mrazná ruka sviera,
na chráme holúbky — ni jeden nezhrkúta!
je krásne — krajšie jak vo všedný deň, jak včera,
lež kochať…? kde by dnes?? brr!! zima príliš krutá.

— Len trošku tepla v hruď!… Bam-bam… zvon zbudlý volá,
o chvíľu ponad breh i spestrie chodník pustý:
pre trošku tepla v hruď ľud hrnie do kostola,
sneh vrždí zďaleka — no, vyjdeme a — pustí!!
       <span class="emphasis">
        <em>
         1917.
        </em>
       </span>
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1488" name="ftn.d56e1488">
        2
       </a>
       ]
      </sup>
      Môstok ponad riečku Belú.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1533">
       </a>
       Nad morom ľudských duší
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      Nad morom ľudských duší
     </strong>
    </span>
   </p>
   <p>
   </p>
   <p>
    <div class="blockquote">
     <blockquote class="blockquote">
      <p>
       <div class="literallayout">
        <p>
         <span style="white-space: pre;">
          A přistoupivše učedlníci jeho,
zbudili jej, řkouce: Pane,
zachovej nás, hyneme!!
  I dí jim: Proč se bojíte, ó,
malé víry! Tehdy vstav,
primluvil vetrům a mori; i stalo se
utíšení veliké.
          <span class="emphasis">
           <em>
            Mat. VIII. 25, 26.
           </em>
          </span>
         </span>
        </p>
       </div>
      </p>
     </blockquote>
    </div>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Tak je ťažko dohliadnuť do dna vašich hlbín,
aké sily od vekov dávnych víria vami:
ženie vlna za vlnou často s hnevom zhubným,
zas rev hrozný usína v zbožnom šepotaní.

Rôzne prúdy nesú vás — každý svojím smerom,
tento na juh, tamten zas k severnému pólu…
prečo? sotva znáte! a priľnúc ku pomerom
šly by ste i hore, jak valíte sa dolu!

Vôľa vaša viac snom, hoc — zdá sa — že ju máte,
túžby vaše jednako o bytie sa boria,
cieľu svojho posvätnosť rady spomínate,
ale z hmiel ho vybadá z vás len leciktorá

Úbohé ste vo svojom tvrdom presvedčení,
ktoré ako žehná, vie — celkom tak i týrať:
ženie vlna za vlnou… a čln vystrojený
pluje rovno, či je v ňom svätec a či — pirát!

Búrka! a hľa, slialy sa farby v jednu — tmavú,
zmiatlo prúdy tiahnúce — každý k svojmu pólu:
všetko — všetko zmenené šmahom na krútňavu,
z nej sa vznáša k nebu ston zúfania a bôľu…!

Ó, vy vlny zúrivé, kto vám vášne skrotí?
zrak svôj uprem volajúc k mračných nebies výši:
— Pane, pozri, hynieme… a spíš, jak na lodi…
Ó, zachovaj — nech sa i toto more stíši!
       <span class="emphasis">
        <em>
         16./III. 1916.
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Na rozcestí
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Len nie tak nemilosrdne —
vy, ktorým výnimečne veľká milosť daná,
pre ktorých každá kniha dávno prečítaná,
a chvíle doterné, trudné
na dvere bytu ktorým nikdy neklopaly…
ó, nežalujte, že sme krivo prisahali
len preto, lebo cesta iná
nám vymeranou skrze Hospodina!
— Že ľahšie hradskou? vieme, dobre vieme,
i lepšie by sa spolu putovalo,
lež priďaleko domov, času málo-málo,
a my si cestu skrátiť, iba skrátiť chceme…
— Ak dôjdete v kraj verným prisľúbený
prv, jak by sme my uvítať vás mohli,
oj, zapomnite, kto ste a kto sme my,
a podneste nám, bratia, — chleba — soli!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Kdež jsi?
     </strong>
    </span>
   </p>
   <p>
   </p>
   <p>
    <div class="blockquote">
     <blockquote class="blockquote">
      <p>
       I povolal Hospodin Bůh Adama, a řekl jemu: Kdež jsi?
       <span class="emphasis">
        <em>
         I. Mojž. III.
                        9.
        </em>
       </span>
      </p>
     </blockquote>
    </div>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Hlas známy búrkou preniká,
jak niekdy v Éden — zvúci hlas:
Kde s’, človeče? a v kúdli zkáz
sa skrýva duša biednika.

Je dusno… vina veliká
na čele svieti, v srdci mráz:
Kde s’, človeče?? však — pre príkaz! —
strach, či stud ústa zamyká.

Hlas volá… kto sa ozve — kto?
ak pokrytec a kädekto,
čo má cit — do rtov zahryzne…

A v mene takých — z vedenia
čo jedli stromu — upiem ja:
Ach, odpusť, Pane, nahí sme!!
       <span class="emphasis">
        <em>
         1916.
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Hrdinovia
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Pod rúškom večera hrešili — preťažko hrešili,
na svite vstali, kým súsedia sladko si driemali —
v priezračnej rose sa umyli, do čista umyli.

Potom šli na blízke návršie svieži a veselí,
vítali nový deň hymnou a húfom sa sobrali,
aby ich vlastní i nevlastní s obdivom uzreli.

Tváre im blčaly nadšením, podivným nadšením,
oči? tie svietily vôľou a v praviciach iskrily
pokále ohnivým nápojom, nedávno kvaseným.

Výslovne hlásali, že sú nie, ako ich poznali,
posolstvo majú, čo celý svet sborí, aj postaví,
a že ver’ — stoj, čo stoj — oni sa dostanú na valy…

— Beda tým — volali — ktorí si nestanú do radu,
lebo nám — ach, nám raz na zorách rumenných ustelú,
zakiaľ v tmách súmraku utonú synovia západu!!
*
Sotva sa naklonil krátky deň velikých zápalov,
zhorknul kvas, starého vína sa nalialo poznove,
a že by neriekli — pilo sa z novučkých pokálov!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Pravda
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Sveta pol jej sľubovali a či celý,
aby jej rty, úprimné rty, zanemely.

Sľub im zlyhal — inu, nádej v drsnosť sily…
darmo, oči žhavým ohňom hovorily.

Mrskli špinou na šat sťa sneh novopadlý…
darmo, ducha prázdnym slovom neprevládli.

Poviedli ju pred súd, svedkov ľahko našli…
darmo, sami trpeli viac v divej vášni.

Vysmievali, obnažili, zranili ju…
darmo, ona nepoddala bielu šiju.

Útle údy ťažké puto úzko spälo…
darmo, ona nesklonila jasné čelo.

Uvrhli ju medzi chladné štyri steny…
darmo, ruky nezopäla v ponížení.

Viedli na smrť a hruď ako kus tej žuly…
skonala tak, že až sami ustrnuli.

Zarazene šeptaly rty iba o tom,
jak len možno tak sa lúčiť so životom?!

Zahučaly hory-doly ponad hlavy…
nepoňaly temné davy tajnej vravy!

Pohrobili chladné telo v rozochvení…
prišli ráno, a tu kameň — odvalený!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Zachytené slová
     </strong>
    </span>
   </p>
   <p>
    <span class="emphasis">
     <em>
      (Na shromaždení v M.)
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       — Á… poznáte ma? odsudzujete??
je pravda, niet v tom chvály, čo ja konať musím;
viem, nikto neskloní sa jakživ pred poprsím
naň črty moje verne udreté.

Som z povolania zradca, tajný zved
a oddaný som tomu, kto ma dobre platí…
hja, život! treba na chlieb, treba i na šaty…
však lepšie na to ani nemyslieť!

Mne dôležitou iba úloha,
i vnikám, kde sa zámer tajom uzaviera,
v sieň alebo chrám, svižkým letkom netopiera,
ak sa dá — s Bohom, ak nie — bez Boha.

Hruď moja dnes už lichá mohyla,
nad ktorou škoda spievať pieseň o vzkriesení:
plam dakedajších vznetov prísne udusený
a sotretý pel s krýdel motýľa…!

Tak, poznáte ma, odsudzujete!
a jednak ešte väčší hriech na vašej strane,
bo daromné by bolo moje ustávanie
bez ľudí, im vy — dôverujete!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Tiché rozhovory
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Keď vody lkajú v nočnom tichu —
a ston sa nesie prímorím,
kde duch môj slúcha sťažnosť lichú!
stesk vĺn — že trpia ľudskú pýchu…
— Ó, more, chabé more!
ja vtedy — k množstvám ujarmených! — hovorím.

Keď sova zhúkne s dávnej bašty
nad rozváľaným nádvorím,
a v sluch môj búšia prázdne žvasty
o pošlých pánov skvelom šťastí…
— Ó, hrady, spustlé hrady!
ja vtedy — k mocným sveta tohto! — hovorím.

Keď v husté temno hviezda kmitne,
len k zlosti chodcom niektorým,
v nich srdce jakživ neprecítne —
a preto ctia tmy nepriesvitné…
— Ó, hviezda, jasná hviezda!
ja vtedy — k Spasiteľu sveta! — hovorím.

Keď šeptom noci odrádzaný
ktos’ kráča krokom nesporým,
ak raní nohu — nedbá rany,
však snom sa už — už neubráni…
— Len viery, silnej viery!
ja vtedy — k vlastnej biednej duši! — hovorím.
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Otázka
     </strong>
    </span>
   </p>
   <p>
   </p>
   <p>
    <div class="blockquote">
     <blockquote class="blockquote">
      <p>
       …nepřátelství položím mezi tebou a mezi ženou, i mezi semenem tvým a semenem
                    jejím —
       <span class="emphasis">
        <em>
         I. Mojž. III, 15.
        </em>
       </span>
      </p>
     </blockquote>
    </div>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Tos’ riekol, Bože, hadovi
dľa Písma za svod v odplatu,
by budúcnosť mal prekliatu
a život — žalár hotový…

a pozri — v tichom jedľoví
ja skladám hlavu ustatú
tak isto… ani k objatiu…
tak! na koberec mochový!

A kde svet hmýri — vidíš to?
je neisto — ach, neisto,
či nevsekne druh jed do žíl…

— Sa ten had — neraz rozmýšľam —
do ľudskej duše vplazil sám?
či Tys’ ho, Bože, položil??
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Chlúb sa, blázne!
     </strong>
    </span>
   </p>
   <p>
   </p>
   <p>
    <div class="blockquote">
     <blockquote class="blockquote">
      <p>
       … márnosť nad márnosťmi a všetko márnosť!
       <span class="emphasis">
        <em>
         Kaz. I.
                    2.
        </em>
       </span>
      </p>
     </blockquote>
    </div>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Už diamantami pažiť zakvitá,
a na haluzi skvie sa inovať —
keď zahnem z rána ducha nachovať do tichunkého hája.
Ach, mnohá starosť slabé srdce krája,
i závisť pichne, že za nepohody
sa mnohým dobre, veľmi dobre vodí,
až zahŕňa ich výhod celý príval,
tu človek len by údy pozakrýval,
tam? brillianty!… V tom zrak pozachytí
ten jagot — trblot — iskrot po pažiti,
kde snuje slnko svoje fantázie,
v nich na tisíce farieb mrie a žije,
že nieto toho skvostu, diadému,
a hoc by zdobil najbohatšiu ženu
na dvornom plese a či v ktorejs’ lóži…
— A lesk ten nemá gazdu, je len boží
a tvoj ak chceš! — Hm, stálosti tiež nemá,
hľa, bledne, hasne ihra utešená,
jak prihrieva lúč…! — A čo ihra druhá??
až stemnie pohľad, nezasvieti dúha!
a drahokamy? biedny štrk a skáľa!
— La-lal-la-lal-la…! Duch môj neotála,
háj rozzvučí sa piesňou vari ta:
— Oj, chlúb sa, blázne, chlúb sa, máš-li čím,
dnes všetky skvosty tebe dožičím —
mne diamantami pažiť zakvitá!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Svedomie
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Odišlo sklamane — ako panna
čistá — preds’ do duše zurážaná,
odišlo s bôľom, aby viac neprišlo,
        odišlo… odišlo!

Žalostí zúfale — ako žena —
najdrahším v šíry svet vypudená —
po miestach pustých, že niet v nás milosti —
        žalostí!… žalostí!

Ale sa vráti raz — ako matka,
ktorá si pomstiť má neviniatka,
že ich niet! a nik neminie odplaty —
        keď sa k nám navráti!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Hospody Mús a Vied
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Vy hrdé paloty — s oknami bezpočetnými,
čo z lona veľmiest v svet široký vážne zriete,
zvúc podrost vlastných, však bránami otvorenými
i cudzích púšťajúc v siene a v auly „sväté“…

ste chlúbou národa, ktorý vám základy složil,
a vsadil v mohutné kvadry rad štihlých stĺpov,
ste srdcom, z neho sa tisne krv červená do žíl,
by oheň života vyšľahol zo zástupov…

ste hlavou s vysokým čelom a pohľadom jasným,
s rty — slovo ktorých taj odveký odomyká…!
— Tak som vás vídal kedys’, a bol som tak šťastným,
jak žobrák pred skvostným výkladom klenótníka!

Vám sotva v pamäti cudzinec potulujúci,
bo — ťažko zachovať každú tvár dobrodružnú:
u vchodov stával som neraz, jak — koho žiaľ kľúči —
a keď som vchodil dnu, ako by — pre almužnú!!

Ó, ja som závidel bohatstvo kovu i ducha,
jak malomocný syn úbohých „vyvrheľov“;
im musí dostačiť obživa lacnučká — suchá…
nuž — ja som závidel, závidel dušou celou!!

Kraj môj mi predišiel cintorom dopoly plným,
kde kvitne kvieťa i sláviček zašveholí,
však život nevzkypí pod nebom neprajným, chmúrnym
hoc srdce bilo by — tisíc bied nedovolí…

Ó, ja som závidel, kľajúc jak cudzích i svojeť,
a potom — človek vraj trestaný tým — čím hreší:
stal som sa dedinským kňazom a — prestalo bolieť,
čo predtým skubalo, zakiaľ som blúdil kdesi!

Tu v kruhu prostého ľudu som dožil dni smutné,
keď s tých „hláv premúdrych“ koruny popadaly,
a struny bolesťou praskaly na mojej lutne:
— Čo reknú na skvelú kultúru — Senegáli?!

A dnes? hľa, došlý mi úvahy kapacít… k trapu!
— Ó, čo to popíšu, čo to len pohovoria?!
mne zdá sa — v dedine u nás vec jasnejšie chápu,
jak vychýrená leb mnohého professora…!

Hej, hrdé paloty — s oknami bezpočetnými…
ste, darmo, netajím! — hradbami mojich vidín,
však — že nám ku stavbe doposiaľ nepriali iní,
ak hneď i ľutujem, ale dnes — nezávidím…!!
       <span class="emphasis">
        <em>
         1916.
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      „Starému Adamovi“
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Hráš tisíc úloh,
jak herec na javišti,
a meníš odev,
lež sám si vždy — ten istý!

Viem, svet je slepý,
na črty nepamätá:
i vypíska — zas
pred lampy naivne zve ťa.

No, ja ťa poznám,
bo v sebectve si stály,
a my sme spolu
už mnoho škriepok mali!

Jas tvojich očú
mňa dnes už neoklame…
ó, ja ťa poznám
na rynku — jak i v chráme!

Mňa tvoje slová
už naskrz neprevedú…
ó, ja ťa poznám:
máš svoj mrav — svoju vedu

A hoc sa tvoj šat
i drahokamy zblyští…
ó, ja ťa poznám,
bo sám si vždy — ten istý!

Ak ruka žehná —
viem: komusi hrob hrebie…
ó, ja ťa poznám
i v sebe — v samom sebe!

A horím túžbou —
hoc viem, že nie som prvý,
by zbraň raz vnoril
do tvojej čiernej krvi!

by mohol zjasať
raz víchrom do ďaleka,
žes’ umrel… umrel…
a niet viac — pračloveka!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Nemožno večne hlivieť
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       V jemnučkej sieti predsudkov veky natkaných
hlivieme s krýdly úboho poputnanými,
nebesá zvú nás vo výš — jak dávno čakaných…
mávneme — márne! a to len — pre pavučiny!!

Tak sme im zvyklí, tak sú nám — naše nezbytné,
hoc na ne aj škvŕn zafľaskne z nestydnej zeme…
prinízko visia! a nám len jednak nesvitne —
k vôli nim, že i nebesá obetujeme…!

Duch môj sa chvie, bo jasné — že krv čos’ ssaje nám:
ohňa v nás niet, sme mdlí, trud nemilujúci,
zásadný vzdor v nás oproti všetkým premenám,
v núdzi sme zkrsli, chceme i dokonať v núdzi!

Ó, ja sa bojím, že sa svet ssutil pred nami
daromne! — jak tie deti sa vzchopíme v chvíli —
zabudnúc všetko o dnešnom trpkom sklamaní,
žijúc — jak kde sa zhola nič nenaučili!

Zato viem, ktosi predsudkov sieť raz uvoľní,
a my sa k výšam vznesieme naiste… lebo
nemožno hlivieť nad zemou, kde hriech nezdolný,
keď nás zve nebo — vysoké, víťazné nebo!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Typ
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Je pravda, že len vlastné pestí sady,
že kde čo z jeho, všetko obohradí,
že rád si načrie hlbšie v zemské slasti,
že kto ho predčí, nepriateľ mu každý,
že v sladkých rečiach smrteľný jed skrýva,
že vztekom vzkýpä duša pomstychtivá,
že skúma vetry — a nie pre parády,
že má rád mocných, tí tiež že ho radi,
že svedomie mu — ani bezdné vrece,
že čo raz bolo, o tom počuť nechce,
že o sláve mu večne v mozgu hučí,
že pľuje na ľud, ktorý láske učí —
ale on verí…!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Fašiangová
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Veď kto by tajil? — máme každý dosť,
čo neodpyká najprísnejší pôst,
noc nezakryje — neodčiní deň:
sme predsa ľudia, darmo, ľudia len.

Na dlani srdce nikto nenosí
(ak? — proti tomu hodne ponosy!),
u nášho prahu vhodnej metly niet,
a v oku, keď nie brvno, väzí sneť.

Obetujeme na šat úspory,
a zodpovie len — ak nás pretvorí,
ak čuduje sa nám i vlastná mať,
len tak sa vieme dobre zabávať!

Od vekov dávnych takto, jak i dnes,
sa hráme vážne na maškarný ples,
a chybuje nám iba hodina,
keď každý s tvári masku sosníma,

… veď kto by tajil?? predsa zlobí to,
keď niekto príde o inkognito,
súc svätcom — hryzie mlsne do gamby —
no, hanbiť sa ti za svet nehanbí!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Sibylla
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ty záhad plná tvár, tak bledá, zvráskavená,
zrak hĺbavý, ret tajov mnohých znalý,
hej, koľkí niekdy svety putovali
len k vôli tvojmu slovu… pamätáš sa, žena?

A nie len bedač, jatá kúzlom tvojho mena,
v tvoj úchyl neraz vstupovali králi —
a pýtali sa, vážne spytovali,
že v prehusté hmly aká pravda zahalená.

Dnes kráčam k tebe ja, hosť málo vzácny iste,
či zdvihneš víčka tvrdým spánkom spiate,
nad temnom vznietiš v slove zore zápalisté?

nuž prichystaj sa, lebo úkol ver’ dosť ťažký!
— Vieš, prečo tam, kde na rtoch reči zlaté —
tak málo lásky v srdci, pravej, čistej lásky??
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Deti, skala a muž
     </strong>
    </span>
   </p>
   <p>
    <span class="emphasis">
     <em>
      (Bájka)
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Pod skalou ozrutnou na sviežej pažiti
hraly sa detičky, hraly sa prostučké deti,
plietly si vence a o kvietí spievaly,
hádzaly loptu, že ozaj či ďaleko letí…?
Stál i muž pod skalou, dohliadal na malých,
(nebol im otcom a nikto ho nespravil strážnym),
vedel však istotne, prečo čas vojatí,
lebo ľpel na nich — ľpel pohľadom vrelým a vážnym.
Veľmi ich mal rád, v ich štebote zachytil
smelý zvuk kradmo sa blížiacich, šťastnejších vekov,
bol on z tých ľudí — tak smiešnych a podivných,
ktorí chcú z úbohých vychovať svobodných rékov.
Myslel, že medzi ne srdce si rozdelí,
bude im spievať, kým ten ich zrak nadšením nevzplá…
keď tu: Hóp! (skala sa hýbe)… preč, deti, preč!!
Skok! bol už pod ňou a — jarkami tiekla krv teplá…
Deti sa rozpŕchly, rastú z nich matky a otcovia,
ale im pamätnou ostane ozrutná skala,
a ja viem, že sa tá na prosté deti viac nesrúti…
pre tú krv musí stáť večne — kde od prvu stála!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Akby…
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Akby to ináč už nemalo byť,
a ten, kto silným, depsil by kvieťa i útlučkej slečne,
a ten, kto silnejším — silného bil,
a ten, kto svalov najtvrdších, všetkým by z krvi pil večne —
vtedy my, ľudkovia, zakážme bozk,
lebo je kvet a načo má daromne zakvitať náš strom?
chrám, ten tiež zamknime, kto by chcel dnu,
rečme mu, že sme — svet i my — žartom, len úbohým žartom!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Boh pred Bohom
     </strong>
    </span>
   </p>
   <p>
   </p>
   <p>
    <div class="blockquote">
     <blockquote class="blockquote">
      <p>
       …když Azotští na zejtří ráno vstali, aj Dagon povalený ležel tváři svou na
                    zemi před archou Hospodinovou.
       <span class="emphasis">
        <em>
         I. Sam. V. 3.
        </em>
       </span>
      </p>
     </blockquote>
    </div>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Pod klenbou svätyne nádhernej slohom
stojí si časný boh pred večným Bohom,
pozde je, pusto je — pospali kňazi…
— Kto stán môj znesviaca? kto ľud môj kazí??
(Časný boh stajene nemukne slova)
kto ťa sem pripustil??… otázka nová.
— Ľudia! kto? odpoveď istá a hrdá:
ty si im primálo, aspoň tak tvrdia!
— Primálo!? — Že vraj hej, lebo si mäkký,
verný tvoj? sluhom a čo by žil veky…
— Verný môj sluhom? — Nuž pravdaže, z lásky…
a to sa neodá: život je ťažký!!
— A ty ho uľahčíš? — Uľahčím veru,
sľubami, ako ty, nesplácam vieru…
— Nesplácaš? — Ja len tak: moji ste? nate!
vyčítam v sláve, či v moci, či v zlate…
— Zato si jednak len úbohá modla!
— A svet ma na tvoj trón usadiť hodlá —
— Viem-viem! — Tým lepšie, mnieš, žes’ mu snáď milý?
pre slabších, aby sa neurazili!
— Dosť už, dosť!! — Veď ja nič, uvidíš zajtra,
aké tu plamene predo mnou zvatria…
*
Pozde je, pusto je — pospali kňazi…
— Kto stán môj znesviaca? kto ľud môj kazí??

*
Na svite v svätyni nádhernej slohom
uvidia slepci, čo prežijú tvrdý sen,
že boh ich na tvári pred večným Bohom!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      1415 — 1915
     </strong>
    </span>
   </p>
   <p>
    <span class="emphasis">
     <em>
      (Husovej pamiatke)
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Zpred Piláta šiel majster
a učedlník kráča z „kresťanského“ chrámu,
jak Pán — i verný sluha nesie svoju hanu,
nie z tŕňa — papier! na ňom čierne peklo
po duši striehne, by ju v hĺbky svleklo,
a jasá hriešna Via dolorosa…
lež darmo jasá! cestu neporosia
tie slzy, ktoré čaká kňazov sbor i mocnár vierolomný:
Ha, kacír, pozri — knihy tvoje v ohni!
a on sa smeje… pokojne sa smeje!!
— To srdce žiadna hrôza neochveje,
i keď už k stĺpu viažu krehké telo:
Či odvoláš? Nie! vyznajú rty smelo:
som nevinný a umriem vďačne…
Nuž — veta! a s tým práca katov začne,
on zatiaľ modlí sa a spieva žalmy,
snáď pomyslí i na kraj rodný — diaľny…
no, jasný pohľad k vlasti novej zdvíha
a plameň sšľahá — — — — — — — — —
— — — — — — — — — — iba neulíha!
Hľa, jak sa šíri od valného Rýnu,
a pláchy prudký vietor nesie na krajinu
u Vltavy! jak padne — každá páli,
už v blku zem i voda, horia i tie skaly,
od Tatier odbíja sa ako v povíchrici
spev chrabrých: Kdož ste Boží bojovníci…
krv tečie… hustá noc sa vzteká
na požiar, lebo vidno do ďaleka…
keď nelzä silou — podvodom ho hasí,
až vskutku kľakne — — — — — — — —
— — — — — — — — — Míňajú sa časy,
za ktorých hriech sa vláči v kňazskom šate,
čo počne — všetko dobré je a sväté,
niet obavy, veď oheň na iskierku
vyhasnul! iba hen vo Vittenberku
keď vybúši, i — pod Alpami,
a zvláštne! z rýnskej vatry požičaný:
pod zemou tlel — tak, za koreňom,
až zbĺknul vo svedomí trudnom, ubolenom,
žiar rozlial — otcom našim dávno známu…
— Hrad prepevný jest… zahlaholí k ránu,
a tečie krv, noc hustá zas sa vzteká
na požiar — lebo vidno do ďaleka,
a udusiť? niet síl! tmy na ústupe,
už svitá — — — — — — — — — — — —
— — — — — — Chyba, slnko veľmi skúpe:
len blesne — už ho kryje závoj šedý!
Zem clonia znova mraky stredovekej biedy,
hľa: otrávené — niekdy zdravé studne,
tmy ako žúžoľ vzchodia na poludnie
a svedomie sa k spánku skladá,
niet kto by ten sen potrel — ako hlavu hada…
či Vittenberk? Ach, škoda slova!
ten ducha pre Golgatu nadnes nevychová,
tam pred oltárom len dva veľké hroby
       <sup>
        [
        <a class="footnote" href="#ftn.d56e1903" name="d56e1903">
         3
        </a>
        ]
       </sup>
       a pozorná noc i tie krášli-zdobí,
by nenapadlo, že sa ich snáď stráni,
a nepovstali s prísnym slovom tí dva pochovaní —
no, nepovstanú! Je tma, až to desí!
kde načrieť svetla?? — — — — — — — —
— — — — — — — Otče, Jáne — kde si?
Ha, nové pláchy od valného Rýnu…
zo zeme vzrastá kúr do ponôž Hospodinu,
ty horíš — ako niekdy o stĺp priviazaný,
chcúc dosvedčiť, že ducha nikto nepodmaní,
keď hruď vie mrieť za poznaného Boha…!
— Lež darmo horíš!! tá zem preúbohá,
tie strmné vody, tvrdé skaly
jak srdcia — už sa dávno s nocou pojednaly,
nuž škoda metať iskry, i tak hasnú!
Svet tmy si želá, my s ním — pre pohodu časnú,
v nás nespí svedomie, však klopí víčka,
a v žilách všetko, len nie tá krv mučenícka…
— Oj, otče — Jáne! otče — Jáne!
my ohňom tvojím, zdá sa, nikdy nezaplápoláme —
sme hrdí na to, že si naším,
však — z tvojho svetla načriet? sám sa neodvážim:
som z chabcov slova, z mizerákov činu,
mám ohľad na všeličo, hlavne na rodinu,
i teraz myslím, že si vinovatý
tak desne trpeť — — — — — — — — —
— — — — — — — — A pal šľahá! Kati,
pre ktorých svedomia niet — prikladajú,
kým jasný pohľad ľpie na ceste ku blízkemu ráju,
rty hnú sa, iste upia dušou celou
za všetko drahé — i za nepriateľov,
dym stúpa k nebu, jak kde obeť pravá…
Tak dokonáva, kacír — dokonáva —
a noc sa teší: drevo skoro spraští…!
keď hmla… či ktosi v dlhom, bielom plášti
na hranici sa zjaviac — zľúba s čela hanu
tú, ktorú vynieslo si z „kresťanského“ chrámu…
— Oj, otče — Jáne! otče — Jáne!
už okusuje milosť srdce utýrané,
za trpké trapy máš dar bohatiersky:
si väčší, väčší — ako silný Vittenberský,
bo v tebe našiel príbuzného brata
Ten, ktorý šiel na muky zpred Piláta!
tmy márne sypú popol do vĺn rieky —
tvoj plameň neudusia veky, žiadne veky,
dnes utajený — zajtrá novým blkom búši —
snáď v ďalšom srdci, možno — v srdci rodnom,
snáď — i v tej mojej chabej, biednej duši!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Odkaz nenarodených
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       — Hlas vábny doznieva — tak vábny z vašej zeme,
a my ho slúchame, však dneska nechápeme…
Nás chcete vyvolať — a žalôb na stá kvíli,
rty kľajú chvíľke tej, keď svet náš opustily,
sŕdc vašich hlbiny jak mora vaše stonu…
— Ó, recte, máme-li prísť vskutku: k vôli čomu?
hľa, stavba vašich rúk jak z karát prevrátená —
kde veľké dedictvo? v čom jeho večná cena??
Piť z vášho kalicha a horieť vášňou vašou?
— my môžme načierať mier pravý zlatou čiašou!
Hry vaše hrozné sú — sme nevinní — nuž známe…
— nám v tichom kochaní sú duše zamestnané!
Svet váš je väzbou a to hneď od povojníka…
— nás žiadny otrokár sa vôbec nedotýka!
Zrak váš? — my zakladať si máme skorej na čom:
kto hne k vám — zabúda, čo videl, s prvým plačom,
za rajom ztrateným mu oči v žiali tonu…!
— Ó, recte, máme-li prísť vskutku: k vôli čomu??
svet nový čaká nás? hry hrozné prešly v báje?
a nikto — nikto z nás svoj príchod neprekľaje??
pre hriech snáď na novo už vysvätené chrámy??
ak áno — škoda zvať! — my prídeme i sami!!
       <span class="emphasis">
        <em>
         1917.
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Etiam mea culpa…
     </strong>
    </span>
   </p>
   <p>
   </p>
   <p>
    <div class="blockquote">
     <blockquote class="blockquote">
      <p>
       Žádný, kdož vztáhna ruku svou k pluhu, ohlidal by se nazpět, není spůsobný ku
                    království Božímu.
       <span class="emphasis">
        <em>
         Luk. IX. 62.
        </em>
       </span>
      </p>
     </blockquote>
    </div>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Od svitu dávno!… bezpočetné ruky
na pluhoch, aby vyrobily z lúky
a kolčoviska roľu, jak Pán žiada,
kam dobré semä nenadarmo padá,
lež vzklíčiac — vydá osoh stonásobný…
— Nuž dosť nás v práci vrškom, jak po rovni!
a výsledok? ej, veru skerky samé,
bo čo krok — vždy sa nazpäť obzeráme,
ak skala v ceste — vybočíme z brázdy,
a kde mu ľúbo — oddýchne si každý…
sme spolu? zaraz zkrsnú všaké reči,
rty každé chvália pluh svoj za najlepší,
na spech? kde-komu! mnohý povypriaha,
keď nevie ani pokiaľ roľa siaha —
je spokojný a hľadí povedome…
Tu sverené je všetko na svedomie,
Pán nepotisne! a v čom viera naša,
že ak chce viac — sám o to postará sa,
a čo nám bremä menovite sníme,
že nestiahne nám, keď ho — poprosíme!
— A výsledok? Ten istý ako vlani,
jak predlanským a jak pred stáletiami…
hľa, súmrak, a my ani v polovici!
čo na to Pán?? — Oh, biedni nádenníci!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Pestúnom sveta
     </strong>
    </span>
   </p>
   <p>
   </p>
   <p>
    <div class="blockquote">
     <blockquote class="blockquote">
      <p>
       Strážní jeho jsou slepí, všickni napořád nic neznají…
       <span class="emphasis">
        <em>
         Iz. LVi.
                        10.
        </em>
       </span>
      </p>
     </blockquote>
    </div>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Si zbožný kňaz, si učiteľ,
si veľkoumný professor,
či ináč zveš svit na obzor —
svit! by sa svet náš rozvidel?

Hľaď, brat môj, našich veľkých diel
kde výsledok? Noc! nikde zôr —
v tmách víri — hýri — bujnie spor…
ó, kto by sa z nás nestydel?

— Kto? haha! srdcia kľudné sú,
ba mnohé oči — do plesu,
že v búrke ich plam a ich vznet…

Čuj, brat môj, svet už preklína
tých, ktorí tomu príčina,
a niet ich, niet - oj, niet ich — niet!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Osvieteným demokratom
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Mám rád tie podkriváňske pusté, príkre bralá,
ich vážny pohľad v tvrdú žulu zatesaný:
kov vzácny nesľubuje ani drahokamy,
čo má, to dá i z hojnosti i z mála.

I zem rád, ktorá pluhy neraz porúchala,
pot horký platiac ovsom, ľanom, zemiakami,
a bez úrokov často — v rovni, ako v stráni,
však živú dušu sľubom jakživ nelákala.

No, nerád pestrú dúhu, ktorá z Belej píja
a vábnym smevom iba oku polichotí,
lež zatúži-li kto k nej — vinu trpko pyká…

a ešte nerád hada, ktorý úlisné sa svíja
(po miestach, kam ľud biedny chodí na roboty),
jak — demokratického grófa, politika!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Aranyovi
     </strong>
    </span>
   </p>
   <p>
    <span class="emphasis">
     <em>
      (K storočnej pamiatke narodenia r. 1817.)
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       I ja ti vzdávam hold, keď deň tvoj slávia,
ja, cudzí krvou — duchom snáď i blízky,
pár kvietkov vďačne vložím do kolísky,
v nej spočinula niekdy tvoja hlava.

Si genij… rod svoj mals’ rád… za bezprávia
tys’ bôľom jeho prehovoril, s výšky
tys’ snášal nádej liekom na útisky
a spievals’ — ako bociani sa plavia…

Hej, spievals’ verne, spevče zvučnoústy,
o dusných mračnách šírej svojej pusty,
i dočakals’ — až zora kmitla zlatom…

Mne s’ blízkym (veď tvoj bol mi srdce drví),
oj, bližším, ako štréber mojej krvi…
nuž — sláva ti! tys’ nebol renegátom!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      O piesňach budúcich dôb…
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ó, jak to len ten spev zhlaholí — jak?
keď úhorom — kade krv sa liala —
ju vzdialená láska oplakala,
raz v žitisku zarudne divoký mak…
          jak to zhlaholí — jak? 

Ja slúcham ten nápev budúcich dôb,
a chápem i slová — sväté slová!
v nich Nazaretský sa ozve znova,
by vzkriesil svet (ktorý dnes vložili v hrob!)
          piesňou budúcich dôb. 

No, čujem i nápev pradávnych čias,
a chápem i slová — svodné slová!
v nich Pokušiteľ sa ozve znova,
by roznietil — v slzách už hasnúci žas —
          piesňou pradávnych čias.

I nastane zápas — nastane boj,
a ešte sa mnohá nádej zmarí,
lež nový svet nebude jak starý!
pre osudný znoj — pre ten krvavý znoj
          keď i nastane boj…

Bo — ktorých kríž Majstrov zobudí z mdlôb:
tí jasnookí a sviežolíci
v spev započnú ako mučeníci…
a pohne sa hrob — ó, ver! pohne sa hrob —
          piesňou budúcich dôb!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Všechsvätská báj
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Za večera, keď návštevou sa k mŕtvym ubierame 
a spŕchlu, zošlú zeleň sviežim vencom zamieňame,
keď na stá rôznych rozpomienok v bledých svetlách zbliká,
kto verí — uzrie v dlhom plášti kráčať pustovníka.
Bez hluku prejde, jak by šiel po piesočnatej púšti,
pod jeho krokom ani suché listie nezašuští,
má vlasy ako z ľanu, v pás mu padá brada sivá,
pod smutnou vŕbou stane — krajom, kde nik nespočíva.
Tam složí bremä svoje, vité z jedličia a tisy,
a miesto, na ňom svätil neraz, pekne obloží si,
jak mohylou by bolo, nad ňou darmo hľadať mena,
plam vznietiac ako v obeť — zbožne klesá na kolená.
Za všetkých vzdychá, ktorí pravdy jakživ nepoznali,
za všetkých, ktorí za ňu trýzniť, križovať sa dali,
za všetkých, ktorí utonuli v hriechov bezdnom kale,
jak za tých, ktorí prešli púťou žitia okázale.
A potom vstáva, keď už svetlá vôkol pozhášané,
v sen pohrúženým dáva znakom svoje požehnanie,
že keď 'sa v borbách každodenných svet i vynazlobí,
by posvätný mier sadol aspoň na tie chladné hroby!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Večer nad mlynom
     </strong>
    </span>
   </p>
   <p>
    <span class="emphasis">
     <em>
      (Dumka o nesmrteľnosti.)
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Tieň pŕchnucích vŕb (v mlynici ich zrieť),
tieň pŕchnucích vŕb do duše mi siaha,
a vidím: v toku vĺn i moja dráha…
          — Oh, kam? ach, kam??
Za inými sa beriem, ponáhľam,
však nečujem, len vravu kolies — a
pred zrakom ústie tajom černie sa,
to hlce vlny — jedno, aké sú,
či šedé, ktoré prúdia bez plesu,
či jasavé, im mesiac po hrsti
cez konáre vŕb zlata sošustí…
ach, jedno! (a ver’ dobre určené!)
… vrum… hrmi… vrum… vrum… melú kamene,
dnu iste mlynár (znáš ho z biblie!),
no, márne hľadieť, všetko zakryje
pár bielych stien a ozrutný ten krov,
kde ženú vlny s piesňou večernou…
— Oh, kam? ach, kam?? Tu nežne zašumí
i z vôd i z vŕb tak zošlej koruny:
Kam?? (dušu prejme šepot): v diaľ, hej, vdiaľ,
syn Mlynárov bol tu, ten povedal,
zpod kolies vlny zas sa vynoria
a vtečú, zkadiaľ vyšly, do mora,
nad ktorým večný kľud a večný jas!
— Tak-tak! hen s veže zneje na dôraz
tlk času….skvie sa nebo hviezdnaté
a bystrá voda čliapka o hate,
jas rozliaty i svahom Kriváňa
tieň pŕchnucích vŕb s duše rozháňa,
až vyderie sa pŕs vzdych výrazný,
tak ako v chráme večer — po kázni…!!
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1903" name="ftn.d56e1903">
        3
       </a>
       ]
      </sup>
      Hroby Luthera a Melanchtona v chráme vittenberskom.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2059">
       </a>
       Z nerestí života
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      Dvojaká láska
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Tri švárne devy s matkou sedely
a pily kávu — sladkú kávičku,
tie devy boly vskutku pekné
a každá mala žiadosť maličkú.

— Ach, sesternica má vám hrdý šat…
tak najstaršia: a ľahký ako stín,
v tom by ma ženích zveleboval…!
— No… mať v to: čo len ešte o kostym!

— Jaj, čože šat… lež taký skvostný šperk, 
jak Jela radných má!… hneď prostredná:
a ten by pristal k mojej pleti!
— Len popros otca, vieš — že objedná!

— Čo tam šperk! ja by radšej koníka…
tak najmladšia — hľa, grófky jazdia tiež…
a ja by lepšie obsedela…
— Choď, bozkaj otca, aj to dostaneš!

A otec sedel v tichej pracovni…
von bezstarostne slnko zháralo,
keď dvoje rúk jak ľalíj bielych
tú jeho šedú hlavu sobjalo.

— Ach, tys’ to, Darka? čože nového?
— Nuž otecko, ver’ žiadosť veliká…
Tak nežne túlila sa k nemu,
že sľúbil šaty, šperk i koníka…

Lež v noci — bolo to už neskoro —
on zato v práci ťažkej zabraný:
už srátal všetko — odňal všetko,
a v šediny si vošiel prstami.

— Hm, darmo! ešte čos’ tu v priečinku —
ha, papier! na ňom veľké číslice…
na tieto hľadel — dlho hľadel…
tak, za môj život dajú tisíce!!

Spať — nespal, lôžko smutne obstaly
mu rozpomienky milých, ľahkých liet,
pred svitom skočil… — Otec, kamže?
— Je jasno tamvon, idem na výlet…

Z dcér každú v biele čelo pobozkal
i prežehnal ich pekne — dľa zvyku,
a pokochal sa, ako snily
o šatách, šperku a o koníku…

Jak sobjal ženu — ona: Mužu môj,
či ďaleko sa chystáš? — Možno, dosť!
— Len prídeš dneska? — Veru neviem…
— A večer má sa sísť k nám spoločnosť…

— Ja spoločnosť, vieš, nemám veľmi rád,
a sto ráz radšej zájdem dnes do hôr —
i tak vec vážna, čo ma núti —
nuž vyhovor ma, žena, vyhovor!

Šiel… Zahraja si pojmúc so sebou…
pes obskakoval vôkol turistu,
hmla hustá sadla na dolinu,
a oni zahli na prť neistú…

Prv horou — potom kosodrevinou
vždy vyššie príkrym svahom na skaly…
kým zdola bujný život volal,
tam hore vlhké hmly sa váľaly.

A večer — bol už rozmar v salóne,
na dverách: drap-drap!… smiechy pretrhlo.
— Ach, Zahraj, vari otec prišiel?
Lež pes len skákal, brešúc nevrlo…

Ku nohám každej z dcér sa priplazil,
a skučiac hľadel každej do očí…
— Ó, Bože-Bože, čo sa stalo?
len nespadnul nám otec v úboči?!

Tam nálada, s ňou tam i družina,
hneď „musel“ každý domov k rodine,
i vzdialili sa cestou šepcúc —
ak starý zhynul — sú na mizine!

Tri švárne dcéry s matkou plakaly,
pes skučal a len nič o čakanom!
— Ó, kto by išiel hneď a zaraz?
— Nech ide verný sluha za pánom!

Však darmo sluha lapil palicu,
s ním nechcel Zahraj ani z domu von…
— Ó, kto by išiel hneď a zaraz?
— Nech ide verná žena za mužom!

Lež darmo žena zhalila sa v plášť,
s ňou nechcel Zahraj ďalej zpred brány…
— Ó, deti, deti, ten vás volá,
nech najstaršia z vás otca zachráni!

I vybrala sa dcéra… Zahraj vpred…
no, vrátila sa skoro — nerada: 
šíp poranil jej biele nohy…
— Nech prostredná z vás otca vyhľadá!

Aj vybrala sa dcéra… Zahraj vpred…
no, vrátila sa skoro — nerada:
kdes’ potkla sa a padla na tvár…
— Nech najmladšia z vás otca vyhľadá!!

Šla dcéra… Zahraj krepko skákal vpred
a ňuchal miesty stopy turistu…
hmla hustá sadla na dolinu,
a oni zahli na prť neistú…

Prv horou — potom kosodrevinou
vždy vyššie príkrym svahom na skaly…
no, zdola bujný život volal,
a mladé srdce sily nechaly.

Nad ránom smutná domov prikvitla…
— Nuž nenašla si, Darka, ani ty?
— Ó, je tam veľmi nebezpečno —
v tých priepadiskách bude zabitý!

Jak vyšlo slnko — hmly sa zodvihly —
na prešlom mochu hlava zráňaná,
a dvoje verných, strážnych očí
sa zahľadelo smutne na pána.

A tým dvom očiam vetil chladný zrak,
že žiadna bolesť v dušu nevniká:
tie deti — nikdy nezabudnú,
že dal im šaty, šperk i koníka!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Šťastie?
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       — Pristrojže sa, dcéra moja, prídu páni,
úbor tvoj už sedem rôčkov nachystaný,
črievičky si stokni — rýchle, pričeš vlasy…
šťastie sa ti, Viera moja, každý týždeň
    neohlási… neohlási!

— Zavolajte, mati drahá, sestru Annu,
ona má pleť sviežu, zorou maľovanú,
vlasov prúd jej v zlatých vlnách dolu splýva…
zavolajte sestru Annu, aj tak iba
    o tom sníva ... o tom sníva ! 

— Nerozumieš, dcéra moja, nášmu svetu,
zvädlé ruže medzi smeti ľudia smetú,
starým dievkam smejú sa i na pohrebe…
nerozumieš nášmu svetu… teraz je už
    rad na tebe… rad na tebe!

— Slečna Vierka… o sebe nás ponechali,
slečna Vierka, či by ste sa nevydali?
v mojom dome je už všetko sporiadanô…
slečna Vierka, dovolíte? zajtra… dobre?
    — Ale áno… ale áno!

— Ako sa máš, dcéra moja, v novom stave?
počula som, boli ste i na zábave…
dostávaš vraj čerstvé kvety každé ráno…
ako sa máš, Viera moja? dobre — pravda?!
    — Ale áno… ale áno!

— Ani nevieš, už i Annu vydávame,
odpadne zas starosť s hlavy vašej mame,
má to dievča šťastie vera neslýchanô:
mladý barón nadchodí k nám… veď ho poznáš…!
    — Ale áno… ale áno!

— Sestra moja, predsa vyhrá, kto je smelý,
takej svadby ešte oči nevidely,
chystáme už — bude ti to za paráda!
čo ty na to, sestra moja? — Má ťa rád a
    ty ho rada? ty ho rada??

— Kde si blúdil… kde si túlal, veď už svitá?!
— Pomalšie — no, čo sa ťa tá- neopýta!
— Nebojíš sa Boha, hanb sa aspoň ľudí!!
— Spi, he-he-he, škoda reči, nudí ma to,
    žena, nudí… veľmi nudí!

— Sestra moja, sestra drahá, poraďže mi,
ten môj barón nikdy sa vraj neožení!
Bože-Bože, čím som sa len prehrešila?!
sľuboval mi hory-doly, a ja som mu
    uverila… uverila!

— Zajtra večer, sestra Anna, v temnom háji —
zajtra večer rozhodneme o výdaji…
mäkkým mochom posteľ snubnú vysteleme…
zajtra večer, nezabudni! — budeme už
    opatrené… opatrené!!

— Pristrojte sa, dcéry moje, idú páni!
úbor váš, ten biely úbor, prichystaný…
črievičky si stoknite… tak! češte vlasy…
šťastie sa vám, deti moje, každý týždeň
    neohlási… tralalala… neohlási!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Na panstve
     </strong>
    </span>
   </p>
   <p>
    <span class="emphasis">
     <em>
      (Z anglických pomerov.)
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       U jazera holé skáľa na kameni:
povalené, porastené štyri steny,
vedľa kloní breza hlavu, ako v plači…
v ľahkom vánku stará breza šeptom tajným povráva si,
    čo ju tlačí:

Ako niekdy úhľadný krov pricláňala,
ako sladkým roztúženiam naslúchala,
jak jej kŕdeľ drobných dietok preberal sny,
ako sama strážou stála za chlebom, kým otec i mať
    sem — ta zašli . . . 

Ako zaslal nejaký pán na úvrati,
ako šomral, že sa mu to nevyplatí,
ako večer pod ňou oči zaplakaly,
ako z rána húfik malý odberal sa a i zmiznul
    v diaľnej diali. 

Ako víchor istej noci schytil strechu,
ako lejak predbehol ho v divom vzteku,
ako brhlie a pár stien, čo ešte stálo —
bohvie, prečo — od hanby snáď, trávou, mochom
    porastalo!

Ako roh raz poozval sa v hlase tiahlom,
ako roháč vyrútil sa z hory cvalom,
ako rana zahučala — klesly sily,
ako brhlie, kameň chladný kvapky krvi, teplej krvi
    porosily…

Družina jak — skvelá obeť obostala,
ako v očiach obdiv kmital, na rtoch — chvála,
ako páni hulákali, dámy žasly,
že to pleso… a tá hora… a tie rumy… aký je to
    pohľad krásny! 

U jazera holé skáľa na kameni:
povalené, porastené štyri steny,
povedia peň sťatý márne vánky kriesa:
došiel rozkaz, ostrie blyslo — aby sa nik nedozvedel,
    preto padla, iste preto — stará breza!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Tie cesty života!
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       — Striebrom, zlatom obťažené — okvietené stoly,
vôkol stolov čeľaď skvelá rozihranej vôli…
cigáň ťahá… v každom zraku myšlienka tá istá:
demokrat? eh, dobrodruh a keď nie — utopista,
jedni musia rozkazovať, iní kloniť hlavy, 
Pánboh to tak nariadil sám… i pán opát vraví…!
Brinkot časí, pochvala tu — tam zas úsmev milý:
Ako by len, mizeráci, ako bez nás žili?!
— — — — — — — — — — — — — — — — — — — — 
— Pod palotou v desnej hĺbke žiara kmitá brada,
pokrčený ako v hrobe baník zlato hľadá,
dvíha vo výš čakan ťažký, úder tupo zneje,
blysne svetlo, ale pohľad jaksi bez nádeje…
Oddýchne si, kope ďalej — skúma jakosť rudy,
ale badať, že tá myseľ kdesi inde blúdi,
z temnej diale ťažký duňot preráža kľud nemý,
a v sluch jeho bijú vzdychy — stony chorej ženy!
z temnej diale doznievajú slová, kusé vety,
a v sluch jeho bijú prosby nahých, hladných detí…
— Žobrať? zbíjať? uvažuje duša rozochvelá…
— Hejže, Hanzo! počuť zrazu: nestoj, ako teľa!
Schytí sa a popľuje dlaň, posbiera i silu:
Ó, ja musím nájsť, čo ako — ó, ja musím — žilu!
Dvíha vo výš čakan tažký, skalu lomí — kruší…
blysne svetlom, a krv všetka v bledú tvár mu búši,
zavŕta i zapáli a poodíde stranou,
nemyslí už, čo by myslel? s chatkou ošarpanou,
nevzdychá už, čo by vzdychal? že mu žena chorá,
nájde sa už, iste nájde i tej na doktora!
nezúfa už, čo by zúfal? že ten drobizg hladný,
odev? veru, daj sa svete! môžu byť aj pánmi!!
… A knôt dutnie, na tom dyme ľpie až nádej plachá,
vedľa skaly utúlený čaká baník — čaká!
— — — — — — — — — — — — — — — — — — — 
— Striebrom, zlatom obťažené — okvietené stoly,
vôkol stolov čeľaď skvelá rozihranej vôli,
všade farieb na tisíce, všetko ako vo sne,
pijú, jedia dámy — páni voľno, bezstarostne,
razom zrinčia veľké okná, hnú sa mocné steny,
zamre na rtoch slovo každé v elegantnej sieni,
trma-vrma v okamihu (veď je život drahý,
a dosť ľahko dootĺkať tieto zemské prahy!)…
vyskot-piskot… plač i nárek… každý k dverám chváta,
po stoloch i popod stoly sila striebra zlata,
vracia sa však domáci pán kojac hostí milo, 
že to pletka — čo sa v bani niečo zarútilo…!!
— — — — — — — — — — — — — — — — — — — — 
— V biednej chatke na posteli plače chorá žena,
zôkol-vôkol kŕdľom drobných dietok obkľúčená…
— Prečo plačeš? prečo žiališ, mati naša, mati?
— Poslali vám miesto otca — deti — so pár zlatý’!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Divá žena
     </strong>
    </span>
   </p>
   <p>
    <span class="emphasis">
     <em>
      (Prostonárodný motív.)
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Doleteli, doleteli čierni tria havrani,
spustili sa, spustili sa na zem o mrkaní,
usadli si, usadli si na dvore širokom,
zakrákali, zakrákali pod nízkym oblokom:

— Mladá vdova, ak si doma, poďže von na chvíľu,
nesieme ti, nesieme ti novinu premilú;
je ti smutno, pravda, smutno samotnej na svete?!
— Nebalušte, čierni pošli, čože mi nesiete?

Prehovoril prvý havran: Muž tvoj ti vzkazuje,
že za všetko, že za všetko pekne ti ďakuje,
že mu veru lepšie, ako kým bol za paholka,
že si nikto, že si nikto na ňom viac nevoľká!

Prehovoril druhý havran: Muž tvoj ti vzkazuje,
že tam na tom druhom svete ľahšie sa gazduje,
nemusí jesť suchý chlebík — pozerať na čubky,
nechytia mu, nechytia mu najlepšie prístupky!

Prehovoril tretí havran: Muž tvoj ti vzkazuje,
že sa na zem, na hriešnu zem ešte raz hotuje,
musí pykať, musí blúdiť pre čin svoj ošklivý,
po tretie keď ľahne slnko — iste ťa navštívi…

— Ľudia moji, ženy moje — ratujte, preboha!
po tretie keď ľahne slnko, príde k nám mátoha…
hovorili, hovorili čierni tria havranií —
seba zmárnil, seba zmárnil a mňa tiež zamárni!

— Vyber sa ty, stvora, vyber na Tichú poľanu, 
nasbieraj tam do zásterky, nasbieraj tojanu, 
oblož prahy… svätým krížom prežehnaj chalupu —
nebude mať, nebude mať starý tvoj prístupu!

Vybrala sa mladá vdova na Tichú poľanu,
nasbierala do zásterky sviežeho tojanu,
obložila prahy… krížom žehnala chalupu,
aby nemal, aby nemal starygáň prístupu…

Prevalil sa deň po tretie, jasná noc sletela:
— Mladá vdova, ba si čížna, ba si len veselá!
— Čože by aj, čože by aj veselou nebola? 
svobodná som, pustená som — plnou mi stodola.

Zdupotalo o polnoci na dvore širokom,
zastenalo, zarehtalo pod samým oblokom:
— Stryná, stryná, a ste hore!? — Čože ťa buntoší?
— Muž môj došiel, muž môj došiel na bielom tátoši!

— Žena moja, žena drahá, odtískaj závoru!
prepáčiš snáď, prepáčiš — však! návštevu neskorú…
priďaleko z nášho kraja do miest, či do dedín —
odtískaš, há? — Veď už počkaj, svetlo kým rozsvietim!

- Žena moja, žena drahá, clivo mi bez teba,
dlho kutíš, dlho sháňaš — Svetla nám netreba…
už sa dávno, veru dávno po dvore prechodím
otváraš, há? — Veď už počkaj, kým si čo zahodím —

— Žena moja, žena drahá, zima tu doseká!
ak už nechceš, prichyľ ma, jak cudzieho človeka…
— Choď si do vás! vie sám Pánboh, čo ty máš za lubom!
— Neodchlopíš? veľkej veci — spustím sa kozubom!

— Stryná, stryná, nevidíte — aký je škaredý,
že sa mu chce, že sa mu chce vystrájať nezbedy!
miesto očú — prázdne jamy, ako päsť bezmála…
— Moje veľké modré oči sama si vyklala!

— Stryná, stryná — nebadáte? celý je bez krvi!
nemá vlasov, chĺpka vlasov, ani len obrvi,
každá kosť mu ako s klinca sem i tam opála…
— Taký som ti, žienka moja, jak si ma chovala!

— Stryná, Bože! nedajte ma… vystiera ramená…
nepokúšaj, nepokúšaj — je mi do zbláznenia!
kôň ti rehce pod oblokom, hotový do cesty…
— Nemôžeme ani na piaď bez mojej nevesty!!

— Idže, iď — uh! netkni sa ma, chladný si ako ľad!
— Nič to preto, rozohrejem ja i dnes, koho rád!
— Neobsedím v sedle, poshov — celá som boľavá…
— Len sa neboj, poletíme ani tá kúrňava!

Darmo stryná, stará stryná, rukami lomila,
darmo vdovu, mladú vdovu ako mať kojila,
vrzly dvere — pevné dvere — nebolo pomoci:
zaberala ako strela vdovica do noci…

Doleteli, doleteli čierni tria havrani,
zakrákali, zakrákali o bielom svitaní —
že sa divá žena túla po blízkej doline —
a že veru beda tomu, koho tá postihne!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Ná úteku
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Už bilo polnoc, vôkol tíš…
  — Si hore, žena, a či spíš?
— Ach, kde by človek zohnul oka,
keď mesiac hľadí do obloka!

  Už duchov volá temná ríš…
  — Si hore, žena, a či spíš?
— To nebadáš? veď kojím malo,
od hladu tuším zaplakalo!

  Už zora zo sna budí výš…
  — Si hore, žena, a či spíš? 
— Ba zdriemla som a zdalo sa mi,
že sa z nás stali veľkí páni!

— — — — — — — — — — — — — — — —

  Deň hlási kohút, ranostaj…
  — Ó, bozkaj otca, pobozkaj…!
— Nuž nech sa Božia vôľa stane,
a prijmte moje požehnanie!

  Deň hlási kohút, ranostaj…
  — Ó, bozkaj mater, pobozkaj!
— Daj, Bože, púti vašej zdaru,
a spomeňte si na mňa starú!

  Deň hlási kohút, ranostaj…
  — Ó, bozkaj deti, pobozkaj!
Ach, Hospodine, ťažko je to,
lež márne ! smidky chleba nieto!

— — — — — — — — — — — — — — — — 

  — Oj, nežeň, muž môj, napospas,
  nech ešte zriem ves aspoň raz!
— Ba, žena, radšej sem daj syna,
iste ti ťažkou batožina!

  — Oj, nežeň, muž môj, pozastaň,
  hľaď! vzchodí nejak naša Stráň?
— Po snehu dávno na doline,
no, ani chýr o ozimine!

  — Oj, neleť, muž môj, slepo v svet,
  obzrimeže sa naposled!
— Chráň, Bože, dákej metelice — 
ďaleko ešte do hranice! 

— — — — — — — — — — — — — — — — 

  — Čožes’ tak bledá, žena — čo,
  snáď sa ti zdalo voľačo?
— Tá hora šumie, čuješ? šumie,
že zájdeme len na záhumnie!

  — Ba, nesmysel! ta, rezko vpred!
  len smelý zvládze tento svet…
— Tie vody hučia, čuješ? hučia,
že sa ver' s nami nerozlúčia!

  Ej, hlúposť! hor’ sa prťou, hor’ —
  a v šťastnejší kraj z týchto hôr!
— Tie skaly, hľaď! tie sivé skaly,
jak by nám cestu zatiať maly!!

— — — — — — — — — — — — — — — — — 

  — Čo ťa tak trasie, žena — čo,
  snáď predišlo ti voľačo??
— Ó, prosme vedno Hospodina,
po bralách hviždí Meluzína!!

  — Chyť sa ma, žena, mocne drž,
  ja zachránim ťa, veď som muž!
— Ó, prosme vedno Hospodina,
nech deň tak skoro nezhasína!

  — Viem spády, žena, sver sa, sver —
  i prte — ani divá zver…!
— Ó, márne biedny ruky vzpína…
nevládzem… choď sám… ratuj syna!!

— — — — — — — — — — — — — — — —
  A slnko bleslo vnove zas,
  šat, biely polial jeho jas…
tak rozmarný! veď čože na tom,
kto snije pod tým bielym šatom…?!

  Len kde tá chatka schýlená —
  tam starec, tam i starena,
tam drobizg, všetko — nevelikí,
čakajú chýry z — Ameriky!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Selimov prameň
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Vzkaz sletel s výšin — a dľa toho vzkazu
sa vybral Selim púšťou na oázu,
jak shováral sa s duchom prorokovým,
tak osadil sa skromne pod palmovím…
a kopal — kopal od samého rána,
keď zabočila tadiaľ karavána:
— Hah, Selim, Selim — Allah preveliký! —
čo stváraš, odroň?! ozvaly sa kriky:
tá tvoja diera vodu odoberá
posvätný prameň preto nevyviera…!
Ó, beda nám! však prebeda i tebe,
a nebyť trochu vlahy v starom žlebe,
ver’ — hlava tvoja zaraz vo dve poly…
zasýpaš?? hľaď ho, ako sa ti tmolí,
a keby starší, ale zurval iba ! 
— to bude iste na rozume chyba —
syp!! nieto času… vedz, že rúšaš s nami!!…
Tak znelo toho rána pod palmami,
a Selim nový prameň pozasýpal…

O dobrú chvíľu lial sa žeravý pál
a moril ľudí spolu s veľblúdami.
Aj Selim musel v cestu — poputnaný —
čo ako nerád… Bol však toho istý,
že ujde šťastne všetkej nenávisti,
veď z vôle vlastnej — no, viac podľa vzkazu
sa vybral šírou púšťou na oázu…

— — — — — — — — — — — — — — — — — 

Po horúcom dni prikvitla noc šerá
tak netušene, skoro bez večera…
na oblohe sa hviezdy strblietaly,
kýs’ výročitý sviatok jak by maly —
až hýrily si jasom — v toľkom lesku,
keď karavána ulíhala v piesku.
Chlad svieži ovial čelá vypotené,
zrak neplašily podozrivé tiene,
zem nedunela vyhrážavým revom,
kráľ púšti doprial človeku i zverom
dnes odpočinku — ako málokedy,
v kraj iný zašiel nocou na výzvedy,
a predsa iba Selim driemal z ľudí…
— On vedel dobre, kto spor jeho súdi,
že nezhltne ho tá noc prehlboká,
čo predajú ho hoci za otroka,
čo rozštvrtia ho v nenásytnom srde —
aj potrpí — no, víťazom ver’ bude…
nuž preto usnul… keď tu zanemelým
rozľahlo vzduchom:
                   Selim! Selim! Selim! 
Otvoril oči (aspoň sa mu zdalo):
puklinou žiarne svetlo vyvieralo —
záclona nebies razom odostretá…
i padnul na tvár, uzrúc — Mohameda…
— Vstaň, Selim! (Selim počul každé slovo)
máš požehnanie moje, prorokovo —
vstaň! svobodný si — pôjdeš podľa vzkazu,
hľa, veľblúd, sadaj, vráť sa na oázu!…
A Selim skočil celý pomätený,
zver tušil, a to rvali tí po zemi
v bolestiach hrozných, že až strnul ľakom,
však neotáľal — hnal za čerstvým šľakom…

— — — — — — — — — — — — — — — — — — — — —

A svitlo ráno, Selim bez úrazu
sa vrátil púšťou známu na oázu,
jak shováral sa s duchom prorokovým,
tak usadil sa skromne pod palmovím
a kopal — kopal — sniesol štrku, zeme
a pozasýpal žily nakazené,
že neostalo po nich ani znaku —
I kameň sobral — aby ešte dáku
opletku nemal s hlavatými ľuďmi —
ta privalil ho ku tej novej studni,
žľab vytesal, že taký bol jak starý —
až rástol — vidiac, jak sa všetko darí…
Však najradšej bol vode — zdravej vode,
z nej načrie každý, kto len púšťou pôjde —
a pookreje umorený smädom;
snáď neodplatí prácu srdom-jedom,
ak preňho lepšie — povie mu — že sila
nadzemská prameň z miesta prekúzlila…

— — — — — — — — — — — — — — — — — — —

Tak spravil Selim, nemýlil sa ani,
opatril vodou všetky karavány,
žil dlhé roky šťastne pod palmovím
sám — a či vlastne s duchom prorokovým;
vraj, neraz vravel smädným u studnice,
že nájde spôsob vždy, kto osožiť chce —
aj chválili ho, žehnali mu všetcia,
ba uctili ho neskôr — ani svätca —
až prorok kynul shora vo tri razy,
i odobral sa Selim od oázy…
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Ballada o práve a o srdci
     </strong>
    </span>
   </p>
   <p>
    <span class="emphasis">
     <em>
      (Jus primae noctis.)
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Pod sivým rúškom vieska sníva,
    ticho sníva,
na biedne domky hrad sa díva,
    pyšno díva.
Pod stenou sŕdc pár v nemom žiali,
    trpkom žiali,
veď z hradu ráno odkázali,
    odkázali!
Pár očú blúdi prestrašene,
    prestrašene,
že panské okná ožiarené…
    ožiarené!
Ku hrudi s chvevom hruď sa vinie,
    hruď sa vinie…
na bujné hlasy rozgardie,
    rozgardie.
Dnes slávnosť kási… cigáň hudie,
    rezko hudie,
a v čiašach kypí vínko rudé,
    vínko rudé.
Tu kynie ruka — rozkaz daný,
    tajne daný,
kým v smiechu páni, v smiechu dámy,
    útle dámy…
tam dolu — krokov zvuky tupé,
    zvuky tupé:
pár tieňov kráča ku chalupe,
    ku chalupe…
a zrinčí okno: Kde vám dcéra —
    pekná dcéra? 
— Sám Boh vie, kde sa poneviera,
    poneviera!
— Sem dereš, bedač, však vy zviete,
    zaraz zviete!
— Jej, stojte, lotri, čo tu chcete,
    čo tu chcete??
— Čo? mamras, haha! čo je našim,
    čo je našim!
— Krok ešte, a vás olomázim,
    olomázim!
— Mlč, papľuh!… Výkrik — až krv mrazí,
    až krv mrazí…
a šuhaj sťa lev na reťazi,
    na reťazi!
Z horúcej hlavy krv sa valí,
    krv sa valí,
a na rtoch vzlykot: vzali mi ju —
    vzali — vzali!!
Pod kliatbou noc až pozastene,
    pozastene,
kým hradné okná ožiarené,
    ožiarené…
päsť meravie… už stípkom zraky,
    sivé zraky…
a duša v ceste nad oblaky —
    nad oblaky…
Halí sa mesiac v rúško tmavo —
    chmúrno-tmavô…
jak by len chápal, že čo srdce —
   a čo právo — a čo právo…!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      „Lepší junčok — ako synčok“
     </strong>
    </span>
   </p>
   <p>
    <span class="emphasis">
     <em>
      (Z dedinských príhod.)
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Mladý gazda Komárovie oprával si brány —
na úprimné „dobré ráno!“ neobzrel sa ani.
— Kto chce syna — veru muší chčieť i starú Hanu!
— „Lepší junčok — ako synčok!“ osopil sa na ňu.

Mladá žena Komárova sadiť bola vyšla!
— Eva, Eva, už by sa ti aspoň dcéra zišla!
— S dcérou iba starosť veľká — výdav ešte väčší —
lepšie takto, sto ráz lepšie, a nám to i svedčí!

Gazdovali — gazdovali — preplnili mieru.
Človek mieni! Pánboh sveril Komárovcom dcéru;
gazda nejel skoro týždeň, hovoril len z dverí —
pokrstili nemluvniatko biedne po materi.

Gazdovali — gazdovali — neulietla duša,
čo ju ono vypelchali takmer bez vankúša:
mala rúčky ako války, zdravím kvitly líca —
umankalo rodičov, že bude robotnica.

Gazdovali — gazdovali — majetok, ten rástol —
Evka časom postúpila zpod prípecku — za stôl:
mala v pleti úbel ľalíj — v očiach hĺbky mora —
chystali ju za farára, lebo za rechtora…

Vo fašiangy u Komárov steny otriasali…
farár, rechtor nechodili — prístavka si vzali.
Jedlo sa tam, pilo sa tam, jak u vicišpána —
nechybela svojho diela ani stará Hana.

Gazda Komár zpod odkvapu zavolal ju dnuká,
nakŕmil ju, napojil ju — ale chcel mať vnuka.
Prešlo Jaro, pomaličky dorábali sená:
— Aká si mi dcéra moja — celá vyvädená!

Prešlo leto, pomaličky posvážali zbožie:
— Eva, dievča, čo ťa bolí? povedz — Bože, Bože!
Došla jaseň, uschla tráva, svitlo smutné ráno:
— Snilo sa mi — v noci snilo, že vám umrem — mamo!

Padlý snehy, stuhlo srdce — ľadová jak kôra:
zazvonili na farára, ako na rechtora —
Veď sme ťa len opatrili, doriadili sme ťa…!
— pocítili mať i otec, čím je vlastne dieťa:

Ktože nám už v šťastí, v núdzi bude naporúdzi?
pre koho sme gazdovali? všetko cudzí — cudzí!!
Žili starí samotári dlho — ale bohvie —
kto si hovie dnes vtom hrdom dome Komárovie!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      O Mariene Žľabinovej
     </strong>
    </span>
   </p>
   <p>
    <span class="emphasis">
     <em>
      (Z dedinských príhod.)
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       — Mariena, je ti čos’? Mariena,
bledneš až navidomočí!
— Pletka to, ujčinká, klebety…
zlé sny ma trápily v noci!
— Sny zlé trápily? Mariena,
porady, porady treba…!
— Nevyzraďteže ma, ujčinká,
nieže — oh, pre Otca z neba!
— Vyzradiť! ale ja, stvorička?!
starosť mám o teba veľkú:
povieme zvedavcom — vieš čo? že
trpíš a na vodnatielku!

Zo sveta chlapi sa vracali
(za morom pribudlo psoty!),
na malú stanicu podvečer
ženy sa vybraly — proti…
— Nuž, čo-jak, akože? zdraví ste?
grnačí Žľabina, čo má…
— Tak! lež ty, Janíčko, najdeš as’,
koho si nenechal doma!
— Bysťu! ver’ nedobrá novina…
zlám jej, zlám nevernej hnáty!
— No-len-no, veď vás to nepáli,
a ja som azda bol svätý?

— Mariena, ide už!… Mariena
poťažky s postele vstala…
— Mariena — nuž, čo-jak, akože?
koľko si nagazdovala?
— Dlžoby pražiadnej nemáme,
len daň čo nevyplatená,
hotovosť na knižke v priečinku…
— Vidím — no, hodná si žena!
ohrev jest? — V doline schystaný…
— Zajtra by doviezol s rebrov,
a ty lež, akže sa necítiš…
— Ba len by — prejdem sa s tebou!

Pred svitom zapriahal Žľabina,
na mrku shegáňal dolu…
— Mariena, kde je kvet z obloka?
povedz nám pravdičku holú!
— Holú vám pravdičku hovorím —
všetko to daromné klepy,
kvietka tam žiadneho nebolo…!
— Ale, no, vari sme slepí?
Na prahu pošmurné postavy,
bodáky v šere im svieťa…
— Povedz nám dobrotky, nešťastná,
kde si si zmámila dieťa?

— Poshovte, pánovia, máličko,
len kým si vydýchnem trochu!
v cmiteri som si mu ustlala
postieľku z listia a mochu…
Hľadali… hľadali — nenašli,
osinel obličaj zvädlý,
v smrteľných úzkostiach šeptala,
že ho to vari psi zjedli…
— Žľabina! — zgánili žandári:
ty nám to rozpovieš, zlosyn!
— Včera čo prišiel som zo sveta,
neviem ja ani zbly — prosím!

Mariena skonala, nemluvňa
ujčinká v pivnici našla,
zvonili na pohreb zvonili,
nad trestom dedina žasla,
zhrozením cudnosť sa búrila —
pravá, však ešte viac — lživá:
ženy, tie nechcely odpustiť,
ako to väčšinou býva…
Žľabina zaplakal jediný:
ako vraj ztratu len zdolá,
veď — keď i preveľmi zhrešila,
ale už gazdinou — bola!
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2235">
       </a>
       Za pomalého svitu…
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      Za pomalého svitu
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Sme hore… dávno hore, nám noc spať nedala,
i rozžali sme kahan, v ňom čistá viera horí,
a spievame si piesne, jak mať nám spievala
za dlhých zimných svitov, kým deň stal na nádvorí.

Nás nemýli, že čas tu — a len sa nebrieždi,
veď slnko má zmôcť temno, čo najťažšie sa ruší,
to temno, ktoré siaha vo výš až nad hviezdy,
a odtiaľ na dol, až hen do hlbín ľudských duší.

Oh, krutý to boj, v akom i bozi podľahli,
my veríme preds’, že sa nám usmeje deň milo…

— Hor, kahanček, hor! dôjde jar — tá svit prináhli,
už spasonosné slnko sa v púti obrátilo!
       <span class="emphasis">
        <em>
         1917.
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Do Kanaánu
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Či badáš, ľude môj? za nami ďaleká púšť,
jej piesok tvojou bolesťou rozžatý, stáletou boľasťou,
a badáš? pred nami ešte vždy ďaleká púšť…
tú máš ty schládzať slzami, oviať i modlitbou prečastou!
Púť je to dlhá — no, blíži zem, sľúbenú zem,
kde niekdy veľkí predkovia stáda si svobodne vodili
po šírych pastviskách ku žriedlam priezračných vôd…
až čo po svorných ostalo — svárliví synovia ztratili!
Snáď preto mnohý deň sošustne ohnivý dážď
a neprajníci tvoje sny poplašia zlobne v noc úkladnú,
lež netrať nádej a obstojíš, s ránom len — vpred!
a sily chôdzou umdlené v rastúcich túžbach ti omladnú.
I k tebe s vrchu Boh prerečie v prísnosti slov,
syn tvoj ti snesie príkazy vyryté na dosky kamenné…
Ó, prijm’ ich, ľude môj, a nos ich pred sebou — nos,
bo iba v tvrdom kajaní ztratenú našu zem uzreme!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Náš posvätný háj…
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Po húšťach vybledlé smútky… ó, ktože vás na slnko vyvedie?
na vetvách preťažké slzy… ó, ktože vás láskou dnes osuší??
kde tu kvet nádeje novej, však umdlený živorí o smäde:
ktože ťa poleje, aby si neschradnul na dusnom ovzduší??
V úskalí posvätný prameň, lež zriedka kto z čerstvých vôd načiera,
najväčší z kňazov sem zachodiť navidomočí jaks’ prestali…
iste sa súžia a naplniac nádoby pod rúškom večera,
odídu bez slova, aby sa ku sviatku veľkému chystali!
Mladší zas museli zo služby, zameniac rúcho i nástroje,
nejedna citná hruď krváca, nejedna myseľ si spomína
na drahý rodný breh, netušiac, že tu tak nemo, tak pusto je
a že jak odišli, márne sem zdvíha zrak trnúca rodina…!
Lebo niet, kto by k nej sišiel a podniesol nádobu obživy!!
Ja by rád, srdcom rád, ale viem — mnoho to na dušu primladú,
ruka je neistá, nepevný ten môj krok, čo hneď i poctivý;
ak dnes i prislúžim — pomocným budem, keď dôjde kňaz z úradu.
Ó, mne sa uľaví, keď zriem, jak posvätný háj náš zas ožíva,
že má kto smútky viesť z húštin a perly sĺz po vetvách osúšať,
polievať kvety, v nich skrýva sa nádeja upiacim žičlivá,
podávať z vôd a tak zaháňať Satana, akby chcel pokúšať!
Ó, mne sa uľaví, keď zriem, že k oltáru, na ňom plam zhasína,
v jasný deň dôstojne prikročí verný muž v slávnostnom úbore…
vtedy ja stanem si obďaleč — tam, kde i ostatná družina,
aby som uvidel obeť a vypočul mocnú reč na Hore!!
       <span class="emphasis">
        <em>
         1915.
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Vianočná
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       — Zvonia… počujete? zvonia!
poďte v chrám — ó, neostaňte doma:
matky, ktoré o plod života sa chviete,
manželky — vy, ktoré noci preplačete,
deti, čo tak bdiete v tvrdom vyčkávaní —
aj vy starci, aj vy milujúce panny,
poďte!
Hľa, už na oltári voskovice horia,
lebo spŕchne rosou i dnes radosť shora
do sŕdc — do tých vašich ubolených duší
a tá naplní hruď mierom… nerozruší…
poďte všetci!
Čujte! zvučí chorál vravou novej viery,
ktorá nebude sa hádať o litery,
ale betlehemskou hviezdou v temno zjasá,
aby ňou i čierna zem raz zaskvela sa
a tí, ktorí v túžbach u jasieľ by stali,
aby nezúfali…
Poďte, všetci poďte!
lebo poviem kázeň z textu ako vlani,
ale prichystaný, lepšie prichystaný,
veď ja kalich horký vyprázdnim tiež na dno,
preto slepo úfať ani mne nie snadno,
predsa — verím, čo hneď ducha hrôzy desia,
že ten útly v jasliach zvládze Herodesa
a že oči Ráchel sĺz viac nevyronia…
— — — — — — — — — — — — — —
Poďte! nezúfajte! počujete? — zvonia!!
       <span class="emphasis">
        <em>
         1914.
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Novoročná modlitba
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Hospodine!
         Z hmiel svit prvý vstáva,
rumencom — hľa, nezažiaria zore
nad Kriváňom bielučkým a smutným,
nové slnko nepobozká rieky,
mestečká a viesky osiralé,
ani očú mojich nepoľúbi,
ktoré — po ťažkých snoch — mdlé a slabé
prosia dnes — oh, úpenlivé prosia…
— Hospodine! túžby moje poznáš,
vidíš stúpať pary z útrob mora:
mnoho ich je… mnoho… mnoho… mnoho…
ale jednak dovoľ nehodnému
slúžebníku pár slov ponížených!
— Rozptýľ tie hmly, nechže zžiaria zore
nad Kriváňom bielučkým a smutným,
nechže slnko nové bozká rieky,
mestečká a viesky osiralé,
poľúbiac i moje smutné oči,
ktoré jak dve hviezdy zaskvejú sa,
ďakujúc ti vďačne… vrúcne… vrelo…
— Nuž a žehnaj i tej mojej piesni,
by som mohol tešiť rodné srdcia,
mocne spievať — že nám zhynúť nedáš,
ale zdvihneš roh náš — iste zdvihneš
v novom roku… Hospodine!! Ameň.
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Mrazu
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       — Ach, vďačný druh môj, našiels’ okná moje
a sniesols’ na sklo fantastických kvetín
za jednu noc — i paliem celé chvoje,
snáď myslels’, že dnes ten deň, ktorý svätím?

Ver’ zmýlil si sa! ale rád som daru,
i každého rád, kto len kvety pestí,
i teba rád, že dušu máš tak jarú —
o vesne bájac, keď Smrť stráži cesty…

Hej, mám ťa rád, bo i dnes žiješ kráse,
keď zúri zemou víchor svetoborný,
a tým sa tešíš, ak kto oči pasie —
jak ladné sú tie tvoje voľné formy…

Nuž teš sa!… ja sa kochám v nich až príliš,
mám kvetov tiež — som trochu záhradníkom…
oj, prenes z nich čos’, veď sa nepresilíš,
do okien — mojim krvou — túhou — zvykom.

Hľaď, ľalia toť — vzor to duše čistej —
tú vykúzli, zrak upriam na záujem,
až zjasá v slnka žiare pozlátistej,
snáď pochopia ju tí, ich — pozdravujem!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Z krajov beznádeje
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Hory, čierne hory,
také ste mi ani mramor oplakaný,
šat váš, ako zúžoľ, trúchly, do pokory:
mĺkva noc sa stele dolu dolinami…
hory, čierne hory!

Jedle, štihlé jedle,
boly časy, boly — hrdo ste sa pnely,
lichotily vám i vánky neposedlé,
ale ponečase ste mi ovdovely…
jedle, štihlé jedle!

Bralá, mocné bralá,
otuženým telom blesky chytaly ste,
ružami vás neraz zora obsýpala,
teraz? chytrej noci k službám — žulovisté
bralá, i tie bralá!

Ani prudká riava
nezareve vzdorom v rezkom-skočnom spáde,
iba oplakáva — iba oplakáva,
jak by nemalo viac svitať po západe —
stene prudká riava…

A veď hviezda iskrí!…
— Keby o tej hviezde pieseň zahučala,
rozšumel by mĺkve jedle vetrík bystrý,
pohly by sa hory, pohly by sa bralá,
noc, čo tisícročná, tak by zutekala,
jak tá hviezda iskrí!!…
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Ztratené nádeje…
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Je iste veľkým žiaľ, keď srdce jedno súži,
keď plače očú pár kvet v puku odlomený
a zvonov smútočných zvuk tiahly, bez ozveny
zalieha tiažou desnou na trúchliacej duši.

A iste horkým žiaľ, keď krvné srdcia druží
za rakvou vedúc sprievod pekne zastúpený…
oj, ťažko nezaplakať, keď v hrob otvorený
predčasne padá veniec z klincov — bielych ruží.

Však sto ráz väčším bôľ, keď celý národ kvíli
u katafalku, skromne složiac posledný dar,
ten — ktorý ťažké prsty nevoľníkov vily…

a hrozným okamih, keď tyran slzy roní,
kým dlhé voskovice horia u čiernych már —
a otrok zvoní putom — ku pohrebu zvoní!!
       <span class="emphasis">
        <em>
         Júl, 1914
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Mŕtva radosť
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Z tej duše ľnul som ku otcovskej pôde,
bár chudičká je, bralie, štrk a skáľa,
čo lepšie na dol voda posnášala,
kde orú v hĺbku ruky inorodé.

Lež čo som ztratil niekdy na úrode —
to, ako mohla tá zem — nahrádzala:
usmiala sa mi, vľúdne zaliečala,
čo nedošlo, že na rok iste dôjde!

Mne lichotilo, že je mojou, mojou —
tam, kde sa pole vlní bielym ovsom,
jak — zkadiaľ jedľa kynie temnou chvojou.

No, krvi pach ma zavial v sviežom jarnom dychu…
a cítim, že tu iba hospodou som,
snáď zajtra složím v hrob i radosť moju tichú!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Pieseň o dare vykupujúcom
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Chvíľa — žičlivá chvíľa —
kde si sa vzala?
kde si sa vzala??
a dar — kto ti dal ten dar,
čo si mne dala?

Dávno čakal som — dávno
bez viery — chorý,
bez viery — chorý!
či tvoj mocný hlas ko mne
neprehovorí…

Oheň — obetný oheň
v popol nám kľakal —
v popol nám kľakal!
mal som potešiť vlastných,
a sám som plakal…!

Slzy — neraz som slzy
utieral tajne —
utieral tajne!
ani nenadchly zvuky
o bielom ráne…

Struny — ladím už struny
na novú pieseň —
na novú pieseň!
si môj? počuj jak jasá
niekdajší väzeň…!

Vôľa — kde je raz vôľa,
tam je i sila —
v iskierke sila!
hľa, mňa jedinká chvíľa
vysvobodila!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Biže, Bože, biže…
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Keď sa svety bijú — bijeme sa i my,
dáme, všetko dáme, ako dajú iní.

Chudobní sme, biedni, zato iste prví
tam, kde obeť načim, dáme i tej krvi.

Zaznaní sme — jednak najvernejší trónu:
nevyšľahla zrada jakživ z nášho domu!

Zabúdame krívd a tvrdí ako skala
kráčame v boj krutý za vlasť a za kráľa…

Ufáme! — no, v srdci súžba všakovaká:
čo nás to len, čo v tej budúcnosti čaká?

Nešťastní sme, ako nikto — nikto iný,
vždy nám nevolaný siaha na vavríny.

Biže, Bože, biže — kto ťa neposlúcha,
ale my dnes-zajtra ratolesť sme suchá!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Na rorátoch
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Tmy v pustých lodiach ešte mĺkvo spaly,
keď vstupoval som v bielučký náš chrám
v to ráno pôstne — osiralé ráno,
keď tesklil svet a trúchlil som aj sám.

Tak tupo znely kroky na dláždení,
a prázdnota z tých lavíc zívala,
len dva-tri tiene čupely si tíško
a na oltári žiara ospalá.

Ktos’ kynul… ja som  prijal pozdrav známy,
spev zavznel s chóru vzletom ranných chvál:
za nočnú stráž, za lúče teplé — jasné
ver’ zabudol som, že by spievať mal.

Oj, nezohnul som oka od večera
a dušou zvládla šíra — šerá diaľ:
o hradbách pravdy, mocných, nepodľahlých
ver’ zabudol som, že by spievať mal.

A oblečúc to rúcho snehobiele —
tak chvejným krokom šiel som pred oltár,
tmy v pustých lodiach ešte spaly… spaly,
len kde-tu svieca kmitla jasom v tvár.

Keď privrely sa staré tranoscie
a zhasly svetlá — stíchnul každý hlas…
mne stislo srdce, kŕčovite stislo,
veď uzrel som v tom smutný osud náš!

A pohla rtami duša skabonená,
hej, dlho — dlho sme sa modlili —
však ani neviem, ani veru neviem,
za čo sme my to vtedy prosili!

Len ako odznel „ameň“ — spev sa vzniesol,
ja pohľadom som hodil okolo,
a predišlo mi, v našom bielom chráme
že nebolo viac tak tma — nebolo.

Kás’ rumenná žiar po chóroch sa stlala,
o ťažkých žertvách pieseň zazvučala,
oknami tiahlo svetla celé more…
— Už plápolalo slnko na obzore!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Zpod Kriváňa o jari
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Nad temným hájom končiar naklonený,
jak modliaci kráľ — v prepodivnom skvení —
(bo verí, že sa iste zmôže jeho národ uhnetený!)
a vôkol neho dvoranínstvo skvelé:
šat ich, jak jeho sviatočne sa belie,
hmly striasli s hláv a vyčkávajú — vážni,
či mračné nebo tvár už skoro zjasní…
— Ja čakám s nimi — veriac ako oni
pod temným hájom, kade pieseň zvoní,
tá pieseň vôd — že ľady dolámané,
tá pieseň vtáčat — že sa budia stráne —
so spevom, ktorým ja sám ozaj z lásky
si pozdravujem prvé sedmikrásky,
i viesku, čo tam s červenými krovy
na vŕšku hovie, kde chrám pnie sa nový,
v ňom ešte dneská poviem, keď sa zotmie,
že jar sa blíži v naše kraje rodné…
Nad temným hájom končiar naklonený,
jak modliaci kráľ… a ja v utvrdení
sa vraciam domov s vierou, že sa zmôže národ uhnetený!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Cura pastoralis
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Putujem z chalupy do chalupy,
chôdze mi mnohý deň neoskúpi,
rozdávam potechu podľa sily,
aby ma nadarmo neplatili.

Vstupujem v izbice — nevetrené,
víta ma nejedno pokolenie,
ovriava chudobu, usádza ma,
mrzí sa, akže zem nemazaná.

Každého voľačo tlačí, kára —
tu kľajú žida, tam — pravotára…
veru ten život len nepovoľný,
keď už nie — galiba iste s volmi!

Sťažnosti pozorne vypočujem,
a čo som doniesol — rozdarujem:
radu jak potechu podľa sily,
aby ma nadarmo neplatili.

Pomimo obzrem i zvlhlé kúty,
privábim detí roj rozpŕchnutý,
zakiaľ mi všeličo spomínajú —
skúmam, či
       <span class="emphasis">
        <em>
         grunty
        </em>
       </span>
       raz nepredajú!

Putujem z chalupy do chalupy,
chôdze mi mnohý deň neoskúpi,
keď i prach kabátom poutieram —
potechu rozdávam — úfnosť sbieram!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Ešte srdce nepukalo…
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ešte málo, všetko málo,
čo sme dosiaľ pretrpeli,
ešte srdce nepukalo,
ešte rty dosť neupely!

Macošská zem hriadlo a pluh
ešte všade nedoláme,
a hoc štipcom porastá luh,
predsa máme čo-to, máme!

Mrcha súsed odoráva,
vypáša nám kde čo môže,
predsa bujnie miesty tráva,
podsýpa i naše zbožie!…

Ani mokro neoberá,
ani sucho, podľa roku,
predsa zbudne kde-tu miera
i v tom našom nízkom štoku!

Ale beda — nesvár doma,
majetok náš neveliký
má sa deliť dľa „zákona“
na čiastočky, na táliky.

Mrcha súsed nadchodí k nám,
raduje sa z našej psoty,
vie — čo lepšie, zakúpi sám,
ostatok sa prepravotí…!

Ešte málo, všetko málo,
čo sme dosiaľ pretrpeli?
ešte srdce nepukalo
ešte rty dosť neupely??
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Jarná
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Tá obloha len vyjasniť sa nechce
a chladom ťahá z dolín ako o jaseni,
brál duchovia kdes’ v hmlách sú utajení,
   kým prší, stále prší na koberce,
   ich pestrosť dneská oko neuchváti,
i jabloň v kvete, však tiež ledabolo…
tak vážne, veľmi vážne na okolo,
   len sedmikráska kde-tu na úvratí…
   No, krovie bujnie — ženie rakytina,
i vody rastú — zelené jak z mora,
a hrozné, keď sa ony rozhovoria
   večerom, až už všetko pousína.
   Ja vtedy vyjdem slúchať tomu taju,
keď neznámy ktos’ pred kostolom stane
a zdvihne širák: „za to požehnanie!“
   a nebesá len lkajú, ďalej lkajú…
*
   Oh, dúfaj, ľud môj, čo i trocha pľuští,
čo chladom ťahá z dolín — ako o jaseni
tým sa ti lepšie osev zakorení
   a svitne deň, s ním radosť i na púšti!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Odkaz
     </strong>
    </span>
   </p>
   <p>
    <span class="emphasis">
     <em>
      (Neresnickému)
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Brat môj! čo keď nám zem i neprepíšu?
ak nemá skyprieť jakživ sivá hruda —
(tá radosť — ako čítam — živá, hrdá!)
nad ňou sa zlatom žitá nezakníšu!

A krajom naším suché vetry dýšu:
čo zišlo — z toho za noc poubúda —
nám skúpi Boh a nežičia zlí ľudia…!
Ó, kde najsť úsmev ku toľkému krížu?!

Je pravda — kto zrel Smrti v chladné oči
pre iných — toho nik viac nezotročí
za bielych dní, keď nepodľahol šerým…

Ak srdcia — žhavým ohňom pokrstené —
k tej hrude dajú mocné pokolenie,
tak verím i ja — brat môj — pevne verím!
       <span class="emphasis">
        <em>
         1915
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Dcéram môjho rodu
     </strong>
    </span>
   </p>
   <p>
    <span class="emphasis">
     <em>
      (Na Veľkú noc, 1916)
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Jak kupač zaklopem na každé z vašich dverí,
kde mnohý z čakaných iste dnes neprichodí —
ja idem, hoci len s pohárom zdravej vody,
čo mocne blboce zpod brala tvrdej viery.

Nuž otvor, sestra, dovoľ, by skropil hlavu!
Máš vyvolenca? ten nemá čo žiarliť na mňa:
i preňho nesiem krst slávneho zmŕtvychvstania,
veď mi je bratom, snáď prijme tiež vieru pravú.

Tá všetkých sviaže nás v ohnivá na reťazi
do jednej rodiny, v ktorej niet znevážených…
(jej dušu zasnúbi vzkriesený, mocný Ženích,
a slabú-slabučkú na svoj vzor preobrazí!)

V tej viere stonie rmút, ktorý v tvár vryla ztrata,
v tej ohňom zahorí útrapmi ochabla hruď,
v tej cieľ náš zblíži sa — hoc ho dnes nedohliadnuť,
nuž otvor, sestra, a dovoľ… veď poznáš brata!

Tak!… Teraz pristroj sa v šat, jak kto v život verí…
a s Bohom! v chráme sa sídeme — oboznaní,
tam jasne pochopíš, že keď vstal Križovaný,
Smrť musí ustúpiť zpred našich rodných dverí!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Prvého mája
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Už svieža zeleň zvládla prešlosť šedú,
do duše smeje sa tak roztopašne,
a fijalôčky, ako mladé básne,
pod briežkom v skromných túžbach vence pletú.

A nebom šľahá zášť, jak zo zánetu,
kým slnko — ako v žhavej peci — hasne,
len vody hučia divo — preboľastne,
že neľzä zakryť — neľzä toľkú biedu!

Vzkaz mocných nesie vietor tým, čo trpia,
že — keď mrieť vedia za veľký cieľ — pekne,
však ani krvou z múk sa nevykúpia!

Žiar tvrdo sľahá… ale skoro zmäkne,
deň kypiacich túh bledne… už sa šerí…
no — z vršku aj v tmy čnie chrám našej viery!
       <span class="emphasis">
        <em>
         1915
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Pri pohľade s Kriváňa
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Srdce ti uchváti tichý smev krás,
ktoré z tých dolín vhor na teba hľadia
z dedín a mestečiek — z dumavých hôr,
z odblesku vôd, čo sa po nivách hadia,
Chcel bys’ si zavýskať, že kraj ten — tvoj,
vrelo zaň ďakujúc nebu i zemi,
ale hlas zlyhá — keď sovre ti hruď,
že je tak nemý — oh, prečo je nemý?
Prečo tu ako bys’ nad hrobom stál?
prečo tie krásy, jak na rakvi kvieťa?
prečo sem nedoznie radosti zvon —
iba smev — tichý smev — pozdravuje ťa?
Počuj! vieš, odkiaľ som — ver mi — ó, ver,
tento kraj Štedrota pre pastorčiatka
určila — a má krás, má sŕdc i hláv,
iba mu proroka nedala matka…!
Nemá kto dostaviť bielučký chrám,
nemá kto zapáliť veriacich obeť,
ale až povstane premocný muž
a ľud svoj povedie na veľkú spoveď —
vtedy žalm prerazí hrobovú tíš —
mocný žalm života! — zhlaholia zvony —
a ty z tej mohutnej haleluje
vycítiš, že to nik nemá — nik, čo — my!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Pieseň o plese našich hôr
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Kým iní morom vládnu,
nám skromné pleso dané,
lež — jak tí svoje morá,
my — pleso radi máme…!

Na lone hôr nám snije
a hĺbkou neumalí,
hoc doňho neprajníci
i skál už nametali.

Svet šíry nechyruje —
ten kút náš — aký milý,
no, sú i ktorí hania,
by nás mu odlúdili.

A sú i — ktorých mätie,
čo tu-tam pohovoria,
a vlastných vôd sa zrieknu
len k vôli svodom mora!

Tým pevnejšie však ľneme
my k tomu, čo nám dané,
i očistíme pleso
a za nič nepredáme!

V ňom odráža sa duša
jak predkov — nás, tak detí…
i chrám i domky naše
i jedlina i kvety…

V ňom shliadame sa všetci:
tak z rodu — „vyberaní“ —
jak ľud! a keď s hôľ síde
i bača s ovečkami…!

Oj, vidí pleso — vidí —
nad nami mraky stále,
i orla, ktorý znad nich
nám snáša — ideále!

Hľa, zore — rudé, čierne
dnes jak by s výšin padly!
Oj, celučký svet náš sa
v tom plese odzrkadlí…!!

A márne ver’ — ak nám ho
zlé ústa ohovoria:
my vieme, že má žilu
hen z mora, rovno z mora!

A hoc dnes riava naša
i trochu zahataná —
my vieme: naše vody
raz dôjdu oceána…!

I nechže cudzí majú
ich morá — keď im dané…
v tých našich pekných horách
my — naše pleso máme…!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Naša dedovizeň
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ten dvor náš trávou zahučal,
až v pažiť noha viazne:
tu rastie všetko napospol
bez ladu a bez kázne.

Ker ruží kútom v rozkvete —
korene tiež už staré,
z nich tropia žarty — rumanček
a statné konštiváre.

Čo z dreva, ako podpité,
sa vám to chýli k zemi…
a predstane ver’ otálať
dnes — zajtra, uverte mi!

A všetko by to ožilo,
nech sa kto — čo chce nazdá,
len by sa našiel konečne
na ten dvor súci gazda.

— Ja rozpoznávam burinu,
viem, koľká škoda v mochu,
no, chyba — nie som od pluha,
lež kňaz i — poet trochu!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Padaj, dáždiB
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Tichá rosa prajných nebies, jak toť na kvet orgovánu,
osievaj sa i na moju roľu smädom dopukanú!
osviež útlo obilie, veď preto krnie, bo by pilo —
a ver’ by ho bola škoda, keď už takto povzchodilo…
Škoda pre mňa, škoda pre tých, od nich veky bočí šťastie,
lebo na tej mojej roli biednym skromný chlebík rastie,
oň ja trniem, vediac — že ten, ak i v peci sotva stučnie —
zíde sa on mojim, zíde, až ho rozdám vlastnoručne;
bude to snáď o jaseni, snáď už sniadze pre mňa stanú…
— Tichá rosa prajných nebies, polej roľu dopukanú!!
       <span class="emphasis">
        <em>
         1916
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Na šmokviciach
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Nad nami nebies odhrnutá tvár,
hoc tiahnu mráčky prevelebným čelom,
pod nami živá — dravá bystrina
si razí cestu v svete skamenelom.

Už kosom padá unavený lúč
a chladné vánky lákajú noc blízku,
čo sme si korman z kôry znôtili
a zahli v spechu po vyrúbanisku.

Na strmné skaly sadá čierňava
a poletujú placho lesní vtáci,
aj slnko klesá v náruč diaľnych hôľ,
my zato v práci — usilovnej práci.

Blesk! žhavým hadom skráži tajná zášť
a bezúzdny hnev zdunie vyhrážavo:
— No, reku, len si z duše pohovor,
na tomto grunte sbierať máme právo!

V tom hnú sa mračná (pozastene húšť),
však pomimo nás trieľa, besne trieľa
až spŕchnu s výšin kdesi obďaleč,
a šmokvička len jednak pre nás zrela!

— Vy, ktorí vedno s nami sbierate,
len statočne sa všetci do pomoci,
strach ponechajme plachým lesným vtákom
a nebojme sa búrky, iba — noci!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      My musíme sliať túžby…
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Jak neurčité tiene nocí námesačných —
tak stretáme sa neraz, dôjdúc bez poklony
so srdcom, ktorým chladné vánky previevajú
a s dušou, jej čŕt nikto — nikto neodcloní.

Rty vážne tknú sa toho, čo sa nahodilo,
kov reči zvoní striebrom, ozvena sa nesie,
lež — čo sa búrkou dmie dnes hradby dobývajúc —
to zajtra tíško zmiera v nepatrnom hlese.

My musíme sliať túžby v srdce silné, jedno,
a v dušu svojskú, ktorú podvod nezotročí,
za jasného dňa splynúť v nepoddajnej snahe…
bo beda bledým tieňom námesačných nocí!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Proti starému hriechu
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Kut, spájať v reťaz ohnivá
sŕdc prostých i sŕdc vybraných,
by pocítily, že na nich
len jedon nápor spočiva…

… v tom cieľ! bo ruka pomstivá
vždy ľahko zmôže rozrvaných
a v najčernejší okamih
kto spája — ten síl dobíva…

Ja rád by… pomáhaj i ty,
nech starý hriech náš obmytý
a z reťazi nech — závora…

Tú nepretrhne iste nik
a mocou žiaden zákerník
nám nezatiahne do dvora…
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Však, vy to tiež tak myslíte?
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Nám treba vstávať na svite,
keď prvé zore rozvité
a kohút kikiríka…
— Sme gazdovia, lež primalí,
bo ku čomu sme pristali,
to leda škvarka, škvarôčka:
čos’ poľa vedľa potôčka,
tie skromné stavy — knižiek pár,
i novinky a kalendár,
snáď v banke niečo… však i dlh,
a nadovšetko zpruha túh,
jej sily nápor neznaví…!
Nuž vysúkajme rukávy
i v chvíle jak dnes — osudné,
bo darmo! na cti pribudne,
keď rozšíri sa stav i dvor,
a prirastie nám lúk i hôr,
jak chvalabohu mnohým z nás!
Len podržme si svojský ráz
i v Šťastia teplom oblape,
veď panstvo zato neskape,
ba zrejme vyhrá — o ten dar,
čo složia ruky na oltár
v skrýš nášho kostolíka…
— Však, vy to tiež tak myslíte?
nám treba vstávať na svite,
keď prvé zore rozvité —
a kohút kikiríka…!
       <span class="emphasis">
        <em>
         1916
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Na rieke
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Keď nieto pár a nieto šmúh,
len čistým teplom chvie sa vzduch,
u vôd, kde rad vŕb vrhá tieň —
rád zastanem — — — — — — — — — — — 
— — — — — — — — — — Hej, zastanem,
zrúc zrubenú a starú hať,
kde na žihavom slnku mlaď,
len — hups a žups… a čľap a žbln…
a hups a žups!!… v tok sviežich vĺn,
tu kypot pien, sťa čipiek bel,
a mih a lesk tých čerstvých tiel
i tleskot-pleskot, krik a smiech,
kým priezračných vôd val a spech
ten kŕdeľ húsat nesie vdol…
— — — — — — — — — — — — — — — — — —
Nám prúd tak mnohých odviedol,
ich márne čaká stará hať!
Ej, mládež naša, uč sa hnať
hneď proti prúdu!… boj a boj,
v tom úkol náš, v tom diel i tvoj,
žiť ako héros — veď to ctí!
a má i svoje radosti…
hups! smelo a len — ako pstruh!!
— — — — — — — — — — — — — — — — — —
Keď čistým teplom chvie sa vzduch,
u vôd, kde rad vŕb vrhá tieň —
rád zastanem…
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      O práci
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       My chceme žiť? nuž — do práce!
kým na dolinách trvá deň,
nech nehlivie z nás pražiaden,
a moc rúk mnoho zahace…

Len zraky chtivé… iskriace
a dlane stvrdlé na kameň,
ak ani nie hneď — za ameň,
však zvládzu biedy domáce.

— Bo márne čakať, horliť, kliať,
viac — akže v hrsti hodný mlat
i pre chlieb… no, i k obrane…

Čo ťažko príde — drahším je,
a noci národ neminie,
keď v tvrdej práci zastane.
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Syp sa, zrnko…
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       T-r-r-r… rajtár hudie,
smidka chleba v každom skrute:
Syp sa, zrnko, syp sa… syp!
— Odpusťte, vy — prosté zraky,
že k vám idem na diváky!
i vy, ruky, zvlhlé v znoji,
veď sme naši, veď sme svoji!
Dobre sype?… chvalabohu!
však, len mier a po oblohu
siahala by radosť vaša?!
veď to iste nanajkrajšia
chvíľa pre vás, keď sa v zlate
zŕn na humne prehŕňate,
vidiac ovoc hrdlačenia…
Ja vás chápem… a ver’ pre mňa
úsmev váš vždy potešením,
veď ste moji! sám si lením
najviac tiež — až vydám silu,
preto mám i takú milú
chvíľku, jak vy, pookrejem,
keď — čo sožnem — zmlátim, zvejem,
a mám zrna z kláskov ducha,
ktoré jakživ nepotuchá,
mám i pre vás… Čo za cena?
žiadna… žiadna! chápete ma??
áno??? berte! Mienite-li,
že len Pánboh darmo delí,
pomyslite za dní psoty
na hynúcich… na siroty!
a ak niekto v mene rodu
stane tam u vášho vchodu,
nezachlopte pred ním dvere,
veď vám z múčky neodberie
mnoho, leda — so pár štíp…
T-r-r-r… rajtár hudie:
Pamätaj, môj drahý ľude,
iba tak z nás niečo bude!
— Syp sa, zrnko, zlaté zrnko,
syp sa… syp sa… syp sa… syp!!
       <span class="emphasis">
        <em>
         1916
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Naše rodinné snahy
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Kto srdca prajného a šiel by niekdy popred nás,
nech neťaží si chviľôčku zastať na nízkom prahu,
my dnu ho pozveme, ak neohrdí chudobných —
na márach uzrie sklamanie, u pŕs nádeju drahú.

Zvie naše  nešťastie — i že sme voľných potomci,
i — že nám málo ostalo, skoro iba grunt holý,
že z nášho kamenia si cudzí palác budujú
a zver ich lesov pasie sa smelo po našom poli.

Ak bude zvedavý, či nás moc — všetko zjavíme,
jak mnohí krv si predali, iste lebo sa odá,
jak mnohí museli v diaľ diaľnu biedou stíhaní,
a koľkých túli chatka a živí otcovská pôda.

Snáď kvieťa napadne i jemu, aké nečakal,
i spev ho možno uchváti, aký nepočuť inde,
skvost kvieťa, ktoré svet pre malé okná nebadá,
a pieseň — tichá žaloba o tak velikej krivde.

On iste pochopí — on áno! snáď i zaplače
a sotva najde silných slov, aby skľúčených vzmužil,
no, Písmo na stole, v ňom viera naša složená,
že nebol oslyšaný nik, akže úprimne túžil.

Hej, to mu sveríme, že raz tiež stavať mienime,
a jedno nám, čo súsed zlý na náš úmysel vetí:
nám treba dôstojný krov, čo i cudzích prichýli,
pre pieseň našu vhodná sieň — okná pre naše kvety!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      O čom klasy šepcú…
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       — — — — — — — — klasy — ach, klasy
zvlnené — zrejúce — i mne sa ukloňujúce —
hoci som nehodný, lebo som neufal
pre slnko — ohňom vás od jari oblievajúce.

Keď pod vás bránili oráči nádeje miernej,
museli hrudy tĺcť, aby ste vyklíčiť mohly,
a keď ste vzchodily — obláčka nebolo,
iba tá nádej sa splašene halila do hmly.

Gazdovia vzdychali, bôľ ich i mojím bol bôľom,
lebo z ich krvi som a chlieb ich je mi tiež drahý —
pre svoje trnuli oni, ja pre všetkých;
spolu sme volali k nebu, a — nespŕchlo vlahy!
Konečne po týždňoch na polia spráskané, žlté
sošustlo — ale nik neveril v nápravu dáku,
obilie jednak sa zodvihlo — k podivu —
nad hriadky nevädze, nad zápal divého maku.

A keď dnes na medzu sadám — čos’ šepcú tie klasy
zvlnené — zrejúce — ko mne sa prichyľujúce,
iste: by nezúfal, ani nik z rodiny
pre slnko — ohňom zem otcovskú oblievajúce!
       <span class="emphasis">
        <em>
         1915
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Romanca o dvoch starcoch
     </strong>
    </span>
   </p>
   <p>
    <span class="emphasis">
     <em>
      (Venované pánom: P. Č. a B. K—ovi.)
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Keď husté mračná zavisly
    nad našou oblohou,
my zažili sme trúchle chvíle…
(my mladí — pri zdraví a sile!)
    s nádejou nebohou.

A mysleli sme — skonaní!
    že deň sa naklonil,
a skoro sa i väčšmi zatmie:
sen príde… musí neodvratne…
    aby bdel u mohýl!

Dva starci — ako holuby —
    zasadli medzi nás
a smiali sa — a spomínali,
čo spevci s vierou naspievali,
    že sa ver’ splní raz!

že…!! a tvár im až zjasala,
    zihraly šediny,
za chvíľu zmladli — celí zmladli —
a mne? — jak? neviem! na zem padly
    najnovšie noviny…
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Sedliakovi
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Sme vlastní — jak ty, ja tiež — od koreňa:
mne rodným domkom chatka vybielená,
kde ssal som s mliekom trpkých piesní zvuky,
a mozoľné ma varovaly ruky,
z nich jedny prácou navždy zmeravely…!
— Oj, poznám ja tvoj údel neveselý —
hoc nezaťal som kosou iba včude…!
       <sup>
        [
        <a class="footnote" href="#ftn.d56e2775" name="d56e2775">
         4
        </a>
        ]
       </sup>
       aj vzdychal otec, čo vraj zo mňa bude,
však dobrá mať hneď — keď som vraj nie k pluhu,
že azda budem za Božieho sluhu…
i tak sa stalo!… Dnes mám roľu inú,
a oriem, jak ty — v piesok, niekde v hlinu,
jak niekdy otca — mňa tiež teší práca,
že nedbám — ani keď sa nevypláca,
len oriem… sejem… v duši s tvojím vznetom,
že keď nám zle, by lepšie bolo deťom…
nuž vlastní sme — čo? oba hospodári!!
— A teraz, druh môj, v zmätkoch haravary,
čo svety borí v púšte nehostinné,
či myslíš daraz — jak to obstojíme…??
— Ja myslím! a ver’ nikdy bez útechy —
na tvoje ctnosti, jak na tvoje hriechy,
do trudných nocí znie mi čosi stále,
že vyžijeme — hoci na tej skale,
len nech sú doma — duch náš, naše zvyky…
nás nerozvábia žiadne Ameriky:
pri hrobe otcov najľahším preds’ bremä!
Ty a ja všetko — všetko prenesieme,
a hospodárstvo uchránime zkazy:
kraj predkov splodí bylín na úrazy…
tak myslím, druh môj!… A čo síl nám pridá —
mňa musíš väčšmi mať rád — ako žida!!
si moja nádej, horže čistým vznetom,
a bude lepšie aspoň našim deťom…
ver!! — hoc zem krvou našou porosená:
my zmôžeme sa iste — od koreňa!!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Ak sa tak poznáme…
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ak sa my poznáme vskutku — nie napolo,
bude nám, ľude môj, ako nám nebolo!
Jestli ma prijmeš, jak vlastného pokrevný,
objem náš spoločnú bolesť nám umierni…
Ty mi dáš srdca — ja ducha doň nalejem,
aby si veril v to, čomu sa nadejem.
A či to biely deň — a či to mrákoty,
nebudeš, ľude môj, nikdy viac samotný.
Ani ma nezbadáš, predsa tiež pod tvoj kríž
prikľaknem, kým sa ty s dietkami pomodlíš,
pôjdem i do práce, pôjdem i na pole,
ku tebe prisadnem ešte i v kostole,
z kázne ti vysvetlím, ak si v čom prislabým,
lebo sa za teba nehanbím… nehanbím!
— Ale dosť! mnohá reč hlavu len popletie,
hlavné, čo musíš znať — načo si na svete?
musíš!! a keď sa raz presvedčíš sám o tom —
my dva žiť budeme jedinkým životom!
Ak sa tak poznáme vskutku — nie napolo,
bude nám, ľude môj, ako nám nebolo!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Za divej zimy…
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Je pusto — smutno… vietor od severa
sa ženie krajom, smrtnú pieseň vyje —
ó, neľakaj sa, druh môj, neľakaj sa tejto melodie,
a neustrň, keď zrak sa uprizerá
na rad vŕb, čo tak holé —  trúchlo čnú,
kde slúchals’ niekdy pieseň potočnú
a sbierals’ pestré kvietky silný — jarý,
bys’ položil ich komus’ na oltári,
len aby z nás čos’ bolo!… Neustrň!!
pod snehom, ľadom semä dosť i zŕn,
a v rodných srdciach chuti jest i citu —
my vydržíme zimu vzdorovitú,
ba upevní sa žitia nášho niť,
tým viac, keď vieme: musí to tak byť —
za divej zimy zem síl k jari sbiera:
— — — — — — — — — — — — — — — — — — — —
Je pusto — smutno… vietor od severa
sa ženie krajom — nárek dušu bije —
ó, neľakaj sa, druh môj, neľakaj sa tejto melodie!!
       <span class="emphasis">
        <em>
         1917
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Hľadá sa slovenský Nobel…
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       No, áno — myslím, čas je preds’,
by — keď sa na všeličo dá —
i oltár nášho národa
sa zaskvel chválou v kráži sviec,

a mohol spievať verný žrec,
že pominula nehoda,
veď štedrá ruka — súrodá —
hľa, sníma biedu s kňazských pliec!

No, áno — bo je smutno zrieť
jak proletára — úboho!
i najväčšieho z duchov mrieť…

— Však, hanba?! či niet nikoho,
uňho by láska vyvrela
v gest slovenského Nobela?!
       <span class="emphasis">
        <em>
         1916
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Málo nás?
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Len hŕstočka nás — so pár sŕdc i hláv,
či badáš, rod môj, smutný, milovaný?
len hŕstočka nás u vôd tvojich — riav,
čo vyčkávame zore nad horami.

Len niekoľko rúk vďačne prikladá
za mraznej noci na pahrebu drievä,
a keď ti srdce sviera nevláda —
pár oddaných rtov pieseň tvoju spieva.

A keď ti oči slzy zalejú
pre ostré šípy, čo sa v telo bodly —
pár verných kňazov šľachtí nádeju,
a za tvoj život ku Bohu sa modlí.

Nuž nestrachuj sa… však vedz, žiješ — kým
tú pieseň našu cudzia nepodmaní…!
— len hŕstočka nás s vznetom nadzemským…
dosť — primkneš-li k nám, rod môj milovaný!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Oj, nôťme!
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Nik-nikto spev náš neumlčí,
nik krýdla piesne neporaní,
len akže mdloba srdcia skľúči
a zanemieme sami…

Len akže ruky nástroj složia
a svisnúc — odpočinú v kline,
mnúc, že to už tak vôľa Božia:
čo má raz zhynúť — zhynie!

Však zakiaľ duša plamom blčí
a v iskrách piesne rozosieva,
nik-nikto spev náš neumlčí,
čo skaly Tatier zhrieva…

Bo iné časy nastávajú,
čo spletú cudzích v bratské kolo,
tí zatočiac sa — zaspievajú,
len aby piesní bolo!

Oj, nôťme, spevci, horkosť žlči
snáď nefľaskne v tak ťažké rany?!
— nik-nikto spev náš neumlčí,
len znemieme-li sami!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Rozvravte sa znova!
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Bralá naše, vzrastlé z rodnej pôdy,
kedys’ hlučné (dnes však — po ozvene!)
bralá naše, čo ste také nemé?
            čo ste také nemé??
Prv — hoc ste i neovládly blesky,
ale hlas váš čistý bol a rezký,
keď kto zvolal na doline — zaraz
odbily ste, znásobily náraz
zvukov… všakver? rozvravely ste sa…
a dnes?… Ticho!! slovka neozve sa,
či kto hanu kydá, či kto chváli…
Bralá naše, snáď vás začarali,
a či vás des skľúčil, že sa vzňala
nad dolinou búrka nebývalá,
rozvztekliac tok krotulinkej riečky,
zdruzgnúc v drieku nanajkrajšie smrečky,
rozmetúc i striech pár — strach vás jíma?
a či ochromel cit, či snáď vina,
že duch trpel, až ste — dokonaly??
Bralá naše, precítnite — z diali
heslo žitia nového sa nesie,
stíchne búrka, v dodrúzganom lese
sadienka sa ujme… už i vzchodí,
nádej verných klíči z rodnej pôdy:
nezhynie, kto sám sa nepochová…
Bralá naše, rozvravte sa znova!
            rozvravte sa znova!!
       <span class="emphasis">
        <em>
         1917
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Prebije sa slnko…
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Neraz letím v mysli pod krov toho domku,
krášleného zdnuká, zdobeného zvonku,
by zrel vyrobenú rúčku, ktorá zdatne
vlastnú dušu básni na bielučkom plátne,
počul kradmo pieseň milú, beznáročnú,
ako keď tie vtáčky z jari spievať počnú…
Neraz letím, jak by i sám hľadal viery,
či sa nad tým krovom ešte nevečerí,
či z tej citnej rúčky nevypadla ihla,
a či ten spev dáka zhuba nepostihla…?
Ale — chvalabohu! hoc i vetry — chladné,
hoc i padne slza — na to plátno padne,
hoc i viaže nôte krýdla bolesť značná,
predsa svieti slnko, čo i viazne v mračná,
svieti! Hľa, lúč jeho v očiach mojich žiari,
žes’ tak pekný, ľud môj, že máš toľké dary,
že kto podkopal by ten tvoj domček vľúdny,
mal by hriech pred Bohom, hriech ver’ i pred ľuďmi!
— Iba čos’ ma trápi — a nie lecaká byľ,
aby si si základ ty sám neoslabil…
nech na tebe poznať, že si z toho domku
krášleného zdnuká, zdobeného zvonku,
nechže každá vzorka, akú rúčka zbásni,
svedčí, že i duch tvoj vskutku taký krásny,
spev nech nezaváňa pijatykou, vínom,
ale vôňou, ako ten — pred Hospodinom…
vtedy miesto noci svitne chvíľa vzácna:
prebije sa slnko cez tie ťažké mračná,
osvieti krov… okná žiarou a jak zvonku,
— poleje i tváre v okrášlenom domku!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Miesto venca
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Beda kraju — nášmu kraju:
iba zvony vyzváňajú,
iba ruku púšťa ruka,
iba smútkom srdce puká…
              srdce puká!

V ťažkom vzduchu — pochmúrenom,
tonu verní tieň za tieňom…
— Hej, vy duše, drahé — zlaté,
prečo nás dnes opúšťate…
              opúšťate??

Nečujete? — ktosi kvíli,
kladúc vence na mohyly…
nevidíte?? — ruky vzpína,
čierny závoj nesosníma…
              nesosníma!!

A ja rád by tešiť — ale
zdrtia ducha také žiale,
prejde pieseň do žaloby,
keď si spomniem toľké hroby…
              toľké hroby!!

Zbudlé zvony vyzváňajú:
— Hojže, Bože, uľav kraju,
lebo márne zora vzplanie —
ak z nás nikto neostane…
              neostane!!!
       <span class="emphasis">
        <em>
         23/V. 1917
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Hej, vy naše výše!
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Kam len oko siaha — všade zeleň smavá,
všade pučia stromy, pestrie kvietim tráva,
všade hučia vody po tej šírej zemi
o živote novom — bez hnevu a zášti — o vysvobodení…

Všade nôti vtáča, že je Láska nutná,
a že seba hubí, kto jej rúčky putná,
hoci Smrť znie, preds’ i — slávik šveholí v kri:
Nač’ si život príkriť? veď ten krátky život i tak je dosť príkry!

Iba s našich výšin neskoro sneh steká,
iba u nás človek tŕpne pre človeka,
iba u nás márne všetky vzdychy ráje,
lebo srdce srdcu či len nerozumie — a či nedopraje…!

Hej, vy naše výše, svlečte sneh i ľady,
pošlite nám vánku, ktorý kraj náš zmladí,
nechže i nám mrkom slávik zašveholí:
ako zhojiť ranu za vás obdržanú — čo tak páli-bolí?!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Lesný roh
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       — Ta-ta-ta-tá-a…! — — — — — — — —
— — — — — — — — — — — — á-a — á…!
Leť, zvuk môj, vzkazom silných pŕs
do noci búr — do noci hrúz:
— — — — — — — — — ta-á…! a-á…!
leť od skál do skál, s grúňa v grúň
a preraz lesov ston a šum,
ryk zveri divej, hukot vôd,
tresk hromu… a kde dnes môj rod —
leť v štyri sveta končiny,
nech čuje každý z družiny:
— ta-ta-ta — tá-a…! — — — — — — —
— — — — — — — — á-a — á! —
Leť a kde slabšou povaha,
tam osviež, v srdce nalej síl,
by nik sa temna nedesil,
skôr zaujukal radostne,
že blízko sme a jedno sme,
a hoc rvú živly vzbúrené
i cítime i žijeme,
aj k cieľu — hoc svit odnikiaď —
my nezadáme ani piaď…:
— ta-ta-ta — tá-a…! — — — — — — —
— — — — — — — — — — — — — — — — —
— — — — — — — — — — —  á-a — á! —
Kto verí — peklo premáha,
ja verím — hej, my veríme,
že na kvetnastej čistine
raz sídeme sa nad ránom
pod vyjasneným Kriváňom,
čo, ak by mne i nedal Boh —
dožije aspoň tento roh,
v ňom duch môj, vôľa, odvaha…:
— ta-ta-ta — tá-a…!! — — — — — — —
— — — — — — — — — — — — á-a — á…!!
Leť, zvuk môj, vzkazom verných pŕs
do noci búr — do noci hrúz:
— — — — — — — — ta-á…!!! a-á…!!!
       <span class="emphasis">
        <em>
         1917
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Vtáča a ja
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       — O jari s’ včera spievalo, vtáča — ó, radostné vtáča,
o jari s’ včera spievalo… a dnes sa osieva sneh…
zaspaly vánky teplučké, vtáča — ó, radostné vtáča,
zbelely polia, nad nimi mrazivé vetry sa vláčia,
spieval som s tebou o jari… a dnes hľa, vidíš? — Ach, nech!

— Sústrasti nemáš s úbohým, vtáča — ó, závratné vtáča,
Sústrasti nemáš s úbohým veštcom stých krovov a striech:
beda, ak mám lhať v nadchnutí, vtáča — ó, závratné vtáča,
sľubujúc raj, a — ľud môj len ďalej chlieb slzami zmáča…
spieval som s tebou o jari, a dnes, hľa, vidíš?? — Ach, nech!!

— Nehovor, lebo povedz viac… vtáča — ó, ukrutné vtáča,
nehovor, lebo povedz viac: okopnie raz i náš breh?
sšumí kraj žitím bujarým, vtáča — ó, ukrutné vtáča?
— Sšumí, vedz! Jar viac nesplaší drzý skuk vetriska rváča,
veríš-li, spievaj — dôjde skôr! veríš? hľa, sneží!! — Ach, nech!!!
       <span class="emphasis">
        <em>
         1917
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Čakám…
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ako uhlík pod popolom,
dutniem šťastím, tlejem bôľom,
horím túhou, žiarim vierou —
hej, za noci — temnej noci
poletavých netopierov…

Rozniecam sa zbytkom ohňa
u skál, ktoré slzy ronia,
utajený v tíši stálej —
hej, jak — kde si blúdny valach,
zapiekol a — pošiel ďalej.

Zapraskocem v ťažkej dume,
lež kto tomu porozumie?
kto dnes siahne po rároží??
hej, až tŕpnem neraz — ak nik
nerozhrnie, nepriloží…

Čakám — tých, im plam môj v líci,
veď raz prídu vrstovníci
s ráždim každý (kto — nezhynie!),
hej, do noci — temnej noci
zajasá to na doline!!
       <span class="emphasis">
        <em>
         1917
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      KvietoB
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       — Nenos, nenos, Músa milá,
ani z tŕňa, ani z ruží,
čo krv biednych porosila,
i tak za to neutŕži
hruď — len bolesť, ktorá páli!
Hľa, už veniec hotový je,
dosť sme toho nasbierali
za najväčšej tragédie
na pamiatku. Teraz načim
zapomínať… hrôza mnohá
ľahko vyrve drapom dráčim
ešte len i vieru v Boha…
preto nenos! Radšej staňme
k oknu, či sa nebo pýri,
rednú-li hmly prenáramné —
haliace kraj šíro-šíry…
poď, veď — pôjdeš bez sĺz, kde si
klopala prv ubolená,
slovo tvoje radosť vzkriesi,
bledá tvár sa začervená,
jak… hľaď! zore! A kto zvesť tú
neprijal by bez námietok,
tomu ukáž ko mne cestu,
podajúc mu temo kvietok!
       <span class="emphasis">
        <em>
         11/VII. 1917
        </em>
       </span>
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2775" name="ftn.d56e2775">
        4
       </a>
       ]
      </sup>
      Kedy-tedy.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2993">
       </a>
       Čierne roky
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      Čierne roky
     </strong>
    </span>
   </p>
   <p>
    <span class="emphasis">
     <em>
      (1914 — 17)
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Kto vás len preklial, že tak vädne,
čo ruky vaše suché zasiahnu…?
kto vás len preklial, roky biedne,
že každý z vás po krvi smädne — 
                 a slúži Satanu??

Vy oči dlaňou zakryly ste
a vyrvaly i srdce z človeka…
vraj — len kým padne prvé listie,
a nebo podnes — búrne, hmlisté,
                 a svet, ten božeká!

Vy starcov zmenily ste v kmeťov,
a mládenci? hľa, vekom skľúčení,
i dievčie líčka — bez zánetov
(z chvíľ jedna — väzbou mnoholetou)
                 a z mladíc — stareny!

Vy svätyne ste prevrátily,
rozfúknuc kázne ako páperia…
mne ste — žiaľ! mne ste dosvedčily,
bo srdcu môjmu neverili —
                 a dnes mu uveria!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Lúčenie so starým rokom
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Choď — starče, choď…!
veď bol si otca hodným synom…
nuž, plav sa v diaľ po mori sinom
a staň, kde máš… pred Hospodinom!
                            choď!!
Vedz — starče, vedz…
že neuzrieš sĺz pri rozluke,
bo vysmial si sa našej muke…
ó, neuzrieš sĺz pri rozluke —
                            vedz!
Viď — starče, viď
tú krv… tú, v ktorej si sa kúpal…
kvet nádeje, naň vylials’ úpal,
a srdcia, po ktorých si stúpal…
                            viď!
Čuj, starče, čuj…
po šírej zemi lkajú zvony,
a mnohý národ ruky lomí…
ó, maj to všetko — na svedomí…
                            čuj!
Rec — starče, rec…!
či ťažkú vinu predkov smyje
ten, ktorý tebou splodený je…?
či len ktos’ ďalší z famílie…??
                            rec!
Choď — starče, choď…!
hľa, — čas ťa volá vážnym kynom…
ó, plav sa v diaľ po mori sinom!
my vítame sa s tvojím synom…
                            choď!!
       <span class="emphasis">
        <em>
         31/XII. 1915
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Mier
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       K nám uchýlil sa svätec vykázaný,
čo chová v srdci holubicu bielu —
no, musel s ňou pre čeľaď nedospelú,
z jej srdca šľahly ohne končinami.

Náš kraj však chrbtom Tatier obohnaný,
krv nepoškvrní bystrotokú Belú…
i prežil s nami tíško zimu celú,
až zľavilo a vyšli s ovečkami…

Breh jeho žalmom rozzvučal sa vrelo,
z tých smiernych vĺn som vytušil, že je tu,
bo v ponížení nezjavil sa svetu.

— Bum… búumm! zpoza vrchov zahrmelo,
žalm zmĺkol… ovce staly na úvratí,
šiel svätec, že však ako kráľ sa vráti!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Večerná modlitba
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Pane nebies, zeme!
hľa, noc cloní kraje ubolené,
biely mesiac prediera sa hmlami —
taký chorý, taký ukonaný,
ako duch môj, ktorý k Tvojmu trónu
pred usnutím rád by na poklonu.
— Ó, môj Bože, postav stráž a prísnu,
nech sa ko mne v noci nedotisnú
hlásatelia, ktorí pokľakačky
v Písmo krvou bližných robia značky;
ani tí nech k lôžku nepristúpia,
ktorých duša — doma zderská, skúpa —
rabom cudzím chystá vykúpenie;
ani — ktorí ženú umienene
márnym zájmom v obeť — milliony!
tí nie, Bože!! lež on nech sa skloní
pod môj krov… On, ktorý kríž svoj ťažký
z lásky niesol, i mrel na ňom z — lásky,
Ten nech príde a mne tíško sverí,
či to ešte i dnes v ľudstvo verí?!
— Ak sa potom ani netkne hlavy,
k ránu prezriem zdravý, azda zdravý,
s chválou mena Tvojho silný vstanem…
Vyslyš, Bože, prosbu moju! Ameň.
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      D’Annunziovcom
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Nuž spevy vaše márne neboly —
ó, veľkí žreci svätej sebeckosti!
hľa, už vám všetko — všetko po vôli:
svet prijal krst váš, s ním i vaše cnosti.

Hej, môžte nôtiť v pravom nadšení —
o vnade krvi — o nádhere ohňa:
Rím v blku, okršlek v dym zhalený —
a vášeň mocných slávne diela koná.

Ste víťazmi — a vaša zásluha
(čo nevezmite, prosím, za urážku!),
že zem sa nebu dnes tak nerúha,
bo pokrytectvo sňalo s tvári masku.

Dnes zjavným — koľko sme si naľhali,
jak zjemnelí sme, božskí — v mysli, v cite,
i hymn váš, hoc ste ľahko začali,
že ťažko — veľmi ťažko dokončíte!

No, hýrte piesňou, kým svet v súboji
pre vznety, aké srdcia vaše túlia…
bo pozde, keď ten zvie, že nestojí
za toľko útrap celá zemeguľa!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Čuj, bijú hodiny…!
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ó, mesto veliké — na ktorom mlha leží
a slnka čistý jas do ulíc nevniká,
kde v svetle umelom zdvihá sa tisíc veží
a rady palácov uchvátia pútnika,

kde korso každý deň zvlní sa v svojom čase
a život s životom veselo zápolí,
kde v jasnom zrkadle prieplavu list sa trasie
a tajom špľachocú ľahunké gondoly…!

Ó mesto veliké — ja tiež som z tvojich kňazov,
lež skromný chrám môj si málokto povšimne,
sťa Cerber popudný stál by mi u dvier strážou, 
len kto-ten vojde, hoc — kážem tak úprimne!

Mne text môj vyjaví — o čom rad palôt mlčí —
a isto rozoznám v úzadí Golgatu…
kde ktosi hmly rval — by skúpal zem v čistom lúči,
no — musel na kríži vyliať krv presvätú…!

Ó, mesto veliké — poznám ja taj tvoj desný!
mne svetlo umelé oči viac nezmámi…
svit pravý do duše cez tvoje hmly sa tiesni,
zkiaď — jak by reflektor — zachvie sa rynkami.

A srce zaplače! — ako by neplakalo?
keď zrie, v tej hrdobe úbohosť koliká…
že všetko deje sa — ako sa večne dialo,
bo slnka čistý jas do ulíc nevniká…!

Ó, mesto veliké — na mori vystavené,
lež vlny — krvou a slzami horkými!
pod tvoje paloty za prúdom prúd sa ženie,
a ruky piliermi vidím čnieť z hlbiny…

Tie ruky — na ktorých nádhera tvoja leží,
kým samé skuté sú v najtvrdšej nevoli —
pre svetlo umelé, v ňom zrieť len tisíc veží
a skvelé korso — a ľahunké gondoly…!

Ó, mesto veliké — záplava sĺz sa dvíha,
a ty len nemyslíš na prácu záchrannú…!
a ty len neveríš, že sa ti ssuje pýcha —
ak svaly v umdlení nacelkom vystanú…!!

Čuj! — bijú hodiny na mojom skromnom chráme,
som kňaz — nuž volám: čas blíži sa — priblíži!
a vieš, kto zachová ulice podmývané?
— len ten, kto za všetkých dokonal na kríži!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Narieka dievčina…
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Vysoko na nebi hviezda sa trblieta,
na prahu dievčina o bránku opretá:
— Povedz mi, hviezdička, všetko ti sľubujem,
kde je ten, kde je ten, koho ja milujem?
— Keby bol, dievočka, na mojom okolí,
ver’ by ti, srdcom ver’, spravila po vôli!
— Spýtaj sa, hviezdička, opýtaj sestičky,
azda tá dovidí milého chodníčky!
— Sestra mi hovorí — mrákava dlžizná
sviera zem a v tej sa ona vraj nevyzná…
— Spýtaj sa, hviezdička, opýtaj matera,
aká to mrákava síry kraj zastiera?
— Matka mi hovorí — od mora — po hory
ohne a vôkol nich sveta pol táborí.
— Spýtaj sa, hviezdička, mesiačka miesto mňa,
či by ten nezočil milého u ohňa?
— Mesiačik hovorí — milý tvoj — znavený
sníva si pod briežkom na zbitej zeleni…
— A či ho opatria, či nie je o hlade?
— Kde tam hlad — kde tam hlad po takom západe?!
— A či mu postlali dobre i pod boky?
— Veru mu postačí, nie na noc — na roky!!
— Bože môj, prebože, žalostná novina!!
— Nezúfaj, nezúfaj, nie si ty jediná!!
— Keď som nie jediná, ale som sirota,
kdeže sa podela nebeská dobrota??
Odpoveď nechodí… Nebo sa trblieta,
narieka dievčina o bránku opretá…
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Synovia skazy
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Sú malí a sú velikí,
im márne Boh dve dosky dal:
v ich očiach vášne smev i pal
a v srdciach smelé podniky…

Tí stelú tŕnim chodníky…
a život, čo sa pekným zdal,
len samá kvíľba — samý žiaľ
a zúfajúcich výkriky.

Sú malí — pre nich prísny súd,
i tupí rinkot ťažkých pút…
chlad celly… snáď smrť prehrozná…

a veľkí? — nebojac sa hán
sú v práci! Ja ich vídavam,
no, svet ich ešte nepozná.
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Tešte, spevci!
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Sneh púšťa, v grúni kosodrevia vstáva,
po svahoch jarky sem i tam sa vinú,
už skoro udrú vody na dolinu,
zpod uschlej nová prebíja sa tráva.

I hájom zas hľa — šumí svieža vrava,
spev, švehol, švitor v jeden akkord splynú…
hen skľúčený kmeť, vzdá česť Hospodinu
a popľujúc dlaň úhor preoráva…

Oj, tešte, spevci, piesňou bezstarosti!
bo márne slnko úsmev rozosieva,
tej jari rod môj moc sa nažalostí…

Zem zrosia slzou: rodič, žena, deva…
hľa, skľúčený kmeť — tiež mu vzali syna…
oj, tešte, spevci! — chudák, nepohýna!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Tie dnešné radosti!
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Vídal som ženu — týždne vídal,
znášala veľa, iste veľa:
každý deň vädla, jak by mrela,
každý deň novú vrásku pridal.

Smútila, jak len matka môže,
keď o koms’ drahom ani chýru,
šklbala vlasy, hlavu sirú…
— Nepísal? — Ach, nie, Bože-Bože!

Tak som ju stretal, tešil — darme!
zlomená, slabá, nekaľavná
hľadela s výčitkou i na mňa…
— Div, ak tá stvora nevymarnie!

Iba tu karta… Ach, môj Bože!
práve sme švábku dosádzali —
smiala sa, slzy v očiach hraly,
jasala, jak len matka môže…

Volala na mňa, na súsedy
— okrajkov v jamkách aj po štyri —
a syn? oj, že mu vraj i žíri…
Chudák! a — padol práve vtedy!!
       <span class="emphasis">
        <em>
         1916
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Krv a zlato
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Nad nimi visí kliatba praveká!
jak krv — i zlato v žilách preteká
a v desné hĺbky stŕha človeka.

Svod vniad ich — láskou rovno omámi,
a chichoce sa ktosi — Neprajný,
keď zatnú do skál ostré čakany.

Vie, že kým rúda v ohni prehorí,
krv pobláznená srdca závory
na pospas ľahkým duchom otvorí…

I počne obchod… hlivieť nedá to!
trud vypláca sa veľmi bohato:
za krv dá zlato a krv za — zlato!

V diaľ ničotnú sa valí veľrieka,
s ňou mizne krv i zlato človeka,
len Nazaretský u nej narieka…!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Noc na dedine
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Po smutnej nedeli šerom sa rozlieva
na zmĺklom priedomí žiaľ — žiaľ!
Pusto je… v ťažkých hmlách mesiačik dotlieva,
jak by sa rozhľadieť bál — bál!

Tlumená žaloba vznáša sa z potôčka,
ako s hôľ žurkoce vdol — vdol…
snehy sa púšťajú, lež čo sa nedočká
oblevy — bude as’ bôľ — bôľ!

Okny, zkiaď padá jas na temné sypárne,
ak ho chceš uzrieť — ó, hľaď — hľaď!
deti sa modlia… z žien mladé jak obstarné
v slzách sa sberajú spať — spať…

Dajedny ruky však píšu — veď nenáhlo! —
ružovú kartu, či list — list:
— Len tú jar zariadiť, už by mi odľahlo…
kebys’ nám mohol dáks’ prijsť — prisť…!

Dajedny oči — ach, očká tak spanilé! —
nemo sa dívajú v diaľ — v diaľ…
ako by uľpely na čejsi mohyle,
kde spí — kto bol by ich vzal — vzal!

Vyhasnú okná… žiaľ na zmĺklom priedomí
iba hen pred krčmou krik — krik!
ktosi rve zpoza tej strakatej záclony:
— A kto mne rozkáže? nik! — nik!!

Smutno je… v ťažký mrak mesiačik uniká,
sťa by — v rmút premnohých čiel — čiel…
občas čuť tiahly hvizd starého hlásnika…
mladší? tiež s inými šiel — šiel…!
       <span class="emphasis">
        <em>
         1916
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Posledný skvost
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Čos’ ešte nám preds’ ostalo,
jak veľmožovi, ktorý hral
a všetko… všetko premrhal,
keď štastie nijak neprialo.

On zachránil — hoc pramálo:
skvost posledný, čo iskry sial —
(pre meno!) žehriac šiel s ním v diaľ…
no, zbité srdce ufalo.

Náš poklad: môžme — v mysli — riecť
o lotrovi, že lotor jest,
tu nieto nástrah v násilí…

Lež magnát s šperkom — pre meno!
snáď najde šťastie zmarenô
a my tiež — čo sme ztratili!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Sborený chrám
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Len brhlie, rumy, čmud a dym…
kde stál prv — plný veleby;
žalm zmĺkol — stony, úškleby
dnes tiahnu miestom presvätým.

I oltár v hrobli rozpadlín,
tam kalich bratrstva! kdeže by?
… Mrak hnevný temnie na nebi
a pod ním — rumy, čmud a dym!

Oj, stavba vekov, úchyl právd,
kto zodpovedným za tvoj pád —
Boh a či skôr kňaz nepravý??

Mne srdce puká, čo aj viem,
že človek, ktorý dal ťa v plen —
raz krajšie si ťa vystaví…!
       <span class="emphasis">
        <em>
         1916
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Už všetkých rovno ľutujem
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ja tiež som nebol nestranný,
keď hrnuli v boj volaní,
ja tiež som nebol — haj!
a mal som ohňa, mal i zášť,
i cieľ — zaň hodno život klásť,
i heslo i svoj taj…

I moji hudci ťahali
a rušne iskry metaly
do nočnej temnoty…
a s peklom by sa spriahol bol,
by nepriateľa premohol,
tak iste — ako ty!

Lež dnes viem mnoho — premnoho,
že mohlo byť i bez toho,
dnes viem už mnoho — haj!
a plány ani nekujem,
len všetkých rovno ľutujem,
i teba — i svoj taj…!
       <span class="emphasis">
        <em>
         1915
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Čo — keď prídu…?
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       U priezračných vôd sedám za prhkých dní,
raz pochovávam nádej — zas ju kriesim,
na vŕbu zvučný nástroj nepovesím,
lež ospevujem blankyt nedovidný.

Viem, kolísavé sú tie moje rytmy,
jak citný záchvev pukajúcich brezín:
bo s vánky teším sa — aj iných teším,
a s víchrom i ston smútku neodbitný.

Som z najšťastnejších, jednak — už len tôňa…
po kvapke cedí krv, kto skúma znaky,
či národ skoro vyjde z — Babylona…

Čo — keď tí prídu, ktorí pod bodáky
si stali z bratov — zas sa v starých biedach octnú?
či zaspievame spolu pieseň preradostnú??
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Ohlás sa, bože!
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Dosť bolo trestu, ak si trestať mienil,
dosť sĺz — ak hriechy sveta smyť sa musia,
dosť krvi — ak ňou vykúpi sa duša —
po zemi ju kýs’ závrat rozpramenil.

Len ston, ach zúfalý ston na míle míľ,
kde ticho — tam to dusia, v sebe dusia…
na zbožné prosby hory nepohnú sa…
Smiech! jakživ sa tak diabol nezarehnil!

— Tvár uzrel som dnes ako z chmáry liatu,
a oči… ó, tie oči! a rty… ó, rty siné!
vraj — iba darmo, čo sa naveríme!!

A to bol otec, ktorý želel ztratu…
Ja? stál som nemo! — Či sa staráš o nás?
ó, znič nás, Bože, ale sa nám ohlás!!!
       <span class="emphasis">
        <em>
         3/VII. 1915
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      V letnom sparne
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ohnivo plajú klince,
ohnivo kvitne na medzi šíp:
v plameňoch ľudské srdcia,
dusná je vrava, dusnejší vtip…

Čakáme oblak! oblak —
ktorý by sosňal ťažobu s pŕs,
ochladil silený smiech…
a dal nám sĺz — dal úprimných sĺz!!
       <span class="emphasis">
        <em>
         1915
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      V kostole
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Lavice zasadnuté, čo hneď i mnohí z nich chýbajú,
práve rok: odišli kams’ na cestu ďalekú schystaní —
nejeden posledný raz vdýchnul bozk na čelo predrahé,
rozoznať také čelo — nevyjasnilo sa od vlani!
          „Smiluj se nad nami…!“

Mohutne zvučí pieseň, upia i píšťale organa,
ženský hlas preráža — veď bôľ žien dnes v najprudšom svijaní;
starenám shúžval údy, kvetúcim devám rty zľadovil,
a z tých, čo porodily — mnohá už kojí len slzami:
          „Smiluj se nad nami…!“

Mužovia? — zväčša starci! Mládenci? iba hrsť najmladších,
ešte i z tých vraj má ísť: útly i v robote skonaný…
kam? hen ten v rovnošate na chóre, ten to vie istotne,
zkúsil už mnoho — spieva zo srdca a nie len ústami:
          „Smiluj se nad nami…!“

Iba ja mlčím — ja, kňaz! nehodný služby tej preťažkej…
lebo sám — ani neznám pravice, ktorá nás zachráni,
ale keď hovoriť mám — vzbĺknem v tom plameni pohľadov,
pochopím všetko, tak i zvestujem — že sa ten Vzývaný
           smiluje nad nami!!
       <span class="emphasis">
        <em>
         1915
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Spomienky s ciest
     </strong>
    </span>
   </p>
   <p>
    <span class="emphasis">
     <em>
      (Paris — Le tombeau de Napoléon I.)
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Nedávno bolo — ja pútnik zo synov národa, ktorý
nerodí hrdinov, základmi Europy otriasajúcich,
skromne a do hĺbin pohnutý
zastal som pod skvostnou kupolou nad hrobom jediným v svete.

Podo mnou mohutný sarkofág tesaný z červenej žuly
(iste, bo ten — kto tam spočíva — tvrdým bol, nezlomnej vôle),
dlažba: list na liste z vavrínu,
dokola bohyne borby a víťazstva — obdiv v ich nehybnom zraku…

V mojom to isté! hoc nikdy som nemal rád hérosa krvi,
snáď — že sám nie som ním! snáď — že som v inom cieľ poznal!
jednako skoro som zaplakal,
že je nie náš, a ten mramor, to zlato, že hrdosťou iných sa skveje!

Slnko sa skláňalo, ako sa sláva i najväčších skláňa,
slávnostne lialo sa svetlo a skvelo sa na stĺpoch štihlých,
z výklenkov minulosť volala,
sarkofág clonili tône; len vysoko oproti oltár sťa v plameňoch zjasal…

Kríž na tom oltári, na kríži najväčší hrdina srdca —
vysoko! rozumieš? nad hrobom tesaným z červenej žuly,
nad vencom z vavrínu, nad kruhom
žasnúcich bohýň… a ten istý Spasiteľ, ako i v chudobe u nás…!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Poľovka na Švihrovej
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       I ja som vyšiel s lovci — pravda, len palica v hrsti!
pod hôrkou nechali nás: starého pána a mňa,
dvoch dobrých známych, ktorí odkedy krv na zem pľuští —
sa vedno zahľadíme v obličaj každého dňa…

a spolu naslúchame novinám, aké nám sdelia,
a spolu tŕpneme — však spolu ufáme zas,
ak plán náš zlyhal — sakra! hybaj my na veliteľa…
— Nuž pravda, truncus-trunci, mal sa prísť opýtať nás!

Nám totiž zrejmé všetko — úspechy, ešte viac — chyby,
a hlavné — vyčkávame vlastného spasenia svit:
Quid novum? báťko — ja mu: Najlepšie zajsť dnes na hríby!
Tu lovci: Poďte s nami, ide sa pre národ biť!

— Tak? bravo!… A my sme sa dostali „na štand“ do sihly,
kde — ako vravia — vojna vznikla i konca má dôjsť…
       <sup>
        [
        <a class="footnote" href="#ftn.d56e3332" name="d56e3332">
         5
        </a>
        ]
       </sup>
       môj báťko bafkal z fajky, psiská len nezaskolili,
nuž u pňa puška, ktorá mala by zľaviť náš pôst.

Hmly riedke tiahly… slnko preblesko, ale len zpoly,
kým vetrík dvíhal páper z odkvitlých vyrúbanísk —
my lietali sme v duchu od Baltu na Gallipoli,
a odtiaľ boh vie kade — pri vzteklom ďafkaní psísk.

A metali sme vence z vavrínu, inde zas z tŕňa:…
Ach, musí to byť hlupák, že sa tak prekvapiť dal!
V tom — len keď na pár krokov… — Ľa-ľa-ľa, báťko, ľa… srna!!
lež pozde!… a ten starý Kriváň sa podistým smial!
       <span class="emphasis">
        <em>
         1915
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Kultúre
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Hej, hrdá bohyňa, veď si len dožila časov:
tvoj oheň vyhasnul, inému bohu sa kädí, dnes,
nie si viac kráľovnou, ale skôr poddanou našou!

Si krásna, uznáme, preto i uctíme chrám tvoj,
no, musíš privoliť na všetko, o čo ťa žiadame:
ísť, kam my, jesť — čo my a piť náš ohnivý nápoj!

Náš boh dnes bohom i tvojím, preto poď a slúž mu s nami…
schyť do rúk prápor náš a veď nás v plameňoch k víťazstvu,
čo nechceš vidieť, to nemusíš — akže hruď citlivú raní…!

Pred svetom prisvedč, že jestli kde — u nás si istá,
bo vieme, nepriatelia — tí by nás nedbali pohaniť,
že sme ťa mali, jak Izrael — Ježiša Krista!

Ó, my sa do prachu koríme pred tvojou krásou,
len pochop úkol svoj, sver nám um, srdce i čo len máš,
a my raz vložíme diadém do tvojich vlasov!
— — — — — — — — — — — — — — — — — — — — — —
Hej, hrdá bohyňa, však si sa dožila časov?!
       <span class="emphasis">
        <em>
         1915
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Na dedine
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Už vzdychy zmeravely —
a slzy skamenely,
hľa, má sa ku večeru,
a ženy — mladé, staré —
na vode šaty perú…

Ak tu-tam zdvihnú hlavy,
chlap sa im nepozdraví,
čo prejde — staré, biedno!
i bijú tými piesty,
jak keď už všetko-jedno.

Chýr na chýr, ako by sial:
ten padol, onen písal,
zas v obci čosi stroja
pre choleru… Ťaj, veď sa
tí páni o nás boja!

Pred krčmou bubon. — Sváko,
čo to zas? — Nuž len takô —
máš uši, rapotačka!
No, deti rozkrikujú,
že zas tu odberačka…

— Ba?!… žiadne kvíľby — shony,
nik ruky nezalomí:
keď berú, nech už berú!!
a ženy — mladé, staré —
na vode šaty perú…
       <span class="emphasis">
        <em>
         1915
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Bratovi
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Tak aj ty musíš trpieť v útlej mladi,
krv moja drahá, duša z mojej duše —
a nedbať na bôľ, ktorý srdce kúše,
lež zastať, kde smrť život svetov riadi?

Si dieťa — a zrieš hynúť mužstva rady:
na zaschlej pôde vôkol — rudé ruže,
niet výhľadu, niet! zákopy len plnšie —
a vdova-mať viac syna nepohladí!

Ak nevrátiš sa domov, braček, pozdrav otca,
a rec mu, že zem — ktorú oral dlhé roky —
si zachováme, z lúk tiež nepredáme — chopca!

A potom pred trón vylej prehlboký
žiaľ náš! bo, zdá sa, že tam nechyrujú ani
o ľude, ktorý v trapiech upie pod Tatrami!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Z mesta
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Po blatnej hradskej kráča so pár žien…
cez chrbty — čisté obrúsky, lež prázdne.
Mal byť trh v meste, ten ich sviedol, ten,
za nimi hegá záprah a ver’ len
na ľahko… iste nikde nezaviazne.

Čo nesú? nové chýry, iné nič!
ba jednak — v srdci starosť, súžbu, muky,
u jarma iba zriedka plesne bič…
— Hajs! volá smutne starý pohonič,
a ženy? — Deň tam a máš holé ruky!

Veď keby aspoň dáky pletenák
pre deti, múky, čo len na zápražku…
však — hej, Boh neshovie viac — to je tak,
hľa, s ranenými koľký zas vlak…
ten musí mať as’nošu hodne ťažkú!

Len zvoľna jechá, z okien pokynú,
voz stane, vďačne postoja i ženy —
tak ľahko zočiť krvnú rodinu,
dnes každá z chvíľ má svoju novinu:
ak práve otec, syn, brat skaličený?

No, nikto! Hnú — tá cesta na špatu,
i topole už mŕtve vedľa ležia,
nuž trpí všetko a niet obratu…
— Hajs, volky, už deň súdny azda tu!
I ženy vzdychnú… v šere zbelie veža…
       <span class="emphasis">
        <em>
         1915
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Riava
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       So skaly na skalu
            vody sa valia,
            so skaly na skalu…
            vlny vrú
hlbokou dolinou — útesmi bralia,
po ňom sa stele moch zelený, mäkký,
s oboch strán jedlina, vysoké smreky,
s oboch strán rakytie konáre máča…
Na briežku koliba, popred ňu bača
postáva na podiv! skľúčený — starý,
boh vie, či dožije budúcej jari:
v grúni už sneh a ver’ hlava tiež belie,
na holi mrak i na vráskavom čele —
v úbočí neladne hrkocú zvonce?
nepasú valasi tadiaľ, kde on chce??
Čoby!! Lež včera, keď so strovou došli,
planý chýr doniesli z dediny — oh, zlý:
syn Ján vraj padol!! i nejde mu nijak
práca… hľa, oprúc sa o hrubý kyjak
postáva… ani len na zápek chuti!
Bielučký Zahraj chvost daromne krúti,
gazda ho nezbadá — trúchly zrak strmie
na riave, ktorou dnes jeho bôľ hrnie —
meravo hľadí… keď oddané zviera
skočí — hop! ale on kyjom ho zmerá:
— Ideš mi!! kliatbou sa poozve od skál,
a pes poď, vyjúc… hja, môž’ byť i dostal!
odpáli… skoro však plichtí sa bližšie
k starcovi, o chvíľu ruku mu líže…
— Chápe čos’? oči sa súcitom kalia,
vie i to — ústa viac nezšemrú…
           so srdca na srdce
           smútky sa valia,
           so srdca na srdce…
           žiale vrú!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Smutná žatva
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Bár ako inokedy kosy nakované —
tak nesporo sa dorábajú sená,
mlaď nezaspieva — nezujuká žena,
skôr horká slza kradmo bledým lícom skanie…

A zbaví ešte ta i Božie požehnanie:
klas vydala zem — potom zúrodnená
dosť bohato — až klesá do koreňa…
len ženca! Keď aj ide vedľa — nezastane!

Hej, rýchly kosec šírym svetom chodí —
na zavolanie došiel, berie radky…
a kade zatne, všade krvi ani vody.

Ta vyšli silní z dedín na poriadky,
ich zbožie môže stáť — pán dá za prácu chleba,
a kto sa nenavráti — nebude mu treba!!
       <span class="emphasis">
        <em>
         1916
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Žiaľ
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Už smrek červeneje,
jedľa potemnieva,
na tej našej dolinôčke
nikto nezaspieva.

Zpoza Tatier nocou
zázračný vták vstáva:
letí, letí jasná hviezda
letkom zlatohláva.

— Postoj, vtáku, postoj,
napiješ sa vody,
a nám povieš, jak sa našim
na bojišti vodí!

Prečo nenapíšu
svojim ani riadka?
na otcov sa vypytujú
deti, nebožiatka!

Lež vták nepostojí —
priponáhlo mu je:
nesie zvesti veľkým pánom,
lebo nepočuje?

Sklamane zrie žena,
sklamanejšie deva…
v našej tichej dedinôčke
nikto nezaspieva!

Nikto nezaspieva,
nik sa neusmeje —
a nie — lebo jedľa temnie
a smrek červeneje!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Ästetická
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Hrdý kaštieľ — s balkónu výhľad ako v báji
na aleje strihané do strmných stien — kde tu
na smes kvetín — Neptuna hen jak rybník háji,
na rad sôch pod zeleňou — i na gloriettu…

Veľmestský hluk viazne v tých rozvetvených stromoch,
s ktorých pŕchne prvý list, ako vetrík dýcha,
biely piesok vrždí jak výsmech na výronoch,
čo si hudie v korunách skrytá Jaseň zticha.

Štiki-šťuki… nožnice sú hľa v práci práve:
ratolesti musia preč, ak sú mimo čiary…
štiki-šťuki — štiki-šťuk… musia, hoc sú zdravé —
mne však jaksi clivo zrieť na tie lepotvary!

Jak by stromy nechal rásť!… ak dnes kráse hovieť,
dal by vyryť z mramoru prostú matku v kroji,
smútiacu — keď priniesla nanajväčšiu obeť…
a tam by ju postavil, kde ten Neptun stojí.
       <span class="emphasis">
        <em>
         Na pamiatku 22. sugusta 1916
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Jaseň
     </strong>
    </span>
   </p>
   <p>
    <span class="emphasis">
     <em>
      (1915)
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Došla predčasne na chladnom preťažkom oblaku,
ktorý zaľahnul na hory — obieliac zubaté hrebene,
zmrazil nádeju dolín, ak maly ju nejakú:
prší, od týždňov prší a — na radky skosené!

Prší, od týždňov, prší a duch môj zas skľúčený
čupí, ako vták na chvoji s krýdlami zmoklými,
že tak tiahne tá mrákava bez všetkej premeny,
a že deň po deň iba čo väčšmi sa zozimí.

A že deň po deň iba čo víchra jak skučiaci
výska pod okny o chýroch najskvelších úspechov,
jednak tí, čo sa pretmolia priedomím, chudáci,
majú vpadnuté oči, sťa od častých nárekov.

Majú vpadnuté oči — bo nahorklým ovocie,
čo im oskúpna jaseň už poznovu podáva,
veru mnohý z nich do jari ťažko sa premoce,
preto v pohľadoch smútok, ba ešte viac — únava!

Preto z pohľadov čítať, že všetko už skonané:
zvesti-nezvesti, ako i kladiva najnovšie údery,
žena, ktorej muž nikdy viac na prahu nestane,
i žid, ktorý sa pred poštou noviniek dočakať neverí.

Ach, je skonané paprať sa v klebetách podkúpnych, chabých pier,
platiť núkané pamiatky, na ktorých chytráckosť utŕži,
tlieskať na frázy hrdinov v najfarizejskejšej z trúchlych hier,
kým von na radky skosené prší… len verím, raz doprší!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Profil
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Vlak zaberal a v jasnom vozni
len dva sme boli — blízki dávno,
on hľadel oknom a ja naňho.

Šiel s bojišťa a s ranou v tele,
bol z detstva mojím kamarátom,
čo zkúsil — vyvravel mi chvatom.

I odznak mal za činy skvelé,
stál — jak by ten kraj živý — známy
bol korsom… na ňom pekné dámy.

Jas slnka polial ostré črty,
len vnútrom mojím tiahla chumeľ:
ja jemu — on mne nerozumel.

— Ach, nebol ten prv taký tvrdý,
a teraz pohľad až zem ryje,
jak na čele kejs’ — batterie!

Vlak zaberal a v jasnom vozni
som študoval tak zvláštny profil,
on radosťou sa zatiaľ opil —

preds’ — nevyjasnil pozor hrozný…!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Našim deťom
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Vy drobné hlávky s vlnistým zlatým vlasom,
tak dobre, že dnes ešte rozmýšľať neviete…
vy jasné očká s neviny svätým vzkazom,
tak dobre, že váš pohľad netúla po svete!

Vy jemné ušká, navyklé sladkej piesni,
tak dobre, že k vám nárek hynúcich nesiaha…
a rúčky! — ako dobre, že vás nič nerozbesní
a najviac drevený meč vtisne vám odvaha!

Ach, dobre vám! kým neresť v hrob starcov tiahne,
a temné vlasy mladých predčasne obieli,
tá neresť pôrodná, v nej morom rvúc božekáme,
no, vám snáď, nádej naša, lepší svet nadelí.

A tak to zbaví! hrajte sa, deti, hrajte,
veď potom — na „krštenie“ — život vás zavolá,
vy veseľte sa, ale na nič sa nepýtajte,
ak my v hod bez úsmevu vstaneme od stola!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Pod krížom na mraku
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Na srdci s ťarchou hasnúceho dňa
hen po kríž zajdem — niže dediny,
hen po kríž — s neho hľadí bôľny zrak
v tie mĺkve, snehom kryté končiny.

Tam stávam s veľmi dávnou otázkou:
— Čos’ videl dnes? však — iba smútok zas?
On vie! ó, veď je svedkom najlepším —
čo dôjde k nám a ide kams’ od nás.

On vie i povie! a nás zavalia
hmly Tatier — ťažké, veľmi ťažké hmly,
a naším žiaľom prudká Belá rve,
že sme tak mnoho smútkov vystriehli.

— Nuž, s Bohom! tichosť pozdrav preruší:
— A to už? ja v to. — Veru, darmo je…
— Tak Boh vás sprevoď!! Smutní brodia v diaľ,
a súmrak hádže na nich závoje.

Sme zas len sami s dávnou otázkou:
— Kto zbudne? S kríža žiadnej ozveny…
— No, reku — ty snáď už len ostaneš,
však tiež bys’ rušal — nech si medený!

Na srdci s ťarchou hasnúceho dňa
zpod kríža kráčam, keď zvon hlaholí,
na oblohe len hviezdy nevzchodia
a smutní brodia snehom po poli.
       <span class="emphasis">
        <em>
         1916
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Si čula smiech ten, Smrti…??
     </strong>
    </span>
   </p>
   <p>
    <sup>
     [
     <a class="footnote" href="#ftn.d56e3545" name="d56e3545">
      6
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Kdes’ vo Francúzsku — čítam — stalo sa:
šli bojovníci, ktorým mrklo v duši,
kým boj na blízku prudší bol a prudší,
šli — ako kŕdeľ tichých baránkov —
bez myšlienky a s túžbou nijakou…
— Bum! granát, a z nich dvaja — už len boli!
tu búrny smiech sa niesol po okolí:
— Ha-haha-ha!
ha-haha-hahaha-ha!!
a márna bola prísna výstraha,
rán sypalo — tí ako deti vôkol mŕtvych stáli
a vážne rokovali o čoms’ a sa smiali…
oh, smiali — smiali — smiali!!
— — — — — — — — — — — — — — — — — — — — — — 
— Si čula smiech ten, Smrti?? vyhas hnev svoj nehorázny…
bo ak ťa ako múdri nezmôžeme —
vedz, zvládzeme ťa iste — ako blázni!!
       <span class="emphasis">
        <em>
         3./VIII. 1916
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      S diaľnej planéty
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Zdalo sa mi, zdalo: nepoznal som Zeme,
nepil z jej vôd, ktoré zpod brál vyronené
tečú ako slzy… netrhal som kvetín…
že na inej, krajšej, lepšej hviezde sedím
zdalo sa mi, zdalo… Pekne bolo vôkol,
ani jeden kvietok krvou nepodmokol,
a jak bujne kvitly! slniečko sa smialo,
ani jedno srdce žiaľom nepukalo —
zdalo sa mi, zdalo… Keď tu zprávodaji,
pred ktorými vesmír sotva niečo stají,
roztrúsili chýry o ďalekej Zemi,
čo jej vášne nieti a čo duch jej cení,
aké tvory chová (preúbohé tvory!),
prečo v noci plamom fialovým horí…
— Vypočul som všetko — nesháňajúc vence,
pomyslel som: veru — hlúpe deťurence!
Vtedy v obličaj môj chladom pozavialo,
a ja pochopil som — to, čo sa mi zdalo,
to, čo sa mi zdalo!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Len čo by som videl…
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Keby som bol prameň, z neho tvor ten píja,
preň sa zbičovaný človek kŕčom svíja,
v tok sĺz by sa preobrátil!

Keby som bol vínom, po ňom bažno siaha
bezohľadná ruka najväčšieho vraha,
na krv by sa preobrátil!

Keby som bol bozkom, ním sa sladí život,
sobral by som horkosť všetkých vdov a sirôt,
na blen by sa preobrátil!

Len čo by som videl, ako mu to chutí,
že bol taký biedny, že bol taký krutý,
a či by sa neobrátil!?
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Na ľade
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Sťa hviezdy — žiaria pestré lampiony
v diaľ preďalekú, kde sa nebo kloní
a lesklým ľadom preteká sa — hemží postáv milliony.

Z ’kejs’ hudby vyznie bolestný zvuk čella,
v ňom otázka i výtka rozupelá,
veď dnes na ľade šírom Život a Smrť veľkí riaditelia.

Tie milliony sprostučkých sú ťahov,
z nich každý s tvárou strápenou či blahou
sa ženie — v ruke s jasným lampionom kamsi svojou dráhou.

Krv všetkým prúdi hudbou na takt daný,
a nevedia nič — nič o smilovaní:
ľad klzkým — kto si silným stane v cestu, padá doráňaný.

Každému slnkom lampion, čo on má,
(ten nevyhasne!)… Zvíri hudba — shonba,
kýs’ prorok volá, že to hriešne — hriešne, ale sotvakto dbá!

Na krížnych dráhach hnev sa o hnev lomí,
jak oddá Život Smrti milliony —
rve hudba desne… na znak riaditeľa hasnú lampiony.

Len teraz prezrú oči v hrôzach plenu,
už chápu slov, že hriešne — kam sa ženú,
a namúdrení smyslia — so mnou smyslia na poslednú scénu:

až neostane horieť lampiona…
ľad spustne, lebo Život bude — „doma,“
Smrť, prečiarnuc tie zamotané dráhy, skoná — tíško skoná!!
       <span class="emphasis">
        <em>
         1917
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Našim
     </strong>
    </span>
   </p>
   <p>
    <span class="emphasis">
     <em>
      (V pôste r. 1917.)
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Tak ťažko, ťažko mi i tešiť vás už, bratia,
vy tichí martýri, im svätou povinnosť,
tak ťažko! — bojím sa, že slová neosladia
múk vašich číry blen — dnes, v dlhý — trpký pôst…

Oj, ťažko! srdcom schvie: ak niekto vysmeje ma
že nesiem, jak dnes rok, pár lúčov nádeje,
a jednak musím k vám, krv moja rozptýlená,
bo beda hrudi tej, v nej úfnosť dotleje…

Hej, beda — akže ju tón pôstnych piesní splaší,
tých tiahlych, bolestných, ich nikto neskladal,
tých v nich vy upiete, v nich lkáte, drahí naši,
jak Pán náš na ceste, keď kríž niesť nevládal!

Som oným Šimonom — nuž prijmte moje ramä!
čo — moje? vznesme zrak vhor k chmúrnym nebesám,
a zľahčie bremeno, bo medzi nás On stane,
Ten niekdy strápený — a kríž váš prejme sám!

Ja vzkaz vám odovzdám a vrelý pozdrav z domu,
i s mojím žehnaním vám oddám dojatý,
však On sám zdvihne prst a z mrákot nebosklonu
jas vzíde — zaženúc tmy našej Golgaty!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Deti naše, deti!
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Niekdy o poludní, niekdy na mrkaní
složím na stôl pero, čujúc rytmus krôčkov,
zpod záclony vyzriem oknom, nezbadaný,
natešiac sa jak vy, keď vás matka chová peknou rozprávočkou.

Vidím uzly — kapsy kníh a v dlhom rade
kožúškov a šaták… baraníc i čiapok,
v kŕdli krotkých jahniat tu-tam kozľa mladé —
ak pán rechtor nejdú zápät — štúra — socia, odskakujúc nabok.

Vidím jastriť oči, bzukot včeliek slúcham
vravou, čo ma v dávne časy učičíka,
zdá sa, praje nebo všetkým mojim túham,
zdá sa — zpoza sáry vyzerá mi žltá hlávka perečníka.

A zas vidím, ako sporo dorastáte,
tvár vám vážnie, tvrdnú dnes tak útle svaly,
chytáte sa práce bodro — húževnate,
by ste s nami na vzdor neprajnému svetu chrám náš zbudovaly.

Takto o poludní, takto na mrkaní
teplou nádejou sa srdce povždy vznieti,
keď vám za záclonou žehnám — nezbadaný,
by ste doplnily rady padlých otcov — deti naše, deti!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Všedná pieseň o zmarenej láske
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Nedobre je na tej zemi,
celučký svet prevrátený:
ako z diaľky — ako zblízka
iba hrmí — iba blýska!

— Nepreklínaj, drahá mati,
i tak sa ti nevyplatí:
toho, kto tej búrke vina,
človek darmo napreklína!

— Nekaz oči, milá moja,
azda sa ti vrátim z boja,
keď ma počkáš — v Božom mene
dosť sa ešte soberieme!

Bubny hučia — trúby vreštia,
oheň chŕli hen od mesta —
kde pred chvíľou čaty stály —
potokami krv sa valí…

V tichom chráme pred oltárom
mať i milá kľačia párom,
ale kde by prosba vrelá
prehlušila toľké delá?!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Mater dolorosa
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Čŕt tvojich zbadal som v ten večer žalostný,
keď sviece horely, preds’ bolo v chráme stínno,
a syn tvoj prijímal z rúk mojich chlieb a víno.

Tvoj pohľad cítil som i s tisíc úzkosťmi —
hen z lavíc žaloval, kým som ja horlil v reči,
oj, často žaloval, že ktosi v nebezpečí…

A viem i o chvíli, keďs’ do rtov zahryzla,
čo som ja hovoril, tys’ vtedy neslúchala,
oj, viem, žes’ v chvíľu tú pod krížom syna stála.

Však — došlas’ ku Hodu a želiac, jak si zlá,
kde kľačal on, tams’ ty — tak pokorná a tichá!
len slza veliká sa sviezla do kalicha…

A potoms’ umrela… tie črty slovenské
keď bolesť zorala — no, nezhyzdila hrôza…
— Spi sladko, sladučko… ó, mater dolorosa!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Hier ruht ein unbekannter SlowaB
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       — Tu sme! sem veniec… tento hrob je náš!
z vás, sestry, najkrajšia a nevinná
nech ozdobí zem, v nej spí hrdina,
         ja poviem úprimných pár slov:
— Na duši s bôľom sirôtok a vdov,
i rodičov im vyšla nádej v nič…
so smútkom panien ľaliových líc
a vpadlých očú — ako pri plači,
tak stojíme tu, milí smútiaci!
— Hľa, mohyla, len jedna, jedinká
z premnohých… a kríž miesto pomníka,
na ktorom čítať, že pod pláštami
tu spočíva kýs’ Slovák neznámy…!
Nuž čí to hrob? Náš! A kto v ňom? Náš brat!
len jedna ztrata z toľkých ťažkých ztrát,
len jedna obeť… vernosť vrodená
čo priniesla a — hľaďte! — bez mena,
jak nosí večne obete náš rod:
keď dať? dá! keď mrieť? tak mrie o závod
i neznámy!… No, brat náš premilý,
nám túha vstáva z tvojej mohyly,
by nekrivdil nám žiaden nečlovek,
veď trpíme dnes ako ktokoľvek
a krvácame hojne-hojne ver’…
nuž živoriť, jak leciaká sber
bez mena, keď sme dobrí ku práci??
— Nie! chceme žiť… žiť… milí smútiaci,
pre tehto hrob tu a pre iných stá,
čo pokrývajú diaľne bojištia
a ktoré sú nám drahé… posvätné,
k nim — hoc len v duchu — deti pradetné
síl zajdú načrieť, ako práve my…
— Ty ale, drahý brat náš bezmenný,
čuj vzdych náš: Boh ťa osláv, hrdina,
prijm’, čím ťa uctí rúčka nevinná
za rany… za krv… Vedz, do ostatku
že zachováme tvoju pamiatku,
bo — mŕtvy pre nás život znamenáš…
spi sladko! — — — — — — — — — — —
— — — — — Modlime sa: Otče náš — —
— — — — — — — — — — — — — — — — —
A na rozlúčku nechže ťahá slák
po strunách duší: „Kto za pravdu…“ tak!
by poznal svet, že tento hrob je náš,
          oj, náš, i bez mena je náš!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Hudba z oblaku
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Môj plášť (dnes z oblaku) až na zem syrú splýva…
                  vej — vejže, vetrík, vej!
a prsty na strunách a tečie nôta clivá
                  z tej duše boľavej…
čuj, plné akkordy jak jarným vzduchom trasú!!
ó, kto ich roznesie? kto pochopí ich hlasu??
                  vej — vejže, vetrík — vej!
O srdciach zlomených, im viac sa nevyjarí,
                  hrám — roztúžený hrám,
o hroznej obeti, čo rudie na oltári
                  z rán, kde prv svätý chrám,
a tesklím, žalujem i hromžím výtkou mnohou,
že načo bolo svetu stavať z ľudí bohov?!
                  hrám — usúžený hrám…
Môj plášť dnes z oblaku a tvár do hmly je vtkaná —
                  vej — vejže, vetrík — vej!
a tečú akkordy — hoc vravou Ossiana
                  z tej duše boľavej,
len keby všetky skaly (srdcia?) spolievaly —
len keby všetci ľudia so mnou zaplakali…
                  vej — vejže, vetrík — vej!!
       <span class="emphasis">
        <em>
         1917
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Ver, bude ticho zas!
     </strong>
    </span>
   </p>
   <p>
   </p>
   <p>
    <div class="blockquote">
     <blockquote class="blockquote">
      <p>
       <div class="literallayout">
        <p>
         <span style="white-space: pre;">
          Obrázok: Trávnatá dolinka,
v úzadí končiare vrchov, hľadiace
na osamelý kríž pri ceste.
         </span>
        </p>
       </div>
      </p>
     </blockquote>
    </div>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Je ticho zas… deň jasný, smierlivý
sa na končiare oprel, na nivy,
vo vzduchu hrajú mušky malinké —
pri umučení v kvetnej dolinke je ticho zas…
a môž’ byť, pozná kraj ten niekto z vás,
i vie, čo ten na kríži pamätá,
jak obloha v prach a dym zastretá
sa chvela hromom diel… ó, pukala!
a hrozný ryk sa lomil o bralá,
krv tiekla, nápad rval sa s priekorím,
až ostal iba veľký cintorín —
a kríž, sťa na znak, že i v súboji
najkrutších vášní sveta obstojí —
ten kríž, kde s’ smyslel snáď ty v preveľkú
tú súžbu na mať, deti, manželku,
na dušu, ktorá srdcu najprvšia,
a bôľnes’ zupel: Pane, smiluj sa!
tam ticho zas…!! Len hlava boľavá
hen s kríža sa ti — čuješ? — privráva:
Ver, synu, ver i v ohňa údese,
a viera tvoja hory prenesie,
tie vrchy trapov… ver!! deň smierlivý
sa oprie na končiare, na nivy,
a ty sa vrátiš domov… orať… siať…
na prahu sobjíma ťa žena, mať,
tvár trudnú shladia rúčky malinké,
a bude v svete, jak tu v dolinke…
tak sväte, jasno, milo v tento čas — a ticho zas!!
       <span class="emphasis">
        <em>
         1916
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Veronikin ručník
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Tvár tvoju, rode môj, i krv z rán… horké slzy
som stieral ručníčkom… hej, od troch smutných rokov,
kým rty ktos’ zažehnal nemotou prehlbokou.

Dnes ručník obzerám, je v rúčkach mojej Músy
a div kýs’ — obličaj, v ňom ťahy tvoje veru,
lúh tie viac nevyžrie a práčky nevyperú!

Z nich čítať všetek bôľ i otázku tak hroznú,
i túhu ešte žiť a nie tým biednym žitím,
keď ker už umiera a púčok nerozvitým.

Oj, žiť — žiť na slnku, čo dáva sladkosť hroznu,
čo duše rozspieva o peknom vinobraní…
— Viď, rode, poznáš sa? vrav — jazyk rozviazaný!

Ten ručník tebe dám, len neohrď ma, prosím,
krv — slzy utieral, nuž iste zmôže nápor…
na, vezmi — pripevni, nech bude z neho prápor!

Až zavlá vo vzduchu — ja slzami zem zrosím,
tú rodnú, drahú zem — jak najvernejší vlasti,
a pohnem za nim tiež a nedám svojej časti!!
       <span class="emphasis">
        <em>
         16/VII. 1917
        </em>
       </span>
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e3332" name="ftn.d56e3332">
        5
       </a>
       ]
      </sup>
      To si totiž povráva ľud o Švihrovej.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3545" name="ftn.d56e3545">
        6
       </a>
       ]
      </sup>
      Údaj tento pod názvom: „Smútočný pochod pomätených bojovníkov“ priniesol
                    pôvodne francúzsky časopis „Gaulois“.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3749">
       </a>
       Žalmy
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      Žalmy
     </strong>
    </span>
   </p>
   <p>
   </p>
   <p>
    <span class="bold">
     <strong>
      I
     </strong>
    </span>
   </p>
   <p>
   </p>
   <p>
    1. Kde dlieš, Hospodine?
   </p>
   <p>
    v ktorú oblasť končín preniesol si stán Svoj — a trón mocný kraľovania Svojho kam si
            složiť kázal?
   </p>
   <p>
    2. Duch môj ako príšera sa vláči, sliediac po stope nôh Tvojich; bez prístrešia, ako
            vyhnanec, sa túlam chvejúci sa, či kde nezačujem hlasu Pána môjho…?
   </p>
   <p>
    3. Na horách hluk, po dolinách lomoz; vody kypia penou neskrotného hnevu pod oblakom
            čiernym ako žúžoľ.
   </p>
   <p>
    4. Mestá hlásajú vzkaz hrozný Jahve Zebaota; dediny sa plašia, inde pokrikujú vyzývavo
            hulákajúc:
   </p>
   <p>
    5. — Nás, nás zastaneš i v ohni smrtonosnom pravicou — ó, Bože otcov našich! a na
            poliach krvou sadlou pozapuchlých v preslávny deň s nami jasať budeš!
   </p>
   <p>
    6. V chrámoch, posvätených službe Tvojej, ľud Tvoj za zdar v piesňach holduje ti;
            kňazia v ornáte sa rozmlúvajú s Tebou na modlitbách uisťujúc, ako nakloňuješ ucha.
   </p>
   <p>
    7. Ja však márne napínam zrak, nenachodím stopy nohy Tvojej; daromne sluch ostrím,
            hlasu Tvojho nikde — nikde nepoznávam!
   </p>
   <p>
    8. Preto upiem dňom i nocou — kde dlieš, Hospodine? v ktorú oblasť končín preniesol si
            stán Svoj — a trón mocný kraľovania Svojho kam si složiť kázal?
   </p>
   <p>
   </p>
   <p>
    <span class="bold">
     <strong>
      II
     </strong>
    </span>
   </p>
   <p>
   </p>
   <p>
    1. Hospodine!
   </p>
   <p>
    iný boh ti vtrhnul v obvod dŕžavy a podmanil si hravo brancov opevnenia.
   </p>
   <p>
    2. Zrada od liet mnohých kovaná, hľa — oddala mu bašty bez odporu; otvorila tvŕdze až
            do korán.
   </p>
   <p>
    3. Beda tomu, kto je zodpovedný za pád — trikráť beda! lepšie by mu bolo, keby svetla
            sveta jakživ nebol uzrel.
   </p>
   <p>
    4. Lebo lži-boh obrátil zem na ruby a v chvíli; podržal i zákon Hospodina v
            malichernostiach — ale slovu Jeho podťal koreň samý.
   </p>
   <p>
    5. Opojil dav, zmiatol myseľ zdravú; svedomie — to zabil a i tak mdlú vôľu sovrel v
            putá desné!
   </p>
   <p>
    6. Hľaďže, starci chodia bez opory, ženy ako pustovky z hniezd vyplašené poletujú;
            deti ponevierajú sa v kŕdľoch ako vrabce — porujúc sa i pre suchú kôrku chleba!
   </p>
   <p>
    7. A boh nový sadá na stolicu, ako Všemohúci; pred ním klonia čelá húfy, ktoré na smrť
            idú!
   </p>
   <p>
    8. V ruke jeho berla hrôzy, pustošenia a shon podkupný mu volá bez oddychu: Svätý,
            svätý, svätý!
   </p>
   <p>
    9. Beda tomu, kto je zodpovedný za pád — stokráť beda! lebo rúhajúc sa mrštil skalu v
            prameň Lásky večnej…
   </p>
   <p>
    10. Uvalil svet v pokrytstvo a prinútil jesť jedlá zakázané; múrov síc’ sa netkla
            hriešna ruka jeho, predsa neponechal zo Siona kameň na kameni.
   </p>
   <p>
    11. More sĺz ho — môž’ byť — nezaleje, ani výpar krvavých pláň neumorí; ale kliatba
            opustených vdov a sirôt sprevádzať ho bude i za hrobom.
   </p>
   <p>
    12. Hospodine!
   </p>
   <p>
    pomiluješ smrteľníka, ktorý v kvete zlámal stromy ovocné a kvetnice ti zdeptal —
            rozvášnený?
   </p>
   <p>
    pomiluješ červa, ktorý v posmech obrátil i sväté meno Tvoje?
   </p>
   <p>
   </p>
   <p>
    <span class="bold">
     <strong>
      III
     </strong>
    </span>
   </p>
   <p>
   </p>
   <p>
    1. Divíš sa — ó, Bože — divíš, že hlas piesne mojej — ako z útrob hrobu? nástroja zvuk
            plný vzlyku, trpkej obžaloby?
   </p>
   <p>
    2. Pohliadni sám na mňa úbohého s vysokosti, a viď! skloň sa k duši rozdrtenej, ani
            mlatom na nákove — potom porozumieš!
   </p>
   <p>
    3. Mal som nádej — dnes tá kvetom podkoseným; mal som vieru — dnes tá člnom,
            ponechaným ľubovôli zbúrených vôd.
   </p>
   <p>
    4. Ako pohorelec hľadím na kľaklý zrub domu svojho; ako kňaz na rozvaliny svätyne, v
            nej ufal som sa slúžiť Bohu svojmu až do — smrti.
   </p>
   <p>
    5. Výkvet ľudu môjho opustil ma; pozostalí plačú usedavo — a ja nemám vína, aby som
            ich srdcia rozveselil.
   </p>
   <p>
    6. Čisté snahy — vlastné dcéry moje, ktorým som tú dušu obetoval, sedia obnažené u
            dvier; pýšil som sa nimi; dnes hľa šata po kuse s nich padá — hrdý som bol na ne, a dnes
            v hanbu uvedú i moje meno.
   </p>
   <p>
    7. Blízki viniť, ďalší — vysmievať ma budú, že som veľký hod chcel strojiť — na soľ
            nesoženúc…
   </p>
   <p>
    8. Preto nástroja zvuk plný vzlyku, trpkej obžaloby, bo ten, ktorý ľahkomysľom vrhnul
            pochodeň v chrám mieru — uštval i mňa, ako blúdivú zver — ožobráčil ducha, že jak lazár
            sadám vedľa cesty, kade zúfajúci tiahnu.
   </p>
   <p>
    9. Lebo — kto dnes nemajúci beľma — v ľudské plemä ešte ufať bude: že vlk prebývať má
            s baránkom a dieťa odučené siahať smelo v dieru baziliška — kto to uverí dnes?
   </p>
   <p>
    10. Nestálosť je matkou človeka a podlosť kojnou jeho; sto liet honosiť sa bude
            ctnosťmi, pretŕčať ich, ako drahokamy diadému — aby nečakane strhnul náličnicu, k
            pohoršeniu slúžiac zveri divej.
   </p>
   <p>
    11. Nediv sa — ó, Bože — nediv, že hlas piesne mojej plný sklamania a čiernej
            beznádeje! Kto by plesal, keď ho obľahne noc na poludnie? Kto by jasal, keď mu zeme
            obosiate sniesol príval rozjedený?
   </p>
   <p>
   </p>
   <p>
    <span class="bold">
     <strong>
      IV
     </strong>
    </span>
   </p>
   <p>
   </p>
   <p>
    1. Dosť, dosť — Hospodine — lebo preplnenou nádoba — hľa, rozlieva sa obsah duše
            mojej!
   </p>
   <p>
    2. Zažeň čiernych havranov — ó, zažeň od príbytku môjho, aby nesprznili vôd tých, z
            ktorých kojí duša moja smäd svoj…!
   </p>
   <p>
    3. Nenakladaj na mňa, nenakladaj — vidíš, kolená sa podlamujú! Nedopúšťaj, lebo
            mizerný som človek, aby obstál, — a nie Tvojím pomazaným!
   </p>
   <p>
    4. Vyteč, oko moje, vyteč, ako by si malo shliadať vtákov čiernych krýdel! Zamri,
            sluch môj, zamri, ako by si zachytiť mal rozvratný hlas — plný pochybností!
   </p>
   <p>
    5. Čo som pleva, odsúdená ku spáleniu, že ma vietor chyce, kam mu ľúbo? Prečo
            nezavoláš vetru — stoj! a havranom — heš!?
   </p>
   <p>
    6. Ty spíš, Všemohúci, kým ja hyniem! Inému si bohu oddal zeme Svoje — uvrhnul si bez
            ľútosti deti v pospas šelme sedmihlavej!
   </p>
   <p>
    7. Alebo sa tešíš zo sĺz matiek, z nárku hladujúcich detí, ktoré otca neuvidia? kocháš
            v krvi, ktorá z krajov, znakom Syna Tvojho okrášlených, v ťažkých parách do podnôž ti
            stúpa?
   </p>
   <p>
    8. Prijímaš hold chrabrých, ktorí vysoko ti pozdvihujú palmu, pokropenú krvou miesto
            rosy? Slúchaš nekonečné chvály, žes’ Ty pomohol sám schytať dietky dcéry babylonskej a o
            tvrdú skalu porozrážať?
   </p>
   <p>
    9. Beda, lebo márne čaká sluha odpovede Pána svojho! Beda, lebo zamúlaly kalné prúdy
            priezračný až prameň Lásky večnej!
   </p>
   <p>
    10. Beda tebe, Nazaretský, lebo daromne si skonal na Golgate!
   </p>
   <p>
    11. Beda, prebeda nám, lebo nieto z mrtvých vstania, iba hrob… jeho kameň šelma
            neodbitná večne strážiť bude…
   </p>
   <p>
    12. Beda, prebeda — oh!
   </p>
   <p>
   </p>
   <p>
    <span class="bold">
     <strong>
      V
     </strong>
    </span>
   </p>
   <p>
   </p>
   <p>
    1. Rozpadnul sa oltár Hospodinov, rozpadnul sa — zem sa pohla, a môj pokoj tam pod
            ssutinami.
   </p>
   <p>
    2. Výsmech bezbožníka sadnul na rty moje a brud hnevu obličaj mi polial, že sám
            prikladal som drievä, snášal prvotiny — otrokom súc dymu vystupujúceho.
   </p>
   <p>
    3. Zanevrel som na-Ňho, ale On sa na mňa rozpamätal!
   </p>
   <p>
    4. O polnoci na podstení havrani mi zmĺkli nečakane a hlas zaliehal v sluch — jemný
            ako šepot vánku — prísny ako hrmot, derúci sa z útrob morských:
   </p>
   <p>
    5. — Kde ste? kde ste? Vyčakával som vás shovievave — netúrli ste ani! Preto som vás
            nechal, ako zanecháva deti otec vysúdený — teraz viďte!
   </p>
   <p>
    6. Zavrhli ste radu moju, premúdrení! Pustili ste úzdu neobrezanosti srdca svojho —
            tá, tá deptá vás i bližných vašich!
   </p>
   <p>
    7. Načo sú mne vaše kríže — z dreva, z kameňa, či z kovu? Načo neustále vzdychy plné
            pokrytectva, nízkej sebeckosti?
   </p>
   <p>
    8. Čo mňa do sĺz, ktoré tečú potokami? Čo mňa tam do krvi, ktorú rozrytá zem dúškom
            smädným pije! Ja som nenariadil!
   </p>
   <p>
    9. Postavili ste si v chrámoch boha dľa obrazu duše svojej sami — koríte sa pred ním,
            vzývate ho — lebo chce to, čo vy.
   </p>
   <p>
    10. Plemä jašterčie! Jak dlho špinou šaty svojej plášť môj poškvrňovať budeš? dokiaľ
            budú kňazia tvoji kädiť ľútej modle, lžúc ti: — Ajhľa, Hospodin! hľa, Boh náš!?
   </p>
   <p>
    11. Nehnem prstom, aby som zver zpiatil krvolačnú! Pokojne sa dívam, ako svevoľne si
            hýri, ako chlípe krv a vtína ostré drapy v telo druha svojho.
   </p>
   <p>
    12. Ale precítnuc raz, ustrnie a zaupie, aby som sa vrátil! Na bruchu sa doplazí až ko
            mne, sťa pes s hlavou rozvrátenou — v pokore mi nohy lízať bude… hovorím Ja, Vševedúci…!
   </p>
   <p>
    13. Dopovedal — a kde čierni havrani — kde? Neozvú sa viacej! Ani vietor nechyce ma
            ako plevu, odsúdenú ku spáleniu, kam mu ľúbo!
   </p>
   <p>
   </p>
   <p>
    <span class="bold">
     <strong>
      VI
     </strong>
    </span>
   </p>
   <p>
   </p>
   <p>
    1. Volaj, duša moja, volaj!
   </p>
   <p>
    — Ako škrupinôčku skruší chvíľa hradby synov ľudských; v prach a popol srovná víťazov
            jak premožených! ale oltár Hospodinov obnoví sa — berla kraľovania Jeho skvieť sa bude
            až na veky vekov!
   </p>
   <p>
   </p>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e3948">
       </a>
       Epigrammy
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      Revanš
     </strong>
    </span>
   </p>
   <p>
   </p>
   <p>
    <div class="blockquote">
     <blockquote class="blockquote">
      <p>
       Gen. I. 27.
      </p>
     </blockquote>
    </div>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Na svoj obraz človeka Boh stvoril,
v človeku však prefíkanosť mnohá:
obraz Boží odparatil kamsi
a na vlastný vytvoril si boha!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Potecha
     </strong>
    </span>
   </p>
   <p>
   </p>
   <p>
    <div class="blockquote">
     <blockquote class="blockquote">
      <p>
       Ex. III. 5.
      </p>
     </blockquote>
    </div>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Čo sa už len pre tú obuv
ten svet toľko hrozí?
nuž veď — Mojžiš stál pred Bohom,
a jak vieme — bosý!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Prispôsobivému talentu
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Hoc už meníš farbu ľahce,
každému si taký, jak chce,
ak si sadneš k stolu a žien vôkol stola,
nerec aspoň miesto — „bol som“: ja som bola!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Na svetovú vojnu
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Kalamajka-kalamajka
     mik-mik-mik…
miesto hudby romoní
a kto krky vylomí —
     nevie nik.
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Slovenská obozretnosť
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Pánboh im syna požehnal…
tak zneje zvesť na krátko:
vraj — krstili ho Peterom,
no, pre domácich — Vladko!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      In memoriam
     </strong>
    </span>
   </p>
   <p>
    <span class="emphasis">
     <em>
      (Obeti dohánovej mizérie.)
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Vo vernej službe dávnych zvykov
položiac život pred trafikou,
spi sladko a za muky časné
nech ti viac fajka nevyhasne!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      „Mehr Licht!“
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Tak veľký Goethe… umierajúc,
keď videl, človek v akej tme! Ja
dnes netrúfam si žiadať — najviac
ak za pol litra petroleja!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Morbus slovaciensis
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Nemáme-li? — vzdycháme
nad tolikým nešťastím,
a keď s neba padne čos’,
nevieme, čo počať s tým.
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Z bravkových úvah
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Kroch… kroch… kroch…
pokročily ľudské mravy?
pán ma zdraví, sedliak zdraví —
  kroch… kroch… kroch…
keď sa túlam po ulici — po dvoroch.
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Náš jedlopis
     </strong>
    </span>
   </p>
   <p>
    <span class="emphasis">
     <em>
      (Prostonárodná pieseň.)
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       „Švábku pod polievku,
švábku v chlebe máme,
švábku miesto mäsa
švábkou zajedáme.“
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Kombinácia
     </strong>
    </span>
   </p>
   <p>
   </p>
   <p>
    <div class="blockquote">
     <blockquote class="blockquote">
      <p>
       II. Mojž. XVI.
      </p>
     </blockquote>
    </div>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ach, jednak dobre, že u nás
z tých rodom vyvolených počet preveľký,
bo — ľahko môž’ byť — raz sa zbadáme,
že počne padať manna — snáď i krepelky!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Zlá vec má i dobrú stránku
     </strong>
    </span>
   </p>
   <p>
    <span class="emphasis">
     <em>
      (Na prácu — R. Fugmann: Der Segen des Krieges.)
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Pána X. včera nabili tak veľmi
až umrel… a vraj dlhov nechal silu…
— No, hľa — má aspoň pokoj s veriteľmi!!
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      Epilog
     </strong>
    </span>
   </p>
   <p>
   </p>
   <p>
    <span class="bold">
     <strong>
      Hodno bolo spievať?
     </strong>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Keď rty moje zmĺknu a z rúk bezodkladne
zvučný nástroj na zem syrú, tvrdú padne,
zvíria všetky struny dissonantným praskom,
ako posledný ston po živote trudnom, po živote ťažkom.

Dozvonia a vzduchom ozvena sa zdvihne,
odnesúc vzdych v oblasť večnej harmonie,
kde sa pridá k roju mojich tichých spevov,
ktoré chvieť sa majú, večne chvieť sa majú nad otcovskou zemou.

Kľaknú na mračná (dnes búrka na nich jazdí,.)
spŕchnu na smädný kraj v tichom, teplom daždi!
zúrodnia ho soľou, čo v nich rozpustená,
zhrejú neústupnou túhou strápeného nášho pokolenia.

Ja už pod mohylou budem sniť — no, čujne,
chápúc, že čo mrelo — rastie… ženie… bujnie,
a keď dôjdu vďační hrob môj popolievať —
precítim to, že preds’ hodno bolo trpieť, hodno bolo spievať!
      </span>
     </p>
    </div>
   </p>
  </div>
 </body>
</html>
