<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e101">
       </a>
       I. Svatoboj
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Už sa kráľovstvo Slovákov rozpadlo,
   Hrozný chýr skazy od Prešporku beží,
Tam na tých poľach — žalostné divadlo —
   Na smrť ranený sám kráľ Mojmír leží,
A jak mrie, oči po Nitre napráva,
   Na ktorých Velká Morava skonáva.

Do kola kráľa ležia bojovníci,
   Obledlí sem tam poľom rozsýpaní,
Obstarní muži a mladí chasníci,
   Mečami padlí, z kuší dostrielaní,
Zberby víťazné hučia a výskajú,
   Padlých kaličia, všetko z ních zdierajú.

Na druhej strane na sivkovi cvála,
   Jak kôň zaskočí kdosi bez obzrenia,
Svatoboj je to, samého brat kráľa,
   Sám on len zmýva z poľa rozsúdenia,
Zmýva a nazad nič sa neohliada,
   Srdce mu v žiali zúfalom uvädá.

Vina mu i žiaľ srdce prekrúcajú,
  Prse sa úža a srdce trepotá,
Tí mrtví za ním z bojiska volajú;
  A peklo samo za ním sa rehotá,
Pres jarky, doly on svetom uteká,
  Bo z pekla duje hrúza na človeka.

Tam v dialke zmiznul; zberby rozkatené
  Výskajúc tratia pomaly sa z poľa,
Chvat po lúpeži do kraja ích ženie,
  Za nimi všetko tíši sa do kola,
Len chrapot mrúcich poľom postonáva,
  A deň Slovákov žitia dokonáva.

Tak sa to nesie Slovenskému ľudu,
  Jak zvon rodine, keď otcovi zvonia;
Už vás, Slováci, do krypty klásť budú,
  Ktorej temnosti svetu vás zaclonia,
Vždy bez života, a predca na svete,
  Len sa vždy moriť a zmierať budete.

Zberby víťazné do kola sa sýpu,
  Zaroveň šiaškam na kraj pripadajú,
Všetko čo schytia kazia, berú, rýpu,
  Len biedny život ľudu nechávajú,
Aby zas môhol všetkého nasbierať,
  A ony maly čo lúpiť a zdierať.

Nieto pomoci, na Prešporskom poli
  Mužstvo Slovenské valom popadalo,
Nikoho tam viac srdce nezabolí,
  Čo by sa kolvek s rodinou ích stalo;
Ženy a deti zbroje neunesú,
  Ty sa modlia, achkajú a trasú.

I vysokej už Nitre pád nastáva,
  Zberba sa na ňu lúpeživá valí;
Mesto kráľovské! tam je tvoja sláva,
  Paláce, hradby borí zberba, páli,
Z kadial lietaly v šír a dial rozkazy,
  Chasa tam dravá hniezdi sa a plazí.

Svatoboj z poľa na Zobor vycválal,
  A tam beh seknul ťažko udyšaný,
Že v pohoň nikdo za ním sa nedával,
  Zosadá z koňa hrúzou zlomcuvaný,
Ticho Zoborskú obsadlo pustinu,
  On sa popúšťa na vrch nad dolinu.

Koncom doliny smutná Nitra stojí,
  Z nej niekdy vietor krik na vrch zaveje,
Poľom sa hajno dráčov sem tam rojí,
  Tam sa ukiažu kde ích nezaseje,
Čo ruky pilné staväly to boria,
  A osady sa len kadia a horia.

Svatoboj ten krik z vrcholu načúva,
  I dráčov vysk i zdieraných neštestia,
Vidí jak sa vždy plameň viac rozdúva,
  Jako požiera dediny a mestá,
I na to ešte oko jeho hľadí
  Jak i zo svätých kostolov sa kadí.

Strašné divadlo a hrúzy tej žiara
  Na Svatoboja tvári sa maluje,
Bo žiaľom, čo mu vnútornosti pára,
  Tvár jako šata biela obleduje,
Oko sa časom ľútosťou zažína,
  A on sa celý tam kamsi pomíňa.

Stojí tam, jako u mrtvoly stáva
  Syn otca svojho, ktorého sám zabil,
Keď už svedomie hrozne ním strháva,
  K jakému ho to diabol skutku zvábil,
Tak on tam stojí a telo sa trasie,
  A koník pri ňom pažiťou so pasie,

Pasie a často na pána pozerá
  Jakoby už chcel dial s ním leteť svetom,
Stojí Svatoboj, nič sa nepoberá,
  On sa baviť zdá s iným dákyms’ letom,
Zo zhúby hroznej oči nestrhuje,
  A naraz kľaknúc k nebu ich zdvihuje.

Otče z vysosti, tak rieka, pred tebou
  Tu teraz hriešnik veliký sklonený,
Diabol podvodný k tomu ho podviedol,
  K čomu on nebol osudom určený,
Diabol mi vnuknul chuť po panuvaní,
  Za to sa teraz tu zvíjam v zúfaní.

Otec Mojmíra, brata najstaršieho,
  Za kráľa celej postavil krajiny,
A Svatopluka i mňa vláde jeho
  Poddal s našimi dielmi dedoviny,
Pri ostatňom nás ešte požehnaní
  K svornosti viedol otec miluvaný.

Ale my s bratom, svedení od diabla
  Dobrého otca zabudli sme slová,
Žiadosť nás na trón bezbožná napadla,
  A z toho bola hneď vojna hotová,
Na Mojmíra sme ľud náš nahuckali
  Na to cudzincov na pomoc pozvali.

Dotiahli oni, naši nepriatelia,
  Proti bratovi dotiahli k pomoci,
Vedeli dobre, že keď nás rozdelia,
  Všetkých nás potom v svojej majú moci,
Od dávna oni kuli nám už putá,
  A rana odtial vždy hrozila krutá.

A na pomoc si cudzinci tí zvali
  Z kadialsi Uhrov túlavých a divých,
Hajnami tito hneď sa sem dohnali
  A dali do nás zomdlených, svárlivých;
Takto sa kresťan zavďačil kresťanom,
  Dajúc ích na lúp a vraždu pohanom.

Neskoro sme my prišli s bratom k sebe,
  A na Mojmíra preskočili stranu,
Už bolo hriešnych opustilo nebe,
  Už nám smrtelnú boli dali ranu,
V Prešporskom poli tam sa bitka bila,
  Tam sa Slovákov krajina zborila.

Nič už z nej nieto, všetko je stratené,
  Vojsko Slovenské popadalo valom,
Leží tam v poli, jak bolo, skosené,
  S Mojmírom spolu, náčelníkom, kráľom,
Tam je aj Mojmír, kráľ a brat môj vlastný,
  Veliký duchom, osudom nešťastný.

I Svatopluk tam našiel konec žitia,
  Našiel jaký si priestupkom zaslúžil,
Len ja som hriešny ušol toho zbitia,
  Abych to prežil, moril sa a súžil,
Ach ja preťažkú dostal som pokutu,
  Bodaj bych radšej smrť bol trpel ľútu.

Bo čo ja hriešny? v nasej som krajine
  Syn a brat kráľov jak lotor vyhnaný,
Mrtví aj v tejto strašia ma pustine,
  Od živých čujem jak som preklínaný,
Vrah po mne pasie, kraj páli a zdiera
  A oko moje tomu sa priziera.

Nikde útechy, a nikde pokoja
  Kam sa len pohnem, všetko na mňa letí,
Predo mnou hrozné vždy obludy stoja,
  Za mnou sa vlečú a škamrú v zápätí,
Dosť už mám toho, a dosť toho sveta.
  Tu v púšti teraz skončím moje letá.

Len mi Ty popraj Tvoje zmiluvanie
  Bože láskavý! tak dôjdem pokoja,
Šak sa na Tvoje, Otče, rozkázanie
  Víchry a búrky odrazu ukoja,
A ja na púšti Tebe budem slúžiť,
  O Tebe myslieť a po Tebe túžiť.

Svatoboj skončil a hore povstáva,
  Keď sa prežehnal, prichodí k sivkovi,
S vypnutou sivko hlavou porechtáva,
  Dupoce nohou do behu hotový,
Ale Svatoboj naňho si nesedá,
  Hladí mu hrivu a takto povedá:

Iďže môj sivko! už sa rozlúčime,
  Viac neponesieš ty už Svatoboja,
Kamže môj milý, kamže poletíme,
  Či do šíreho sveta či do boja?
Ach sami dvaja čo v boji zrobíme ?
  A v svete šírom nikdo nás nepríme!

Keby sme vjedno šli, hneď nás poznajú,
  Na vôkol lúpä naši nepriatelia,
I mňa i teba do smrti spichajú,
  A sa nad vraždou potom rozveselia,
Ale každý rád ťa schváti samého,
  A koníka si potlapká sivého

Var sa ti niekdo za pána dostane
  Z krajanov našich, ber sa len k Trenčínu,
A možná ľud náš ostalý povstane
  Z jarma ťažkého vytrhnúť krajinu,
Tak ešte pôjdeš za svojich do boja,
  A zastaneš tam miesto Svatoboja.

Zmlkol Svatoboj, potlapkal koníka,
  A preč od neho smutný sa poberal,
Ale sivko sa nehýbe z trávnika,
  On len za pánom bolestno pozeral,
Svatoboj len dial a vždy dial zaniká,
  A za ním oko točí sa koníka.

Ešte pred húšťou počerňavou v diali
  Na sivka pozrel, a v húšti sa stratil,
A koník hlavu zvesil, a pomaly
  Na hor sa smutný bez pána obrátil;
Tak sa preč svetom dvaja rozchádzajú,
  Keď už viac na ňom priateľa nemajú. —

Z húšte sa strmá vypínala skala,
  Na ňu hor vyliezť Svatoboja hnalo,
Bo sa mu svojho drahého, jak cvála,
  Ešte raz zazrieť v dialke zažiadalo,
Darmo zo skaly už Svatoboj hľadí,
  Len niekdy dupot o ucho zavadí.

Stojí Svatoboj na skale samotný,
  Samotný je tam a samotný v svete,
Jak list na strome, keď vietor hrmotný
  Na jeseň všetky dolu listy zmetie;
Zavzdychne smutno: už som všetko stratil,
  Jedno po druhom osud mi vychvátil!

Len ešte jedna pamiatka mi zbýva,
  Z celého čo mi dedictva zostala,
Ona ma všade jak družka citlivá
  Až sem do tejto pušte sprevádzala,
Ty si to šabľa čos čaty zrážala,
  Keď už zástava Moravy padala.

Ale už teraz čo s tebou počať mám,
  Všetko vo vlasti, všetko je stratené,
I s tebou, drahá, sa teda rozžehnám,
  Jedno i druhé nech je opustené,
Na púšti ťa tu viac nebudem prúžiť,
  Ale len Bohu modliť sa a slúžiť.

Svatoboj šabľu odpásal širokú, —
  Pod skalou priepasť otvára sa divá;
Oko hneď padá na priepasť hlbokú,
  A hneď na šabli s bolesťou spočíva;
Bol to dar otca, jeho záručnica,
  Jemu tak milá, jak v oku zrenica.

Keď sa do vôle na ňu už nadíval,
  Zrazu ju skrútil, pustil do hlubiny,
Meč sa trepotal, jak letel ozýval,
  Až ohlas pádu zadutnal z doliny,
On sklonil hlavu na ohlas dutnavý,
  Bo meč poslední zacvendžal Moravy.

Svatoboj dolu zostúpil zo skaly,
  A v húšti hľadal tiché obývanie,
Hotový už len Bohu spievať chvály
  A z hriechov svojich robiti pokanie;
Hriešnik kajúci ten hľadá pokoja,
  Dosť on má v nútri, dosť krutého boja.

Z húšte sa tmavá spúšťala dolina,
  Nad ňou jak oltár spínala sa skala,
Neďaleko stok a nad ním jaskyňa,
  Tá k obývaniu sa mu stráň zazdala,
Tam si umienil stráviť svoje roky,
  Kam prúdov svetských nezasiahly toky.

*

Umesťujúc sa v temnej hájov skrýši,
  Celý sa oddal na duše spasenie,
Spievajúc piesne v hustých dubov tíši,
  A časté pri tom konajúc modlenie,
Telo len malú malo opateru,
  Z plánok mal obed, z korienkov večeru.

Často i v noci Bohu poctu vzdával,
  Šumiace vetry boly mu piesňami,
O Morave si chvíľami dumával
  Pri ohni tichom pomedzi dubami,
V dumách mu divné tvorieval postavy
  V mrákotnej húšti ohník ligotavý.

Dlúhy deň, ale dluhšie sú hodiny
  Na púšti nočnie, a čas zasmútený,
Svatoboj nocou vychádzal z hustiny,
  A sedal na vrch nad Nitrou vystrený,
Rum zámku trčal z čierneho závoja,
  Naň hneď usadly oči Svatoboja.

Čudné tam mával chvíľami zjavenia,
  Zámok sa zazdal jako ožiarený,
V kostôlku vídal ľudu shromaždenia,
  Otca Methoda, jak káže, nadšený,
I svojho otca vídaval na tróne,
  Alebo stávať na zámku balkóne.

Dve sa postavy k otcovi zvíňaly,
  Kolenačky a obe skrvavené,
Jednou mu rukou pravicu chytaly,
  Druhou stieraly líca uslzené,
Otec stál smutný, prísny, zasmušilý,
  Jakby ho prosby ich neobmäkčily.

V okamžení ľak v Svatoboja padnul,
  Ale sa hnedky stratilo zjavenie,
Mrak zase hustý na Nitru zasadnul,
  Nočnie jak predtým stálo utíšenie,
Pohľad na Nitru a noc, krov pokoja,
  Núkaly k piesni bolnej Svatoboja.
       <span class="bold">
        <strong>
         Pieseň Svatobojova na Zobore
        </strong>
       </span>
       Vy vetry búrne, tými horami
Čo sa tak prudko valíte,
Vy k nebeským tamto výšinám
Na krielach mocných letíte,
Oj zaneste že moje vzdýchanie
Tam pred trón Božej milosti,
Mojich velikých hriechov vyznanie,
A slzy mojej ľútosti.

Národ pravému Bohu oddaný
Zvíja sa v jarme pohana,
Chrámy sa kadia, kde mužia svätí
Hlásali slovo nám Pána;
Národ slobodný teraz v nevoli
Hynie dranciera cudzieho,
Kráľ jeho padnul a s ním tisíci:
Kdo hriechu vinný vätšieho?

A to je môj hriech, to moja vina,
Pekelnej skutky žiadosti,
Duša mi keď si to pripomína
Trasie sa, hynie v žalosti,
A kdo že som ja čo som to spáchal,
Ten nečin a hriech obrovský,
Nešťastného brat vlastný Mojmíra
A syn Moravy kráľovský.

Nesvieťte hviezdy na líce bledé,
Na tvár uvädlú hriešnika,
Každý váš pablesk, jak oči sudca,
Biednu mi dušu preniká,
Zhaste to svetlo, ty oči súdne
V mrákavách tmavých zastrite,
A vy mraky mňa svetu i noci
Samému sebe ukryte.

*

Takéto boly piesne Svatoboja,
  Noc ho len sama tichá načúvala,
Z temného noci hľadí bôľ závoja,
  K žialnemu srdcu dobre ona stála,
Hlas jeho vážno niesol sa z vrchola,
  Jakbys nábožný slúchal spev kostola.

Mnohé Svatoboj takto strávil časy,
  Ludí nevidiac na púšti samotný,
Len ho pustiny zabávaly hlasy,
  Spievanie ptákov a vietor hrmotný,
Čo sa s dubami po hore zahrával,
  Na dlúhych chvíľach s ním sa shováraval.

Púšť sa Zoborská na ďaleko strela,
  Teraz kráľovstvo tiché Svatoboja,
Svatoboj púšťou blúdeval z večera,
  Z miesta na miesto hľadal v nej pokoja,
Jednym večerom jak tak smutný blúdil,
  Spev ho od razu z dumania prebudil.

Spev bol nábožný, tichý, usedavý,
  Svatoboj k nemu kam dial sa prikrádal,
Chvíľami v hore postával zvedavý,
  A po spevcoch sa na vôkol ohliadal,
Spev len zaznieva, Svatoboja lúdi,
  A oko v hore na trávnik zablúdi.

Na trávniku sa zrutná strela skala,
  Od skaly v ľavo dub trčal ozorný,
Pod dubom na pni mrtvá hlava stála,
  Na dube visel syn boží pokorný,
A pred ním mužia modlili sa traja,
  Ktorých spev vážny bol zaznieval z hája.

Po hore sa už šírila temnota,
  V oblakoch na noc doháraly žiare,
Padnúca s nich na trávnik jasnota,
  Nábožné mužov osvietila tváre,
Na tej ích tvári keď sa tam oprelo,
  Nehnuté oko Svatoboja dlelo.

Skončiac nábožnosť preč sa mužia brali,
  V tom sa Svatoboj zjavil na práznine,
Mužia spokojno naňho pozerali,
  On jako k svojej mal sa k ním rodine;
A jak si dobré dali spolu slová,
  Mužia na nocľah zvali Svatoboja.

Tichí si mužia v skalnej skrýši sedia,
  V mrákotnej noci do kola ohníka,
Len leda kedy slovo si povedia,
  Čakajúc na reč hosťa pústovníka,
Svatoboj vidiac bohabojných ľudí
  Dá sa vyprávať Moravy osudy.

Vypravuje ím jako zberba krutá
  Z kadialsi z dialky do kraja sa vprala,
Ktorú na pomoc chtivosť pomsty ľúta
  K skaze Slovákov semká prilákala,
Povedal ím kde bitka je zvedená,
  V ktorej Slovákov vlasť je rozborená.

Rozprával ďalej ím o smrti kráľa,
  O hrozných skutkoch surových pohanov,
Jeden po druhom jak sa kostol váľa,
  Jako zdierajú a trápä kresťanov,
Nábožní mužia keď to uslyšali,
  Hrúzou sa striasli a krížom žehnali.

Prišiel Svatoboj potom i na seba,
  Na svoj priestupok, diabla nabádanie,
Za ktorý prosí odpustenie z neba,
  Robiac zaň teraz na púšti pokanie,
Úfajúc sa tak najvyššej milosti
  V mukách tráplivých a v slzách ľútosti.

Skončil Svatoboj, na mužov pohliadol,
  Jích zrak útrpný na ňom odpočíval,
Hluboký v skale pokoj sa rozkládol,
  Len praskot hlavní z ohňa sa ozýval;
Chvíľami vietor zajačal dúbravou,
  Jakoby vzdychal za Velkou Moravou.

Všetko tak dlúhu mlčí v skale chvíľu,
  Svatoboj čaká od mužov útechu,
Oni za službu vrúcnu, Bohu milú
  Dávajú úfnosť odpustenia hriechu;
Vo svojej potom púšti ho zdržujú,
  Kajúceho sa takto oslovujú:

My, Svatoboju, sme tu pústovníci,
  Púšť tá po predkoch nám je zanechaná,
Ktorí tu rovne jak my nástupníci
  Modlením, spevmi velebili Pána,
I ty tu môžeš s nami Pánu slúžiť,
  O ňom myslievať a jemu sa túžiť.

Dotkly sa reči srdca Svatoboja,
  Na to pozvanie vďačne on pristáva,
Pústovníci sa na nocľah už stroja,
  Aj ohník noční pomaly uspáva,
Nábožnú ešte modlitbu konajú,
  A na zem chladnú, ích lože, líhajú.

Spokojnejšie tu nadišly hodiny
  S vrúcnymi druhmi kajúceho druha,
Že sa stierajú ťažké jeho viny,
  Že puká väzba, zdálo sa mu, tuhá.
Druhovia mysli vyrážali žialne,
  A nesli Pánu s ním úcty zápalne.

Svatoboj často vyprával do noci
  O hrozných Velkej príhodách Moravy,
O svojho otca sláve, velkej moci,
  A o nábožnom otcu Methodovi,
Jak ku Kristovi národ sa obrátil,
  S jakým plesaním pravú vieru schvátil.

Keď raz vyprával, jak sa viera svätá
  Podtína, boria kostoly kresťanov,
Jaká postihla tým ľud Boží strata,
  Že ho ovládla zlá ruka pohanov,
V hlubokom mužia pohrúžení žiali
  K Svatobojovi takto sa ozvali:

Nedávno tvoje, Svatoboju, telo
  Vzalo na seba odev pústovníka,
Ono sa pred tým vo vojnách vrtelo,
  Pancier a šišak nosiac bojovníka;
Škoda ťa teraz tu v tom tichom dúbi,
  Keď tam ľud Boží vrah zdiera a hubí.

Iď Svatoboju! kde ľud ruky spína,
  Postav si šišak, pripáš šabľu k boku,
Zvolaj ľud k zbroji čo sa v jarme zvíňa,
  A na pohanov vyveď ho k útoku,
Tak i hnev otca tvojho sa pominie,
  I Boh ti celkom priestupky preminie.

Jak keď sa bleskom zapáľa mrákavy,
  Tak sa zažala tvár Svatobojova,
Padly mu na um velké dni Moravy,
  Kráľovstva sláva a sláva otcova;
V mysli i sivko stal mu opustený,
  I do priepasti tam meč zahodený.

Dlúho tak myslel, dlúho bez pokoja,
  I jak keď chmáry po oblohe letia,
A blesky slnka hneď zhasnú, hned svieťa,
  Tak i na tvári stálo Svatoboja,
Bo sa hneď celá ohňom rozpálila,
  A zase smutkom hlubokým pokryla.

Zhasla na tvári Svatoboja žiara,
  Mračno sa po nej roztiahlo truchlivé,
Bôľ mu veliký vnútornosti pára,
  On vzdychnul, spustil oko žalostivé,
I riekol: ja už nemám kriedel k letu,
  Celému som už ja odomrel svetu.

Boh by nepoprial pomoci hriešnemu,
  A ja som hriechmi obťažený celý,
Tu už v tichosti chcem len slúžiť Jemu,
  Žiadosti svetské pre mňa už umrely,
Pán sa nado mnou var hriešnym zmiluje,
  A pokojom ma svojím obdaruje.

I tam ten náš kraj teraz len pustota,
  Čo bolo mužstva, toho viacej nieto,
Ženy tam biedne a číra sirota,
  Do zimy prešlo už Slovákov leto,
Oj var len z pozdních potomkov Moravy
  Niekdo z otroctva ten kraj náš vybaví.

Svatoboj zmlknul, a všetci mlčali,
  Takto sa dlúha pominula chvíľa,
Naposledy sa zas mužia ozvali:
  Nádeja ešte sa nezatratila,
Deti siroty zas podorástajú
  Z chlapcov sa matky mužov dochovajú.

Tí zase budú súci pod zástavu,
  Ale kdo sa ím za vodca nadhodí?
Ty, Svatoboju, opustils Moravu,
  Jej vybavenie na um ti neschodí,
Tak časy prejdú, duch otcov sa stratí,
  I var sa celé kresťanstvo podvráti.

Službe je Boha náš život oddaný:
  Či Jeho pocte padnúť dopustíme?
Chráň nás od toho, Pane zvrchuvaný,
  My Tebe verne vždy slúžiť mienime,
Tvoja sa služba od pohanov borí,
  Kresťanom pomôcť naše srdce horí.

Viete čo bratia, my tu stráň od ľudí,
  Len ledakedy sa tu kdo obráti,
Hlas náš na púšti nikoho nevzbudí,
 Jak sa vysloví, púšťou sa roztratí,
Ale sa časom krajom rozchádzajme,
  A tam k víťazstvu ľud náš povzbúdzajme.

Predstavíme mu veliký hnev Boží,
  Keď sa Kresťanstvo pohanom dá gnáviť,
Sľúbime milosť keď síl vynaloží,
  Aby sa zdvihlo a mohlo osláviť,
Spomneme velké dni Moravy matky,
  A obživíme hasnúce pamiatky.

Aby nás čo ľud dlávä nepoznali,
  Prezlečení vždy krajinou pôjdeme,
A jak sa nám ľud vzbudiť nepodarí,
  Na nástupcov to naších prenesieme,
Tak bohdá z našej zápalnej výpravy
  Povstane víťaz, zbaviteľ Moravy.

Pristali k takej reči pústovníci,
  I hneď svätý sľub všetci položili,
A potom jako chudobní pútnici
  Čas sa po čase krajom rozchodili,
Dediny, zámky obchádzali kolom,
  A ľud zápalným prebúdzali slovom.

Ušly tak roky a ľud nepovstáva,
  Bo sa mu žiaden víťaz nenadhodí,
Už pústovníkov hrobnia kryje tráva,
  Aj iných už čas do hrobu uvodí,
Stoletia idú a nezahurtujú,
  Darmo Zoborské povesti kolujú.

Driemu Slováci, čujno na Zobore,
  Tam sa povesti staré ukrývajú,
I jak poklady zakopané v hore
  Čas po čase sa na ňom presúšajú,
Ľud si povieda, že časom sa z hora
  Hlas nesie smutný z pustiny Zobora.

V púšti Zoborskej stojí vytrčená
  Svatobojova vysoká mohyla,
Krížom je velkým z dreva zasvätená,
  O nej sa divná povesť rozšírila,
Že tam Svatoboj v noci sa vídavá,
  A sa pri kríži vrúcne modlievavá.

Kolenačky sa vraj ku krížu vlečie,
  Jak k nemu dôjde, rukama zalomí,
V modlení takom dlúhy čas utečie,
  Dokial sa zase stane nevidomý,
Pústovníci vraj často ho vídajú,
  A keď ho vidia, krížom sa žehnajú.

Tá povesť ide o tomto zjavení,
  Že Svatoboj mať nebude pokoja,
Kým narieka ľud dobrý v potlačení,
  A časy smutné nad Moravou stoja,
Ale keď víťaz štastlivý vystúpi,
  Od nepokoja ten že ho vykúpi.
      </span>
     </p>
    </div>
   </p>
   <p>
   </p>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e118">
       </a>
       II. Matúš z Trenčína
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="bold">
        <strong>
         Vstup
        </strong>
       </span>
       Kdo z pod Turecka hore Váhom stúpaš
  A oči ti preč hore vodou bežia,
Alebo keď ích z hôr Jastrabských kúpaš
  V krajinkách šumných, čo nad Váhom ležia,
Na vrchu sa ti zámok vystrie starý,
  Nesúci sa tam, jak nad horou chmáry.

Stojí tam zámok šedý, spustatený,
  Jako nad hrobom starec svojich detí,
A tak jak tento na hrob zahľadený,
  Do ktorého už sám neborký letí,
Dolu Považím truchlivo pozerá,
  A pútnik smutný k nemu sa poberá.

Pusto po zámku, nič sa tam nečuje,
  A boly časy kde hurtuvávalo,
Až z výšin, z ktorých prudký Váh sbehuje
  Tam sa za Tisu, Dunaj rozliehalo,
Bolo to; teraz ty múry tam stoja,
  Jako budovy večného pokoja.

Stoja, bárs sa už mnoho vekov hnalo
  A mnoho búrok nad starou ích hlavou,
A trebars už aj dosť s ních shrkotalo,
  Jako od žiaľu nad zapadlou slávou,
Bo aj ten kameň, keď ho svet necháva,
  Smútkom sa na prach drobný rozsypáva.

Ponad ty múry vytiahnutá väža
  Jak obor starý na ne sa opiera,
Ktorý keď ho už sila ušla svieža,
  Chtiac sa zdal hrozným, ešte sa vystiera:
Daromná snaha, keď sila sa minie,
  I tá u sveta vážnosť ti zahynie.

Kdože na tebä zámok si spomína,
  A dosť sa sveta vôkol teba točí,
Leš svet ten nevie o sláve Trenčína,
  Od múrov chladných tiahne sa a bočí,
Len spevec časom o tebe myslieva,
  A pieseň hlasnú a hneď bolnú spieva.
       <span class="bold">
        <strong>
         Na Trenčíne sa, na zámku Považia
        </strong>
       </span>
       Na Trenčíne sa, na zámku Považia,
  Dajaký hrmot a búrka strháva,
Všetci na vôkol vyzvedieť sa snažia,
  Čo to za zmena okoliu nastáva,
Leš nik sa o tom nezvie od Matúša,
  Jako hrob jeho zavrená je duša.

Na vysočinách zámku na Trenčíne
  Sedí si Matúš, jako pán si tróni,
Čokolvek žije v Považskej doline
  Pánovi Váhu všetko sa to kloní,
A vlny Váhu kadekolvek plujú
  Jeho meno, moc, slávu oznamujú.

Dlúha na zámku predtým tichosť stála,
  Leš ako chýr ten na zámok dobehnul,
Že si za svojho vyvolili kráľa,
  Uhria Roberta, pokoj sa pretrhnul,
Všetko sa teraz k dačomusi strojí,
  Po dávnom zrazu je tichu, pokoji.

Z rozličných sveta strán sa hore vodia
  Všeljakí ľudia, bojovníci, páni,
Pobavia sa tam a zase odchodia,
  V hlubokom jak sa vidí rozjímaní,
Čo sa tam schodia, o čom tam reč majú,
  Hovoria dosť, leš všetko len hádajú.

A medzi tým vždy, jak sa videť dáva,
  V zámku pracujú tuho dáke moci,
Bo sa v palotách svetlo ligotáva
  Dlúho predlúho, a to noc po noci,
A v nich rozličné postavy sa snujú,
  A čo sa znať dá, hovoria, rokujú.

Takto sa dluhšie preťahuje časy,
  Čo na zámku huk, hrmot neprestáva,
O Matúšovi idú mnohé hlasy,
  A on o sebe nič vedieť nedáva,
Ale sa vidí, že skoro sa letom
  Z hradu jak orol šírym pustí svetom.
       <span class="bold">
        <strong>
         Mračno, temno na Považí
        </strong>
       </span>
       Mračno, temno na Považí,
Mesiac sa po chmárach valí,
Hneď sa svetlo z neho leje,
Hneď sa v mračnách hustých kalí,
A jak trochu len preletí,
A prešibne husté mraky,
Meče na ňom sa zligocú
A kopije a šišaky!
A keď chvíľu z hustých mračien
Vysadne a noc zažína,
Konníkov sa hajno vidí
Jak sa valia od Trenčína;
Od Trenčína hore Váhom
Moc konníkov ubehuje,
A dupot sa po Považí
Poľom horou ohlasuje;
Popred nimi na sivkovi
A v šišaku pozlatistom
Letí vodca a sa svieti
Sťa na nebi mesiac čistom,
A za ním čo hajno letí
Tak sa nesie a pozdáva,
Sťa za jasným keď mesiacom
Dlúha skrúca sa mrákava.
Letia vranní hore Váhom,
Dediny len preletujú,
Už na vôkol svetlá zhasly,
Len sa v zámkoch zabliskujú;
Dlúho už noc rozostrená,
Svetlá ešte pohárajú
Vari v nočnej že hodine
Hostí v zámkoch sčakávaju,
A konníci proti svetlu,
Čo zo zámkov vyblkuje,
Chytro jako vietor letia
A hlas strážnych vykrikuje:
Nech sa brány otvárajú,
Nech sa reťaz odopína,
Idú hostia sčakávaní,
Ide Matúš od Trenčína:
A brány sa otvárajú,
A reťaz sa odopína;
A do brán sa otvorených
Ženie Matúš od Trenčína;
Za ním jako hrmavica
Druhovia mu pripálili,
Po zámku sa hrmot strhnul,
A paloty rozsvietily,
Dvoranstvo ích zámku víta,
Srdečne pán pozdravuje,
A do palôt rozsvetlených
Všetkých zaraz uvodzuje;
A v palotách rozsvetlených
Kolo stolov zasedajú,
Reč sa stŕha a Matúša
Všetci najprú načúvajú,
A keď Matúš dohovoril,
Za čímsi len tak zahoria,
Potom ešte rady vedú,
Až sa všetci dohovoria,
A keď rady ukončili,
Na kone zas vysedajú,
Jako prišli tak sa cválom
Ďalej zase uberajú;
Popred nimi na sivkovi,
A v šišaku pozlatistom
Letí Matúš sťa pred chmárou
Keď na nebi mesiac čistom;
Od Trenčína tak sa ženú
Do Podhradia, do Lietavy,
A ces Starýhrad a Strečno
Do Turca a do Oravy;
A oravské jako vrchy
Krížom krážom obchodili,
Do Liptova hlubokého
Sa sťa chmára prevalili;
Vysoko sa ponad jeho
Hrozné vrchy Kriváň spína,
Vysoko sa ponad druhou
Nesie Matúš od Trenčína.
Z Liptova sa hajno nesie
Ta do Spiša, do Zvolena,
A z tadialto kde Torisa
Šumným krajom rozložená.
Do Zemplína od Torisy
Ďalej Matúš uletuje,
A na zámku sa Brečtanskom
V lete svojom zastavuje.
Šíre kraje, dlúhe zeme
Konníci preč oblietali;
Obchodili zámky kolom
A po ních sa radievali;
Den ím býval odpočinkom,
Púšťali sa na let v noci,
Mesiac sa ím prizerával
A na dobrej bol pomoci:
Kam žes Matúš si vyletel?
Do jakejs sa dal končiny?
Čis sťa orol sa vyšvihnul
Nedoletnej do výšiny?

*

Pod Trenčínom sa surma vychytila,
  Vojenská veje na zámku zástava,
Na vôkol zámku krajina ožila,
  Vidno že na boj búrlivý sa dáva,
I sám sa zámok pozdáva pohnutým
  Do výšky strmším, do dialky napnutým.

Sila sa ľudstva ku Trenčínu valí,
  Pod vojenskými všetko zástavami,
Chlapi sťa duby, čo ích napájaly
  Skalnaté Tatry čerstvými vodami,
Predok zástupu vedú bohatieri,
  Páni zo zámkov, velmoži, rytieri.

Čo len zasvitne, trúba neprestáva,
  Jednako nové pluky oznamuje,
Tam plť s zástupom dolu Váhom pláva,
  Odinul druhý po suchu putuje,
Čo majú Tatry ľudu bojovného
  Všetko do zámku tiahne obrovského.

Vysokých vidno tam synov Liptova,
  Oravy chladnej kremenisté deti,
Bystrých šuhajov čo ích Turec chová,
  A Hrona driečne, vyšvihnuté kvety,
Zo Spiša chlapi, Šáriša, Zemplína,
  Dvoria si teraz okolo Trenčína.

Jak keď je klasom pole zarastené,
  A sa na vôkol celé poknisuje,
Tak pod Trenčínom všetko zatajené
  Vojskom, kam sa len oko rozbehuje,
Lomot sa po ňom nesie nepokojný,
  A spev sa z neho vyráža bojovný.

Z vonku je vojsko, dnuká v zámku páni,
  Tam krik a hrmot, tuto ticho stojí,
Vojsko vo speve, páni v rokuvaní
  O krajine a výprave a boji,
Páni sa radia, a vojsko sčakáva,
  Na boj sa píta, o ňom si vypráva.

A tu do rady chýry dobehujú,
  Že je Roberta trón už ohradený,
Valne vraj k nemu mnohí pristupujú,
  A na každého súd ten vyslovený:
Kdoby pravému kráľovi sa spieral,
  Aby vlasť stratil alebo umieral.

Zbúrila pánov v zámku tá novina,
  Jedni nad druhých zbúrení volajú:
Tam je už naša zadaná krajina,
  Naša sloboda, kráľa nám tískajú,
Natisknutej my nechceme mať hlavy,
  Tvojej my, Matúš, druhovia výpravy.

V zástupe velkom z brány vychádzajú
  Páni s Matúšom rozohnení v tvári,
Šišaky sa ím na hlavách blískajú,
  Leš ešte vätší oheň z očí žiari,
V prostriedku Matúš so šišakom zlatým,
  Okom pokojným, túžobným, napiatym.

K vojskám pod zámkom tuhým idú krokom,
  Ty v rady stanú, pánov pozdravujú,
A páni každým obídu ích bokom,
  A Matúša za vodca ohlasujú,
Zahučí celým vojskom „Sláva, sláva,
  Nechže víťazí Matúša zástava!“

A Matúš pozre panovitým okom
  Po vojsku, jak sa ďaleko podáva,
A rečie: s bystrým nášho Váha tokom
  I naša pôjde ta na dol výprava:
„Ta na dol, na dol“ celým vojskom beží,
  A Matúš pridá: „tam mať naša leží.“

Čo za mať naša? vojskom sa ozýva,
  A v kriku Matúš na zad sa obracia,
Vojsku, aby sa bavilo, pokýva,
  A sám sa s pánmi hor na zámok vracia,
Kde ešte velká strojí sa hostina
  Na rozlúčenú s hradbami Trenčína.

Vo velkej zámku palote hodujú
  Páni s Matúšom veselo sa bavia,
Vybranými sa jedlami častujú,
  Tokajským vínom pripíjajú zdravia
Pánovi zámku najprv, Matúšovi,
  Potom kolkolom každému hosťovi.

Ďakuje každý, a čo na um padne,
  Veselú pri tom pesničku zaspieva,
Zo srdca ide a na srdce sadne,
  A tak palotou celou spev obieha;
Smiechy a žarty, štrnkania, prekárky
  Vjedno sa sýpu a bežné zhovárky.

Len čo si sedí tam zavrchom stola,
  Matúš, ni keď mu pripili, nespieval,
Hneď oči spúšťal, hneď nesie do kola,
  Zdá sa jakby sa často zamyslieval,
Oči sa jeho túžebne skrúcajú,
  A prenikavo na hosti padajú.

Viete čo páni? odrazu zavolá,
  Spevavú teraz tu společnosť máme,
Ja som nespieval, spev ide do kola,
  Dám vám zanôtiť, nech sa vyrovnáme,
Mám ja tu spevca, ten vám dač zaspieva,
  I mne na zámku on často nôteva.

Dajže ho doviesť, každý vyvoláva,
  A Matúš káže aby ho privedli,
Vysoká vstúpi v palotu postava,
  Šedivých vlasov a v tvári vybledlý,
Blesk očí jasný už tiež sa zaháša,
  Na ducha časov starých sa ponáša.

Dakedy už len ten blesk z očí strelí,
  Jako z kahanca, keď ide zhasínať,
Páni sa naňho všetci zahľadeli,
  Čakajúc kedy bude spev počínať,
On harfu kladie a struny napína,
  A pomaly ích preberať počína.
       <span class="bold">
        <strong>
         Spev
        </strong>
       </span>
       Kdo staré piesne, chýry načúva,
O zakliati sa dozvieda,
Jaká na toho, kdo doňho padá,
Prichodí psota a bieda;
Kdo do tohoto padá neštestia,
Ten sa znetvorí, zmrtvieva,
Vše čo bolo v ňom hlasu ľudského
V ňom sa zasekne, znemieva.

  Do kliatby tejto časom upadnú
  Celé krajiny, národy,
  Zdajú sa živé a žitia v ních niet,
  Len ľudské nosia podoby;
  Srdcia kamenné, oči svisnuté,
  A ruky na dol pustené
  Nosia postavy tyto stuhnuté,
  Sťa dáke sochy kamenné.

Len kedy tedy srdce uderí,
Keď ím kus na ňom odľahne,
Len kedy tedy sa ťažký vzdychot
Perami prácne vytiahne,
Len kedy tedy sa oko zdvihne
Na jasnú Božiu oblohu,
Aby sa stretnúť s nebeským svetlom,
Aby potúžiť sa Bohu.

  V takých krajinách kde hlasy ľudské,
  Kde ľudia stichnú a mlčia,
  Hory a skaly tam prehovoria,
  A rieky hlasom zahučia,
  Tam sa zo starých slávy pamiatok
  Hlas túžny časom vyroní,
  A ten dolinou ide a padá
  Jak keď zvon večer zazvoní!

Osud dakedy krajom zakliatym
Úľavy, šťastia dopraje,
Keď pošle muža čo duchom mocným
Rody ích stuhlé odkľaje,
Srdcia tu zase z novu biť začnú,
Oči sa iskria, blískajú,
Hlasy sa zase ozvú, rozletia,
A ruky na hor dvíhajú.

  Počuls šum hlasný, kdos syn Považia,
  Váhu tvojej rodnej rieky?
  Počul si Hrona, kdo si tam z tých nív,
  Tiché žalostné náreky?
  Počúvaš temné, kdo si tu bytom,
  Stonanie v hradbách Trenčína,
  A kdo tam po tých vrchach blúdeváš
  Ozývať sa z Tematína?

Počul si, kdo tam dole čas tráviš
Usedavý hlas Sobora?
Jako sa z neho nesie a šíri,
Sťa hlas organa z kostola?
Počuls plač temný tej našej slávy,
Stolice nášho národa,
Kde žila a kde aj dokonala
Naších praotcov sloboda?

  Oj Nitra, Nitra, keď ty zastonáš,
  Hlas tvoj sa v dialky rozrazí,
  Od Velehradu sa ta k Devínu
  K tým smutným skalám odrazí,
  A za tým celý rad hôr zastoná,
  A zámkami sa rozbieha,
  Oravou strmou, Likavou smutnou,
  A dial sa ohlas rozlieha.

Koho že pohne ten hlas žalostný,
Kdo tú pretrhne pustotu?
Kdo stane velký na ty výšiny,
A zhrmí slovom „k životu“!
Koho že slová tých krajov rody
Zachytia mocne, odkľajú,
Na kohože sa tých krajín oči
A vaše, páni, dívajú?

*

Spevec umlknul, — zúkol všetkých oči
  Na Matúša sa nevolky oprely,
A Matúš okom po pánoch zatočí,
  Či ten spev čuli, či mu zrozumeli,
Hlboké ticho palotou sa stelie,
  A v tom von spevec z paloty sa berie.

Dlúho tak stálo, napokon v tíšine
  Matúš sa ozve, pánov oslovuje:
Zajtra už teda nie sme na Trenčíne,
  Nech sa len každý pristrojí, zhotuje,
Ta na dol zajtra už sa vystrojíme,
  Čo môže štestie junácke, skúsime.

Surma na zámku, huk, štrnkanie zbroje
  Dlúho do noci trvá, prebehuje,
Každý sa chystá, riadi pluky svoje,
  A Matúš si sám s vernými rokuje,
Boleslavín s ním zo Starého Hradu,
  Radmír z Likavy, Ctibor vedú radu.

Odkedyžes už, Váh, na tvojom brehu
  Nevidel poviať slovenské zástavy,
Odkedys nestál v svojom valnom behu
  Počúvať piesne slovenskej výpravy,
Jaké si teraz tvojím brehom vejú,
  Jaké po poli teraz tvojom znejú?

Dluhokým radom pod Trenčínom tiahne
  Na dol vojenská Matúša výprava,
Všade len vojsko, kam oko zasiahne,
  Stúpa a všade povieva zástava,
Sťa bystroletné na prietek sokoli,
  Letia zástavy po Trenčianskom poli.

Konníctvo v predku, a za ním sa sýpe
  Pechota, hrmot šum Váhu zahlúša,
A naposledok vidno na paripe
  Jako sa nesie po vôli, Matúša,
Jeho zástava najvyššie sa spína,
  A panovito nad vojskom rozvíňa.

Okolo nej sa druhovia vybraní
  Matúša nesú, vodca obstupujú,
Inší pri svojích plukach tiahnu páni,
  Po vodcovsky si vedú, rozkazujú.
Pod chvíľu si tiež s vojskom nôťa spevy,
  Keď sa ím zachcú ty duše, výlevy.

Pod Novým Mestom široká rovina,
  Na ňej sa tábor sbíja a rozkladá,
Bo dennej lampy svetlo už zhasína,
  A hustejšia tma na Považie padá,
Po tábore sa zablisknú ohníky,
  Vrieskajú ľudia a rechcú koníky.

Okolo vatier sedia si v čuporach
  Bojovníci, a jedni smiechy stroja,
Inší rozprávky si o divotvorach
  Vedú, a druhí nôťa si do boja;
Tak po tábore sa tiahne, prestiera,
  Kým ohne tlejú, potom vše umiera.

Hlboká noc na Považí spočíva,
  Mrákavy čierne nad Váhom zavisly,
A taká noc aj Matúša pokrýva,
  Jeho nádeje, a jeho úmysly,
O príhodach tiež, veku a rodine
  Nikdo nič nevie Pána na Trenčíne.

V tábore všetko spí, ticho nastalo,
  Len jeden ohník v ňom ešte pohára,
Okolo neho sa zarozprávalo
  Dakolko druhov a preč sa shovára,
Milko v ich kole rozprávky je duša,
  Starý to verný druh, sluha Matúša.

„Povedz že nám ty, Milko, už ráz o tom,“
  Tak sa druhovia k nemu ohlasujú,
Kdo je ten tvoj pán, bo o ňom šepotom
  Rozličné krajom rozprávky kolujú,
Jedni ho držia za muža divného,
  Druhí za pána ctnostného, velkého.

Z kadial prichodí, kam ma ide vôľa,
  Po čom zatúžil, na čo sa namáha?
„Počúvajte že, šuhajci do kola,
  Všetko môj jazyk verne vyrozpráva,
Čo som vídaval, od neho počúval,
  Odkedi som mu družil, vysluhúval.“

„Mnoho, je toho, leš viacej takého
  O čom sám neviem, s čím sa mi nezveril,
Iste musí byť to dačo tajného,
  Najvernejšiemu že sa nezdúveril,
Na to sa teda ani nepítajte,
  Čo viem to poviem, viacej nežiadajte.“

„Viete kde Skalka, zámok nad Trenčínom,
  Na ten ho dáki vraj, mnísi dodali,
Kde sa narodil, čím by on bol synom,
  O tom ľudia nič nečuli, neznali,
Keď tí odišli, nemal potom druha,
  Ja som mu len tým býval, jeho sluha.

Bola na Skalke za prvých kresťanov,
  V Tatrách kaplnka ešte vysviacaná,
V tejto od mníchov na velký den pánov
  Služba nábožná bola držiavaná,
A Skalka čo sa svet len rozpamätá,
  Od kňazov bola voždy zaujatá.“

Po čo ho mnísi na zámok dodali,
  Pre čo tam býval, o tom nik nevedel,
Ľudia si, pravda, Považím hádali,
  Žeby junák tam pri pokladoch sedel,
Ktoré že v zámku zahrabané ležia,
  A od neho sa najčujnejšie strieža.

Preto že pozde do noci sedáva
  Junák na Skalke, ľud si hovorieval,
Bo keď už dlúho povstála noc tmavá,
  Na zámku ešte kahanec horieval,
Vídal som ho tiež na oknách v palote,
  Jak okom blúdil po nočnej temnote.

Keď sa napásol po noci do vôle,
  Dlúho v svetlici stával zamyslený,
Potom sa so mnou bavieval v shovore,
  Lebo na malbách starej svetlíc steny,
Staré to boly prestaré obrazy,
  Čuduval som sa na ních tiež mocrazí.

Vidí sa na ních kráľ na trón oprený,
  A za ním velké vojsko, ľudu množstvo,
Ku kráľovi v plášť nádherný odený
  Prichodí velmož, a za ním junostvo,
Velmož so zlatým perom šišak skladá,
  A kráľ po rade považne pohliada.

Ďalej sa vidia vojská rozľútené,
  Jako na sebä divo dorážajú,
Tu sa zástavy strú beločervené,
  Tam sa na čierne zase nanášajú,
A král sa v stroji zlatom, okázalom
  Na nepriatelov rozbehuje cválom.

Zatým zas zámok na kopci sa dvíha,
  Pod ním dediny; mestá rozložené,
Obďaleč strmé vrchy oko stíha,
  Rieky na všetky strany roztečené,
Celým je radom zámkov kolom krytý,
  Musel to byť hrad slávny, panovitý.

Ďalej sa v loži zas nezdravý zhliada,
  A vôkol neho traja rozžialení,
Oko mu hasne a líce uvädá,
  A týchto sa tvár vždy viac v bledú mení,
Postava dáka ďalej ruky spína,
  A slunko práve nad zámkom zhasína.

Po týchto starých obrazoch sa pásal
  Mládenec Skalky často noc po noci,
Aj keď už pozde kahanec zahášal,
  Hovorieval mi že mu šly pred oči,
Mnísi, keď prišli, mu vysvetluvali,
  Čo ty obrazy v zámku znamenaly.

Medzi malbami často usedalo
  Na zámku hrdom oko junákovo,
Mnoho sa o ňom v povesťach slýchalo,
  A junák každé v duši zavrel slovo,
Bola to Nitra, dakedy vraj slávna,
  Teraz pod tôňou už časov od dávna.

Po nej zahorel junák rozihraný,
  Den a noc zavše išla mu pred oči,
K behu hotový zdupotal kôň vraný,
  Naňho vysadne, ku Nitre sa točí,
Nestáva, letí, za myšlienkou cvála,
  Až pred očima jeho Nitra stála.

V Nitre tak mi môj pán často rozprával,
  Videl všeljaké pamätné stariny,
Chrám, v ktorom Metód dákysi kázaval,
  Apoštol dávnej Slovenskéj krajiny,
Zámok Nitry vraj tak stál zachovaný,
  Jak bol na stenách Skalky malovaný.

O Zobore vraj nad Nitrou vystrenom
  Čudné mu padly do uší povesti,
O ňom, že sa ten chýr rozišiel svetom,
  Že syn kráľovský tam položil kosti,
Leš pokoja vraj že nemáva v hrobe,
  Vychodiac na púšť pod kríž v nočnej dobe.

A to pre hroznú že vraj trpí vinu,
  Lebo zradil vlasť a kráľa Moravy,
A dotial jeho kosti nespočinú,
  Kým ju z poroby druhý nevybaví,
Len potom jeho že skončí mátanie,
  Ked jej zazvonia zas na z mrtvých vstanie.

Môjho pána ty chýry vyvábily,
  Na vrch sa na noc vychytil zvedavý,
Po nebi husté chmáry sa valily,
  A po nich mesiac gúľal sa túlavý;
Púštou dakedy vietor prebehúval,
  A po ňom vzdychot tajomný načúval.

Nadišla polnoc, junák napnul oči,
  Mesiac do čiernych zvalil sa oblakov,
Tma sa hustejšia kol mohyly točí,
  Ale už mesiac von pláva zo mrakov,
Naraz zabliskne, a už tien pri kríži
  Rukama spína, výši sa a níži.

Mesiac mu prosto udieral do tváre,
  A ešte ju viac bielil ublednutú,
V očach sa žiadne viac neliskly žiare,
  A žiaľ tvár krížom prechodil vpadnutú,
Šedivý sa vlas kundolil na hlave,
  Plášť pústovnícky visel na postave.

Môj pán sa pilno díval na zjavenie,
  Hoc aj dakedy mráz telom prebehnul,
Jako dokončil tien svoje modlenie,
  Zaroveň mhle sa v tme tratil a rednul,
V hrúze opúšťal môj pán ty pustiny,
  V hlbokej dume Nitránske končiny.

Na Skalke také zas, jak predtým, časy
  Bývaly, žilo sa nám tam pokojne,
Lež z dolu z Uhier dolietaly hlasy
  Vždy búrlivejšie o bojach, o vojne,
Na trón rozliční sa vraj upriamili,
  A preto pokoj v krajine búrili.

Môj pán vždy pilne ty chýry načúval,
  Kým nový prišiel, nemával pokoja,
Pochytával zbroj, jak by sa hotúval
  Zaleteť tiež ta do surmy, do boja;
A tu od razu ten chýr k nám docvála,
  Že na trón zvaný je syn Čechov kráľa.

Odrazu na to chýry doletely,
  Že s velkým vojskom sem kráľ tiahne nový,
Bo sa oproti nemu mnohí spreli,
  Čo korunu dať chceli Robertovi,
Ty chýry pána vytrhly z pokoja,
  On nemal miesta, len leteť do boja.

I sotvá že kráľ sem pritiahnul nový,
  K jeho zástavám odletel odrazu,
S vojnou o krátky čas boli hotoví,
  Matúš kam zašiel všade niesol skazu,
Za to ho i kráľ pánom na Trenčíne
  A v celej zrobil Považskej doline.

Leš nebolo tu súdené kráľovi,
  O nedlúho sa do otčiny vrátil,
Povstaly zmatky, až sa Robertovi
  Dostalo, za čím sa od dávna trápil,
A to v boj nový môjho pána zvalo,
  Sem na ty brehy s tým vojskom dohnalo.

Dopovedal som; čo viem, už tiež viete,
  Že viac nezviete, nie to moja vina,
Keď ces to temno nad Váhom prezriete,
  Ohník sa blíska tam stran Tematína,
Jako ten ohník v tej tme zblkne, zháša,
  Tak i Matúš sa z ďaleka ponáša.

Na tom sa Milka rozprávka skončila,
  Rádby, leš nevie čo ďalej poviedať,
Družina jeho hlavou pokrútila,
  A ide ešte mnoho sa vyzviedať,
Mnoho, leš Milko nič neodpovedá,
  Vatra hasne a vše zastre noc šedá.
       <span class="bold">
        <strong>
         Kolo Nitry tábor leží
        </strong>
       </span>
       Kolo Nitry tábor leží,
Šírym poľom roztiahnutý,
A v ňom ľud na útok mesta
Ozbrojený a napnutý,
Všetko už na heslo vodca
S netrpením očakáva,
Všetko aby sa len dalo
Vykrikuje, vyvoláva;
A tu Matúš von zo stánku
Pod šišakom ide zlatým,
Hneď na vojská, hneď na Nitru
Pohadzuje okom zpiatym:
Hoj vy orli, Tatier deti,
Tam ten hrad Vás očakáva,
Do boja že, aby viala
Čím skôr naša tam zástava,
Do boja že ohnivého
Vy Slovenské svieže rody,
Lepšie padnúť v mužnom boji,
Jako hynúť bez slobody.
Jako keď sa víchor zdvihne,
A na šíry háj dorazí,
Celým hájom rozkolýše,
Stromy zvŕta, láme, zrazí,
Tak na slovo Matúšovo
Celý tábor preč do skoku,
Čo mu v ceste leží, padne,
Rúbe, zráža na útoku;
Na valoch sa vojsko kráľa
Na obranu postavilo,
Čo len valov zúkol vúkol
Všetko husto obsadilo,
Na jeho tam strane Róland
Slovo vedie, rozkazuje,
O ňom svetom chýr sa niesol,
Že jako lev tne, bojuje.
Letia šípy už na valy,
Rebríky sa pristavujú,
Letia šípy dolu z valov,
Skaly dolu sa hurtujú;
Vojskami sa hukot nesie,
A čo chvíľa sa rozmáha,
Plno mrtvých pod valami
A na valach ích záľaha;
Stojí útok, útok tuhý,
Každú chvíľu ho pribýva,
Perie sa v mesta valy,
Leš ích ešte nepodrýva,
Róland všade kde sa tlačí,
Stojí, mocne ho odráža,
Svojích slovom rozpaľuje
Tamtých mečom tne, poráža;
Už sa kopa dolu valmi
Od jeho rán zosýpala,
Už v útoku prvé rady
Svieža sila opúšťala;
V takej surme šírym vojskom
Matúš sem tam poletuje,
Bojovníkov k smelým činom,
K bystrým chvatom rozpaľuje.
A keď sem tam v radoch lieta,
Tu mu Róland padne v oči,
Jako hubí, rúca všetko,
Kam len pozre, kam len skočí:
Rozpáli sa a rozkáže
Svojím verným na tú stranu,
Kde jako smrť Róland kosí
Čo len padne mu pod ranu;
Na ty slová Boleslavín
Ta sa k valom chvatom hodí,
Za ním Radmír od Likavy,
Za ním Ctibor vojskom brodí;
Na valy sa všetci ženú,
Hore nimi dobíjajú,
Ale ostré meče z hora
Útok lámu, odrážajú;
Proti ranám, proti mečom
Boleslavín hore stúpa,
K výške valov jak sa blíži
V teplej krvi meč len kúpa;
Už množina bojovníkov
Mečom jeho leží zbitá,
Ale Róland ešte stojí
Jako jedľa panovitá;
Letia iskry z prudkých mečov,
Letia z očí rozohnených,
I krú tečie a rozžíha
Pomstu v lícach rozpálených;
Hoj cudzinče, padneš predca
Mojím mečom porazený!
Zavolá tu Boleslavín,
Vychytený, rozsrdený,
A za týmto slovom ranu
Na Rólanda hroznú zvalí,
Až sa mu vše v očach ziskrí,
A hneď na to oko kalí;
Jako dlúhy, roztiahnutý
Na zemi už Róland leží;
Že zabili náčelníka
Krik po celých valoch beží,
Krik po celých valoch lieta,
Na rady sa hrúza valí,
Už sa v útek rady ženú,
Jakby vetry ích odvialy,
Za nimi na valy skáču
Matúšove husté pluky,
Kriky zas tu sa radostné
A hrmotné nesú hluky:
Hoj užs naša, nášho pána,
Nik ťa nám viac nevytrhne,
A kdo sa sem opováži,
Toho v peklo meč náš vrhne.
A kde Matúš, kde náš vodca?
Hlasy jedných pokrikujú,
Hlasy druhých: tu je, tu je!
A plukom ho ukazujú,
Keď ho zazre, hor ho mužstvo
Vyzdvihuje, slávu volá,
A Matúš ích pochvaluje
A hovorí k ním do kola:
Dobre boj ste započali
Naša Nitra je vysoká,
Nech že ten chýr radom naším
Preletuje do široka,
Nech že letí, oznamuje,
V rukách Nitra že Matúša,
A našincov týmto chýrom
Nech sa v boje zmocní duša;
Tu na Nitre kde predkovia
Slávu svoju založili,
Starí králi Mojmírovci
Nad Slovákmi kde trónili,
I my vnuci ích ďalekí
Založíme slávu svoju,
Len sa smelo proti cudzím
Len sa bystro majte k boju.

*

Za nepriateľom hneď pluky vysiela
  Matúš v zápätí, hnať ho rozkazuje,
Nepriateľ kam ho oči nesú zmieľa,
  Preč so životom každý ubehuje;
Víťazné pluky Matúša k Dunaju
  Všetko čo vidia berú, obsádzajú.

Už sa v Komárne ích zástava vije,
  Odtial sa nesie hore Novohradom,
Šajova voda kde šumný kraj myje
  Klonia sa zámky, poddávajú radom,
Jak voda Váhu z jara kraj zapláva,
  Matúša sa tak šíri moc a sláva.

A stará Nitra ožíva a mladne,
  Jej dni zahaslé vracajú sa z nova,
Nad šírou zemou ona zase vládne,
  Kam rozprestiera sa moc Matúšova,
Meno, moc kráľa Uhorského padá,
  Kde sa len pána z Trenčína rozkladá. —

Matúš si svojho volí palatína,
  Verných do zámkov županov osádza,
Na prestol sa už opierať začína,
  Pevnosti stavia, ozorne ohrádza;
Veliké mysli vstupujú do sveta,
  A staré rodia z novu sa stoletia.

Do velkých letov vychytená duša
  Nemá spočinku, a nemá úľavy,
Pluky navyklé na vojnu Matúša
  Valia sa zas do súsednej Moravy,
Mestá a hrady tam sa poddávajú,
  K Nitre sa matke, zas deti vracajú.

Už do Dunaja zas letí Morava,
  Jak jeho družka, jeho dávna známa,
Váh jej v Dunaji letom pošoptáva,
  Prečo tak dávno nedržala s nama,
Poprad s tým letí posolstvom do Visly,
  A zvestuje tam Matúša úmysly.

V striedku tých krajín Trenčín vyvýšený,
  Na ňom sa Matúš zastavuje, baví,
Na let ďaleký duch jeho pustený,
  Na nové myslí tam činy, výpravy,
A milá Skalka, Považská dolina
  Prvé mladosti sny mu pripomína.

Kdo si nevidel Považskej doliny,
  Kdo si nepostál ešte na Považí,
Darmo si duch tvoj čarovné krajiny,
  Darmo si raje vymaluvať snaží,
Tys si nenabral zo sveta radostí,
  Tys si nemával pekných snov mladosti.

Považie jako zrkadlo čarovné,
  Keď doňho pozreš, všetko sa ti zjaví,
Čo za divadlo len krásne, malobné,
  Oko privábi a dušu zabaví,
Tak jej tam dobre, tak jej všetko kýva,
  Že sa nevdojak so všetkým objíma.

Či chceš v ňom videť nádhernú komnatu,
  Pozri tam na ty steny vrchovité,
Čalúnmi, kvietim dlažbu máš vystlatú,
  Steny skalami, divánmi okryté,
A kúpeľ Váhu, vody priezračisté,
  Jak oči hravé, jako krištál čisté.

Či sa ti v chráme rado oko baví,
  Na vrchoch, múrach, ležia klenutiny,
Po nich sa samo slnko Božie plaví,
  A šíre v chráme zlatí priestraniny,
Piesne šum Váhu a skaly oltáre,
  Lampy mesiaca a hviezd jasných žiare.

Či ti na pevnosť rado hľadí oko,
  Kolom Považia nedobitné valy,
Hluboko v zemi, do neba vysoko,
  A po ních väže, zámky sa rozstaly;
Jedna nad druhú sa nesie, vypína,
  A nad všetky sa strie väža Trenčína.

Kdos ešte posial nebol na Považí,
  Kdos na Trenčínsku nevstúpil yýšavu,
Trudno sa duch tvoj svetom leteť snaží,
  Trudno do výšin ti vynášať hlavu,
Tam sa len duch tvoj smelým nesie letom,
  Nad širokým on panuje tam svetom.

Po sto sa Horách on tam preletuje,
  Nad storakými chveje dolinami,
Zrazu nad Poľskom, zrazu zavisuje
  Nad ďalekými Moravy horami,
A hneď sa zase s Váhom dolu plaví.
  A tam na vrchach nad Nitrou zastaví.

*

Šírym poľom Váh sa valí,
Bystro letia jeho vody,
A po brehu na koníku
Letí junák syn slobody;
Obďaleč od Váhu toku
Hory, vrchy rozostrené,
A na vrchoch hrdé zámky
Jako na stráž postavené;
Popod zámky junák letí,
A z ních temno naňho volá:
Hoj junáku na Pováží
Kam tvoj šumí let sokola?
Ale junák nenačúva,
Nič sa nazad neobzerá,
On len brehom ďalej cvála
A očima dialky merá;
A za ním sa mračná snujú,
A kam dial viac zachmurujú,
A havrany za ním letia,
Pokrakujú a škrevetia,
Ale junák nenačúva,
Nič sa nazad neobzerá,
On len ďalej cválom letí,
Kam ho duša nesie vrelá.
A zo zámkov hlas tajemný
Na junáka povoláva:
Hoj junáku na Považí
Kam že let tvoj bystrý pláva?
Meč na tebe pripásaný,
Šišak zlatom vykladaný,
Hoj junáku na Považí,
Po čom duša tvoja baží?
Dlúhy vek my tu stojíme,
Jak sa mení čas, hľadíme,
Skľúčené sa naše rody,
Oj upadneš, syn slobody!
Starý duch len v nás sa tají,
On už umrel tam po kraji,
Neznajú ho pluky tvoje
Márne práce, márne boje,
Márne sny o starej sláve,
Márne túžby po Morave,
Hoj junáku na Považí,
Kam že let tvoj, kam sa snaží?!
Ale junák nenačúva,
Nič sa nazad neobzerá,
Koník jeho k Nitre letí,
Jako duša jeho vrelá,
A zo zámkov hlas žalostný
Naňho temno povoláva:
Hoj junáku na Považí
Kamže let tvoj sa zastrája?
Svedčí že ti na koníku,
Sťa lalii na trávniku,
Svedčia k boku pluky zbrojné,
Na šišaku perá strojné,
A duch v očach čo pohára
Jak z večera jasná žiara,
Ale skleslé naše rody!
Oj upadneš syn slobody!
I my sme sa ligotaly,
Na ďaleko slávu maly,
Videly sme časy slávne,
Časy staré, časy dávne,
Leš kam dial viac odkvítame,
Do zrúcanín popadáme:
Tak i tebe sa povodí,
Nik ti v svete neporadí;
Sťa ten kvet čo v parne zhorí
Bolesť život tvoj umorí,
To tvoj osud vyčítaný,
Oj junáku nepoznaný!
Ale junák nenačúva,
Nič sa nazad neobzerá,
On len ďalej k Nitre letí,
A očima dialky merá;
Šumí za ním, hučí rieka,
A hlas ešte do ďaleka
Nesie sa a temno volá;
Tvoja je to, tvoja vôľa:
Koník ti len preč uháňa,
A do boja meč zazváňa,
Leš neskončíš po čom túžiš,
Darmo silíš sa a prúžiš,
Upadlé sú naše rody,
A ty zhynieš, syn slobody!

*

Zlé chýry letia dolu do Budína,
  O páde Nitry, úpadku pevností,
O velkej moci víťaza z Trenčína,
  O túžbe velkej za ktorou prahostí;
Strachom a hrúzou kráľ je omámený,
  Uhria nad svojou krajinou splašení.

Na tyto chýry kráľ radu svoláva,
  Všetkých v nej svojích verných shromažďuje,
Rada sa celá na tom dokonáva,
  Že každý velmož moc svoju sľubuje,
A pápežská tiež veľamocná ruka
  Pomoc velikú do boja ponúka.

Na verných pána Trenčianskeho metá
  Kliatbu cirkevnú, a s kliatbou zvestuje,
Že tým zbúrencom a povrhlom sveta
  Svátosť sa žiadna viac neprisluhuje,
A kdoby to smel, toho že hnev Boží
  Do večných pekla hrúz a múk položí.

K tomu rytierom rozkazuje Nemcom,
  Do boja proti kliatbou privaleným,
Proti vrchnosťam, jak káže, zbúrencom,
  Od námestníctva Božieho schváleným,
Proti tropičom krajinského zmatku,
  A lupiteľom cirkevného statku.

A kráľ zo svojej strany obnovuje
  Dávnejšie hrozby, výroky a súdy,
Na náhlo vojská sbiera, vystavuje,
  A kade len koho môže, k sebe lúdi,
A množstvo s ktorým vojnu započína
  Sťahuje všetko valom do Budína.

Matúš z Trenčína ta na dol pozerá,
  Jak sa to hrozí a ku vojne strojí,
Celého vojna už hýbe, preberá,
  On je bojom rád, on sa ích nebojí,
Stoja prípravy tam dolu v Budíne,
  Stoja tu hore velké na Trenčíne.

Idú z tadialto posli do pevnosti,
  K hrdinskej mysli vedú bojovníkov,
Košice, Prešov majú k údatnosti,
  K vernosti všetkých predních náčelníkov,
I do Rusínskej zeme prerážajú
  A tam spojencov, priateľov hladajú.

Peter Petrovič, župan na Brečtane,
  Za priateľa sa, spojenca ím dáva,
Sľubuje že ľud Rusínsky povstane,
  Že mu je známa Matúšova sláva,
Že i on nechce viac slúžiť Uhrovi,
  Zem otcovskú že dobyť je hotový.

S Českým kráľom tiež Matúš sa priatelí,
  Z tadial ľud branný tiahne mu k pomoci,
Oba si sľúbä že ích nerozdelí
  Nič v svete, čo len v ľudskej stojí moci,
Na východ, západ Matúš ohradený
  Stojí už sťa hrad valmi otočený.

A kňazstvo v jeho države ho slúcha,
  Svátosti všetky radom prisluhuje,
Mních Sklaský Štefan dodáva mu ducha,
  Nič sa na kliatbu on nedopituje,
Oproti kliatbe kliatbu tiež vysiela,
  A tej zbavuje ochranca, priateľa.

Hrúza vždy vätšia na Budín prichodí,
  Čo chýr doletí, prípravy sa dvoja,
Kráľ si netrúfa, na novo národy
  Prosí a núka, vyzýva do boja
Súsedov a tam knieža Sedmihradov
  Dansu podbáda do válečných radov.

Sľubuje Dansa, a tamtí hotoví;
  Znajú od dávna čo boli Slováci,
Ten Brečtanskému strojí sa pánovi,
  Títo sa do Čiech hotujú ku práci,
K tomu podvodom a lesku kráľ v tiesni
  Cestu si proti Matúšovi kliesni.

Tajných do kraja svojho odporníka
  Vystrája poslov, velmožov skusuje,
Jaký to nečin a vina veliká
  Rozkladá, keď kdo kráľovi pád snuje,
A k tomu statky, hodnosti dodáva,
  Komu sa znechce Matúša zástava.

Zdá sa že Ctibor rád tých poslov čuje,
  Radmírovi sa vidia ích nárady,
Jeden i druhý k ním sa priplichťuje,
  Leš zjavnej každý z ních sa bojí zrady,
Hrozná je v ten čas sila Matúšova,
  A zradca zdrúzgať na skutku hotová.

Už celý plní sa Budín vojskami
  Rozličných zástav, rozličného kroja,
Palatín Filipp tam je už s radami,
  I rady grófa Jordána tam stoja,
Velmožov množstvo, každý so zástavou,
  I biskupstvo tam s duchovenstva hlavou.

V plášti červenom, krížom vyšívanom,
  Stoja na koňach tam meča rytieri,
Nemci strašliví neverným, pohanom,
  V boji otuhlí pre kríž bohatieri,
Velikí majstri Rikkolf s Benedikom
  Stoja na čele sami križovníkom.

Na pochod kážu; leš nik si netrúfa
  Do striedku vraziť Matúša državy,
Mnohý aj z vojska Uhorského zúfa,
  Z dialky sa ľaká Matúša postavy,
Len rytier kríža otužený v boji,
  Naň čaká s túžbou, v napnutí, v pokoji.

V predku sa Filipp s plukami vystrája,
  Za ním tiahne kráľ a hrozní rytieri,
Na krajné zeme Matúšovho kraja
  Celá výprava sa skrúca a mieri,
Kde Torisa kraj tichý pretekáva,
  Ta sa huk vojny a búrka podáva.

Na ten chýr Matúš z Trenčína vychodí,
  Velmožmi, mužstvom verným otočený,
Okom radostným na ľud branný hodí,
  Z kraja svojho z Čiech, z Moravy sídený,
Od dávna Velká čo padla Morava,
  Jedna tých bratov nevedla zástava.

Hore Považím, po brehu dunivom,
  Tiahne sa Matúš na západ povolne,
Po bojovnictve boja prahostivom
  Spev letí valný o sláve, o vojne,
Matúš sa nesie v tom spevov šumení,
  Chvíľou v nadšení, chvíľou v zadumení.

Od neho nikam sa neodďalujú
  Boleslavín a Radmír so Ctiborom,
Rozličné rady, rozpravky kolujú
  Otáčajúcim tým Matúša sborom,
Boleslavín mu verné rady dáva,
  Leš z týchto podvod a zrada rozpráva.

O Brečtanskom vraj padli ím pánovi
  Nedobré chýry k výstrahe do uší,
Nestály v slove že sa vraj k Uhrovi
  Kloní a svoju prípoveď že zruší,
Že ho vraj kráľa dary porušily,
  Mlčí Matúš, leš zdá sa zasmušilý.

Nad Spiš sa prvý mrak vojny sťahuje,
  Tam už Palatín Filipp hospodári,
Kam vtrhne, verných Matúša schvatuje,
  A za ním všetko kadí sa a žiari,
Dediny, mestá popolom ľahnuté,
  Zámky vojskami jeho obsednuté.

Matúš pospiecha svojím verným s ratou,
  A zastaviť plien ďalší palatína,
S kypiacim hnevom už čata za čatou
  Letí a on ích k mužstvu napomína,
Pod Spiš sa pluky Matúša ťahajú
  Tam sa i čaty Filippa zrážajú.

Zaviala poľom Slovenská zástava,
  Na šír zúkol nej Matúša junáci,
Na pravé krielo Čech bojovný stáva,
  Do striedku svieži, ozorní Slováci,
Boleslavín tam v čele vystupuje,
  A Matúš ešte rady preletuje.

Trúba zaznieva, Česi do útoku,
  Ích ťažké meče už cvendžia, rúbajú,
K ľavému tiahnu sa Slováci boku,
  Povoli Uhrov prudkých zachádzajú,
Zloreči Uhor, preklína a cieta,
  A český meč ho len preč tne a zmieta.

Filipp obieha, kričí a popchýna
  Svojích na zradcov, buričov, Slovákov,
Zlorečí Uhor čo mu nesie slina,
  Kliatba neplaší, nehatí junákov,
Padajú Uhria jako vetrom slivy,
  Filipp obieha a kričí jak divý.

Ľavé sa krielo čím dial pošmykuje,
  Už i tam heslo dáva sa k útoku,
Kosba na Uhrov sa zmáha, zdvojuje,
  Z obidvojho už váľajú sa boku,
Jaší sa Uhor, zmíka, kliať prestáva,
  Kam ktorý môže na útek sa dáva.

Vzteká sa Filipp, zdŕža ích a sháňa,
  Do strachúnov ím nadáva, podliakov,
Nik nepočúva hlasy svojho pána,
  Nik sa nevracia z týchto neborákov,
O seba v strachu i sám Filipp zmýva,
  Za pätami mu pohoň úchvativá.

Po pri ňom cvála verný jeho sluha,
  V nádhernom rúchu, jak on pristrojený,
Aby zachránil svojho pána, druha,
  Sekne beh, stojí k boju pripravený,
Bráni sa, mácha, leš hneď je v zajatí,
  A v tom sa Filipp v ďalekosti tratí,

Rozprášení sú! ozve sa vojskami,
  Matúš spokojný verných pochvaľuje,
A heslo dáva na pochod trúbami,
  Po rozprášených hnať sa rozkazuje,
Do Šáriša sa ženú utečenci,
  Kde už aj kráľa stoja ozbrojenci.

Obstatý kolom je zámok Šáriša,
  Útokom ho vziať Robert sa napína,
Kým je okrytý Filippom od Spiša,
  Kým sem moc pána nevtrhne z Trenčína,
Poddávajú sa hluboké doliny,
  Útokom smejú sa zámku výšiny.

Hradby vysoké, v ních verní Matúša;
  Kdo ích dobyje, kdo prejde múrami?
Darmo sa Robert s útokmi pokúša,
  Padá mu mužstvo, kamením, šípami.
I sám už Rikkolf obľahnul umdlený,
  Kameňom z výšky hradu poranený.

Dobehnú zbité v tom Filippa čaty,
  Zmorený aj sám palatín dobieha,
Ležením celým, že Filipp je spratý,
  Hlas úzkostlivý a krik sa rozlieha,
A za jednym hneď krikom druhý letí,
  Že Matúšove už pluky v zápätí.

Na chytro Robert na pochod svoláva,
  V okamžení preč tiahnu jeho pluky,
Kdo môže beží, nehľadí, nestáva,
  Ostatnie padá do víťazov ruky,
Zvolna a v hneve len rád krížovníkov
  Nad strachom tiahne spolubojovníkov.

S rozostretými Matúš zástavami
  Pred vysoký sa Šáriš rozstavuje,
Huk a spev valný nesie sa vojskami,
  Huk a spev Šáriš volný opakuje,
Mosty sa spustia, brány otvárajú,
  Víťazi, bratia, ruky si dávajú.

V rozradovaných zápalistých plukach
  Len dvaja trnú, zarazení stoja,
Straty Roberta držia ích na mukách,
  O zradné svoje úmysly sa boja,
Náhlej ím rady a pomoci treba,
  Jak chcú zachránil Roberta a seba.

Prestroja poslov, k Matúšovi vedú.
  Že pán Brečtanský naňho sa vystrája,
Že jeho čaty už stúpajú k predu,
  A nebezpečie hrozné mu nastáva,
Donášky poslov ešte sveličujú,
  Sami čo hrozí predstavia, malujú.

Búri sa Matúš, nehrozí, neľaká,
  Neveru skarhať spojenca ukladá,
Zrady od svojích dúverných nečaká,
  Kam všetko bije, na um mu nepadá.
Rady vysiela pokarhať spojenca,
  S druhými tiahne sám na utečenca.

Ďaleko pluky zutekali kráľa,
  Nezastávajúc strachom vychytené,
Len myseľ rádu nepodvratná stála,
  Staví a z nova do boja ích ženie,
Pri Rossanovcach na širokom poli
  Sporadujú sa, sbierajú povoli.

Posily nové dochodia z Budína,
  Veliký majster, Rikkolf rozkazuje:
Kdo bude bežať pred pánom z Trenčína
  Skolením, smrťou všetkým zahrozuje,
Do predku Uhrov ľakostivých dáva,
  A týchto rytier rádu obostáva.

Neváha Matúš, za kráľom uchodí,
  O verné sebe Košice sa bojí,
Voj jeho piesne o sláve zavodí,
  Predkom budúcim víťazstvom sa pojí,
A prečo by nie? veť všade víťazil,
  Kde sa len nabral, nepriateľa zrazil.

Na úvalistom Rossanoviec poli
  Búrlivé vetry proti sebe dujú,
Bojovné sa už zástavy rozvialy,
  Vetry ích točia a s nimi lomcujú,
Matúšova je s vetrom v tuhom boji,
  Na dol sa kloní a sotva že stojí.

Tichá inohdá; teraz rozvlnená
  Obďaleč mutná Torisa preteká,
Vlna sa hádže na breh rozpenená,
  Duní a kam dial viac sa búri rieka,
I hlas žalostný, keď víchor utícha,
  Z rieky sa nesie a po poli vzdýcha.

V tom živlov boji a citov vlnení,
  Kde bojovníkov hlas každý stichuje,
V odenia lesklé, v šišak pristrojený
  Na divom koni Matúš vyletuje,
Oko jeho hneď rady preletelo,
  Jakby z každého obra stvoriť chcelo.

K nemu odrazu Boleslavín cvála,
  Konský sa dupot zasekne v stretnutí,
Stoja a jeden s druhým sa shovára,
  Vojsko na oboch díva sa v napnutí,
Chvíľu tak stoja a jak dokonajú,
  Na sebe pozrú, ruky si podajú.

K druhému každý odráža sa boku,
  Matúš uchodí prísny, zádumčivý,
Pokyvne a už znie trúba k útoku,
  Po nej sa valia bojovníci chtiví,
Na samom predka zrieť Boleslavína,
  S Čechmi svojími on boj rozpočína.

Z Uhrov je Filipp prvý postavený,
  Jeho porážka Spišská dopaľuje,
Jak Uhor býval predtým oslávený,
  Pred bojom svojím ohnivo rečňuje,
Teraz vraj nectne kryje sa Slovákom,
  Svojím poddaným, rabom, neborákom.

Nedbajú Česi na reči, rozklady,
  Mečom na chvasty Filippa odvetia,
Na nepriatelské vysýpu sa rady,
  V okamžení ích zo dvúch strán obletia,
Strašné ích meče sa lisknú, brinkajú,
  Pod nimi na stá na zem sa váľajú.

Zmatok nastáva, Uhor sa už kláti,
  Nazad ustúpa, utekať sa bojí,
Rytierom kríža je dial obostatý,
  Úbehov všetkých ten skoliť sa strojí,
Filipp v súrke ku kráľovi vysiela,
  Že nevládze viac držať nepriateľa.

Bez odkladu kráľ k boju doťahuje,
  S ním všetky pluky a kríža rytieri,
Z druhej strany sa Matúš ukazuje,
  Jeho zástavy, jeho bohatieri,
Boleslavín preč len rúbe dokola,
  A kam dial tiskne nepriateľov z poľa.

Matúš odrazu na kráľa sa valí,
  A „napred“ kričí svojím bojovníkom,
Či chcete, volá, aby sme nechali
  To, čo predkovia svojím nástupníkom?
Hanbu súženie celého národa,
  Slováci, viete čo to je sloboda?

Tí, ktorých tamto pred sebou vidíte,
  V nádhere chodia, o ních chýr sa ženie,
Vy sa len trápne životom tmolíte,
  A pred svetom vás nikdo nespomenie,
Slováci! chcete i ďalej len tak žiť,
  Na božom svete biť a za živa hniť?

Na divom predkom letí Matúš koni,
  Za ním jako dážď sýpu sa Slováci,
Z každej meč strany bojovníkov roní,
  Hrozne s ním vedia zachodiť križiaci,
Leš darmo križiak tne, Slovákov skúša,
  Na predku vídať bojovať Matúša.

Popri rytieroch o zápas bojuje,
  A množstvo zráža Jordán neúmorný,
Boleslavín ho v boji zpozoruje,
  Jako po vojsku nesie sa ozorný,
Doletí k nemu a boj s ním zavodí,
  Na stranu každý preč od ních uchodí.

Iskria sa meče a cvendžia strašlivo,
  Jeden i druhý ešte nedotknutý
Rechtajú kone, spínajú sa divo,
  Sedí z ních každý na svojom nehnutý,
Jako ked lvi sa popadnú a hlušia,
  Tak sa tí dvaja sekajú, tantušia.

Po dlúhom boji Jordán protivníka
  Šišak presekne, toho hnev vychyti,
Treskne mu na meč, z ruky ho vymyká,
  A Jordán stojí bez meča odkrytý,
Ešte sa jedna po ňom rana spúšťa,
  Upadá Jordán a dušu vypúšťa.

Krik sa na vôkol strháva, splašené
  Semotam bežia Jordánove čaty,
Víťaz pred sebou jak stádo ích ženie,
  A kdo nevládze, smrťou istou platí,
Po celom vojsku krik a ľak preniká,
  A k pomoci zve majstra Benedika.

Priráža majster, a v tom okamžení
  I hrozný Matúš ta na krik dopáli,
Obom sa v očach oheň rozplamení,
  Jak sa zazreli, proti sebe stáli,
Oba kopie v okamihu hodia,
  Oba na prázno, každého obchodia.

Príde na meče; majster vycvičený
  Mečom jak perom ľahučkým zavíja,
V odení hroznom nesie sa zvýšený,
  Jak istú korisť odporca dobíja,
Odráža rany Matúš ramenito,
  A stojí v boji považne, skalito.

Seká Benedik, a Matúš necháva,
  Boj sa predlúža, niet mu konca, kraja,
Čo z dialky hľadia, keď boj neustáva,
  Hovoria kolom: nepremožní dvaja,
A Matúš čaká kým omdleje ruka,
  I struna silno natiahnutá puká.

Slabne už ruka, Matúš biť začína,
  Benedik rany ledvá že odvodí,
Osudná bila majstrovi hodina,
  Pod útokom sa Matúša nachodí,
Zrachotí rana na Majstra odení,
  Majster je v hlúbku do pleca ranený.

Krú sa vyvalí, majster sa zachveje,
  Leš ešte sa raz vypína, postaví,
Odráža rany, ale ruká mdleje,
  Rana zas hrozná padá ma do hlavy,
Po tej upadá i majster hrdina,
  Poslednia jeho udiera hodina.

Poľom ubieha kôň bez bohatiera,
  Rechce žalostne a za pánom volá,
Vojsko sa plaší a rád žiaľ zastiera,
  Že majster ctený odobral sa z poľa,
Matúš sa sýpe teraz v rady kráľa,
  A kde čo stojí, na zem všetko váľa.

Ďaleko Matúš sa tne, prerubuje,
  Za ním slovenská junač plamenistá,
K zástave kráľa cestu prekliesňuje
  Matúš jej mečom, dobyť sa ju chystá,
Bondor ju drží, chlap jak ubíjaný,
  A okolo nej druhí vybieraní.

Nastane kosba, meč slovenský berie
  Kde zapopadne obrancov zástavy,
Pres mrtvoly sa k nej útokom derie,
  V obrane Uhor na odpor sa staví,
Z jednej i z druhej mnohí ležia strany,
  Veľa viac z tamtej čo zástavu bráni.

Bondor v úzkosťach hlasom zúfanlivým
  Aby nedaly zástavu, podbáda,
Darmo sa spierať junákom ohnivým,
  I sám o chvíľu do zajatia padá;
„Zástava naša“ hlas junáctvom lieta,
  Radosťou tváre slovenské sa svieťa.

Obďaleč od nej Robert stál v napnutí,
  Do boja na dial, na šír zahľadený,
Jako zástava padla, ustrnutý
  Preč beží na kvap celý vydesený,
Matúš umdlený na stranu sa dáva
  Obdychnúť, mysliac že boj sa skonáva.

Čo dech popadá, k velkému majstrovi
  Robert ulieta, hrúzy mu maluje,
Prosí o pomoc, a majster hotový,
  K boju ho už aj pomsta rozpaľuje,
Stál on k obrane s rytierstvom ostatním,
  Samým výchyrným a samým udatným.

Náčelník hrozný v zúfalstve a v žiali
  Do boja vchodí, s ním jeho rytierstvo,
Kamkolvek zástup strašlivý sa valí,
  Padajú mužia, padá bohatierstvo,
Zástup jako smrť každého zobiera,
  Koho živého postretne, umiera.

Bráni sa junač chtivá, odhodlaná,
  Len z kroka na krok ustúpa, uchodí,
Ruka rytierov bojom vychovaná,
  Mečom jak brázdou lemešom závodí,
Sily umdlené, zmatok sa počína,
  Rikkolf s rytierstvom preč cestu pretína.

V horúcom boji na ústupe svojím
  Boleslavín v kvap na pomoc prichváta,
„Hanbu, Slováci, vašu neprestojím,
  Či meč náš cestu vrahom nezahatá?“
Skríka a divy v novom boji stvára,
  A Slovák cestu križiakom zatvára.

Zborený Rikkolf na neho pripáli,
  A jako slepý mečom po ňom seká;
Boleslavín sa na krok neoddiali,
  Mečom Rikkolfa zaroveň dopeká,
Krvou sa meče už začervieňajú,
  Čo ďalej zdá sa že v sile zrástajú.

Dlúho na súcu už čakali chvíľu
  Dovršiť zradu Radmír so Ctiborom,
Okrývať, chrániť Matúšovu silu
  Stáli po strane s četným oni sborom;
Všetkého strata tuto na ních čaká
  A bohatá tam odmena ích láka.

V rozhodnej chvíli, v najľútejšom boji
  S podvedenými na úbeh sa dajú,
Po celom vojsku slovenskom krik stojí,
  Že mnohí zradne k Uhrom prebiehajú,
Krik ten zatrasie i Boleslavína,
  On majstra púšť, za nimi popchýna.

V ľútosti, v hneve preč za nimi cvála,
  A Rikkolf za ním a za ním rytieri,
Kopa ho zrazu obhrkla, obstala,
  Každý meč naňho naťahuje, mieri,
Vidí že sám je do kola hrdina,
  Vidí že bila ostatnia hodina.

Po Matúšovi ešte raz zatúži,
  A volá za ním, nik sa neozýva,
Mečom už mácha; hrdina neslúži;
  On sa nepoddá, o milosť nevzýva,
Seká v myšlienkach: sloboda Slovákov
  Keď mrie nech že mrie so smrťou junákov.

Velkého majstra odrazu poraní,
  Druhých na vôkol rúbe a odbíja,
Leš i velký sa tolkým neobráni,
  A čo meč s každým bohatier zavíja,
Zbodajú, zrazia s koňa bohatiera,
  On vzdychne ťažko a oči zaviera.

Krik zúfalý že Boleslavín leží
  Slovákmi letí, že nikde Matúša,
Kam kdo zastihne so životom beží,
  Nikdo sa v boj viacej nepokúša;
Po jednom, v hrbách všetko v beh sa dáva,
  Chrapot úmorný len v poli ostáva.

A kamže Matúš, každý sa spituje;
  Jedni tou, druhí inou zase stranou
Že bežal istia, tretí doisťuje
  Že zradcov padnul v boj sa vrátiac ranou,
Iní v zajatia, inšia reč každého:
  Nedozvie sa nik nič o tom istého.

V pohoň sa križiak za útekmi valí,
  Pohon ďaleká, útek nezastáva,
Pri Žabokrekoch až rád k ním dopáli,
  A ostatniu jím tu ranu zadáva,
Zbavení viery a bez náčelníkov
  Padajú všetci do rúk križovníkov.

A mestá, zámky, pevnosti Matúša,
  Na Uhrov zdurným čo hľadely okom,
Čím ích o jeho chýr skaze ohlúša,
  Poddávajú sa rad radom útokom:
Preč ích nádeja, opierať sa darmo,
  Padnul už Šáriš, upadlo Komárno.

Aj župan mocný na Brečtanskom hrade
  Verný, podvodom len zlých očiernený,
Po Matúšovom skazonosnom páde
  Nevládze držat sa osamotnený,
Vojvoda Dansa doňho sa oddáva,
  V nerovnom boji župan dokonáva.

Len ešte jeden drží sa a bráni,
  Nezhrozným okom na vôkol sa díva,
Darmo nepriateľ tu na obliehaní,
  Darmo sa morí a dnuká dobýva;
On tak jak predtým i teraz sa spína,
  Nedobytné to sú hradby Trenčína.

Čo útok, to hrom zarachotí zhora,
  Čo útok, sila nepriateľov padá,
Chýr ide hrozný ten kolom do kola,
  Že sama ruka Matúša tam vláda;
Neprejde chýrik z hradu zamknutého:
  Kdo vie či Matúš, a či len duch jeho!

Tak bežia roky, a zámok sa tríma,
  Treba nepriateľ dokola hurtuje,
Čím sa on viacej dobyť ho nadýma,
  Tým viacej zúfa, duchom upaduje,
Časy to dlúhe a strata veliká,
  A z hradu nezrieť roky človiečika.

Tam jakby všetko vždy zakliate bolo,
  Ked útok stane, číre ticho vláda,
Len časom v noci zámkom sa okolo
  Spev žialny vinie, po doline padá,
Môž byť že spevec Matúša tam starý
  Nôti jak slávik ostatní spev jari.

Či spieva komu a či len prebiera
  Dušu si piesňou, v smutku utajenú,
Nevedieť; spev jak povstane umiera,
  Slabú len počuť údolím ozvenu;
Zamlkly všetky na vôkol ohlasy,
  Tam sú už tvoje slávne, Trenčín, časy!
       <span class="bold">
        <strong>
         Spev na Trenčíne
        </strong>
       </span>
       V púšti Zoborskej, v mohyle dávnej
  Staré povesti sa kryly,
Pústovníci ích ztadial a spevci
  Po kraji celom šírili,
Zapálila sa tými povesťmi
  Duša mladistvá, veliká,
K velkým ju skutkom zápaľ unáša,
  Duša žiaľ horký preniká.

Je nad čím žialiť: na zemi otcov
  Od dávna trvá čas krutý,
Kde predtým krásne stály paláce,
  Biedne tam vídať chalupy;
Národ, o ktorom chýr išiel svetom,
  Teraz vylíha v zajatí,
Kdože ten šťastný, čo mu dni jeho,
  Dni slávy dávnej navráti?

Nad krajom mhlistým vyšlo slniečko
  A vyšla hviezda nad nocou,
A tys sa zjavil, bohatier mladý,
  Skľúčeným svojím s pomocou;
Hrnuli k tebe sa, i nie svojí,
  Išli i nešli ti k vôli,
S tebou povstalo, s tebou prepadlo
  Slovenské plemä nevoli.

Padnuls bohatier i rody naše,
  Zhasly nádeje slobody,
Zavalilo sa na dlúhe roky
  Na ne zas bremä nehody;
Ale dni veku nového už tu,
  Trúby radostné už znejú,
Pochopíš-li mu, rode môj, dni ti
  Slávy novej sa zaskvejú.
      </span>
     </p>
    </div>
   </p>
   <p>
   </p>
  </div>
 </body>
</html>
