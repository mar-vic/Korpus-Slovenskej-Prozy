<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2509770">
       </a>
       ČO CHCEME S NOVINAMI NAŠIMI?
      </h2>
     </div>
    </div>
   </div>
   <p>
    <sup>
     [
     <a class="footnote" href="#ftn.id2509776" name="id2509776">
      1
     </a>
     ]
    </sup>
   </p>
   <p>
    Rad je i na nás vysloviť sa a tu k Vám prichádzajú tak dávno čakané, s toľkou túžbou vyzerané noviny národné, krajania slovenskí! Kadekoľvek sa strú srdečnejšie duše z národa nášho, odvšadiaľ, vieme, ozvú sa im v ústrety zvuky plné vďačnosti, radosti a nádeje, ozvú sa tak, ako sa ozývajú hlasy z pevnej zeme, keď sa vráža do prístavu dávno, dávno čakaná loď, nesúca i drahých i tovar očakávaný, a jako zas z tejto pozdravujú hlasy najradostnejšie tamtých na zemi stojacích, tak i my pozdravujeme Vás, ktorí ste nás oddávna s vrúcnosťou vyzerali a teraz okolo nás ste sa zhromaždili s hlbokou radosťou i srdečnosťou; Vy tam vidiac prichádzajúcich nás voláte "loď naša" a my zas pri pohľade na Vás voláme "zem"! V tomto ale objatí a zvítaní sa našom komuže oddať máme, krajania, vďačnosť našu spoločnú, komuže vyliať vrúcne city naše? Tomu tam, ktorý bleskom a slávou otočený, z vysokosti svojej spustil aj na náš opustený národ pohľad milostivý, ktorý vypočúval dávne prosby i túžby naše a obdaril nás tým dobrodením, za ktorým dávno srdce nás všetkých horelo, novinami národnými; jemu patrí vďačnosť naša, on nám poprial dožiť sa radosti tejto, on upevnil nás v našej nádeji!
   </p>
   <p>
    Máme sa ale aj čomu radovať, že sme národné noviny dostali. V Ohlase našom, ktorý sme pred pár týždňami k Vám, krajania, vystrojili, vyložili sme nakrátko veľkú potrebu novín napospol, keď ale komu, teda nám ich istotne veľmi, veľmi treba. Jestli sa po národoch iných v krajine našej uhorskej poobzeráme, vidíme, že nás tieto skoro v každom ohľade prevyšujú a že my v terajšom čase, ktorí sme predtým v mnohom ohľade pred nimi stáli, teraz za nimi a takrečeno len na strane stojíme. Čože je za príčina tohoto nášho nazad ostania? Nepoznávali sme požadovania času nášho a potreby naše vlastné a kde niet poznania, tam ani niet zadosťurobenia potrebám takýmto, tam niet napravenia. Z tohoto nášho nazad ostania vytekalo to, že sme sa sami seba, keď si národy iné pred nás zastali, opustili a takrečeno len na Božiu milosť nechali. Božia milosť a pomoc, pravda, všade je potrebná a bez nej človek nič nevyvedie, ale bez práce, bez ustávania nepríde tiež ani Božie požehnanie, lebo len prácou človek si ho nakloňuje a hodným sa ho stáva. Pracovať teda a do práce sa s celou dušou chytiť musíme, do čoho sa ale oddať, čo prijímať, čo od seba odstrkovať, čo napravovať, to poznať, o tom sa nám prezvediet treba. A pred všetkým týmto, jestliže sa naozaj s celou dušou do práce dať máme, jestliže chceme, aby naša vytrvanlivosť v nej bola nezlomná a tak aby sa nám dielo naše podarilo, musíme si vyznať, že nízko, veľmi nízko stojíme, lebo pred pokáním musí vždy predísť úprimné vyznanie chýb a nedostatkov vlastných. Netreba k poznaniu tohoto nášho nízkeho stania hlbokého rozvažovania, dosť bežný pohľad len na národy vo vlasti našej žijúcej a na stav náš o tom nás ľahko poučí a súdy iných národov o nás ľahko na to upamätujú: nie je teraz dosť pri orbe a hospodárstve vedieť a robiť len to, čo predkovia vedeli a robili, nie je dosť len s nižšími remeslami a i to bez ďalších známostí sa zaoberať, nie je dosť známosti ku stavu a povolaniu svojmu len po školách si nazbierať a cez celý život len na tom, mysliac si, že s málom spokojný je šťastlivý, prestávať, nie je dosť na starootcovskej kúrii sedieť, pekné predošlé časy spomínať a o nich s hlbokou spokojnosťou rozprávky načúvať, nie je dosť so slobodami svojimi pred inými si pohrávať, nie je dosť len to, čo sa v dedine, v okolí, v stolici, na vidieku robí, vedieť, nie je dosť len sám o sebe žiť a len na seba a svojich všetko, čo sa nastíska, nazbiera, naznáša, vynakladať, nie je dosť len knihy náboženské a daktoré verše alebo básne spisovať a vydávať, nie je dosť toť len knihu dajakú kúpiť a dakedy, keď dobrá vôľa človeka nadíde, v nej sa preberať: o moc viac náš terajší čas žiada, o moc väčšie sú teraz naše, jako dakedy boli, potreby! Mnoho, mnoho nám chýba, mnohé sú naše nedostatky, ale my sme dosiaľ na nás tak, ako sme boli, prestávali a len vždy, čo sme my za národ znamenitý, výborný a bohvie jaký vykrikovali, seba vyvyšovali a pritom do našich vnútorností nehľadeli a máločo alebo nič nerobili a kde sme aj niečo málo vykonali, už bohvie jako vysoko to kládli a na tom si zakladali, ba už sme sa na tú módu naučili, že sme naše nehody, náš chatrný stav, naše od sveta odstrčenie len iným za vinu dávali, a to zlosti druhých, sami sa skoro za dokonalých, bez chyby majúc, pripisovali a tak naše slabosti, naše chyby, viny a zlosť vlastnú samým sebe ukrývali a tak len vždy tí starí, tí domnelí dokonalí ostávali a na iných, miesto na seba samých, nariekali. Celé jeremiády sme vyspievali na iných, nepomysliac, že by sa nám nikdy to nebolo stalo, čo sa stalo, že by sme nikdy tak na stranu neboli odstrčení bývali, keby sme sa sami boli lepšie držali a viacej duchovnej sily ukázali. Slabý len vždy narieka a na druhého beduje, mužný si pevne na svoju postať zastane a na nej svoju prácu vykonáva a z nej sa odstrčiť nedá. Musíme teda poznať najsamprv samých seba, naše slabosti, naše chyby, viny a zlosti, jestliže ďalej sa chceme dostať, jestliže máme chuť k práci a k životu a jestli si do radu iných národov vo vlasti našej zastať mienime. Majme tú nádeju, že nám naša vlasť, keď bude vidieť, že neležíme viac jako klát na ceste, že neživoríme len telesne, ale že sa i my k vyššiemu ľudskému životu chápeme a to, čo je šľachetnejšie, peknejšie v živote ľudskom, i my prijímame; majme tú nádeju, hovorím, že nám ona nielen neodoprie to, čokoľvek k rozvitiu sa nášmu potrebovať budeme, ale že nám ona to popraje, veď i my sme jej synovia, a to verní, veď bez nás vlasť naša jako celok nemôže do dobrého stavu vonkoncom prísť, nemôže jako celok rozkvitnúť. Dobre teda aj s vlasťou našou mysliac, naše rozvitie žiadať a na ňom pracovať musíme. Povedali sme ale, že pred všetkou prácou požadovania času a potreby naše poznať nám treba a k tomuto budú nám slúžiť naše noviny národné, ktoré budú stredom, kde sa všetci, ktorým na srdci leží národ náš, schádzať a radiť budeme, kde všetci naše žiadosti, naše túžby, naše domnenia, naše rady o veciach našich predložiť môžeme; budú naše noviny všetkému tomuto otvorené a otvorené všetkým tým, ktorí kráľovi a vlasti našej verní, svoje návrhy a svoje rady s vrúcnosťou, svoje žiadosti so skromnosťou, svoje kárania, kde bude treba, s miernosťou a rozumie sa, všetko s rozvahou slušnou a v duchu tom, v jakom sme noviny naše v Ohlase viesť prisľúbili, predkladať budú, a tak potom to, čo bude za dobré uznané, prijímať, nasledovať a vykonávať sa bude môcť. Musíme ale pri tomto do našej vnútornosti hlboko zahliadať, nás samých dokonale poznať, naše nedostatky nám samým si nezakrývať, ale ich na svetlo privádzať, a hneď sa našich vlastných slabostí neľakať, ale vôľu mať všetko napravovať a na dobrú cestu nastrájať. Najväčšia každého a aj národa povinnosť je byť k samému sebe úprimným, a to aj my byť musíme, musíme mať, keď chceme ďalej prísť a žiť, tú silu všetko si vyznať a potom zase silu to robiť a na napravení pracovať, inakšie budeme tam viaznuť, kde sme dosiaľ viazli. Darmo je, ľudia majú svoje chyby, máme ich aj my, nie je ale hanba ich povyznávať, lebo sa tam už ukazuje chuť k polepšeniu, ale potupa v nich strvávať.
   </p>
   <p>
    Tohoto teda budeme sa my držať v novinách našich a keď na strane drahého nášho obecenstva; bude tá istá vôľa, ktorá je na strane našej, máme pevnú nádeju, že to, čo začíname, sa nám podarí a že to, čo s dobrou rozvahou chcieť budeme, vykonáme.
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2509776" name="ftn.id2509776">
        1
       </a>
       ]
      </sup>
      1; Prvýkrát uverejnené: Slovenskje národňje novini, 1. číslo, 1. august 1845
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2510671">
       </a>
       ĽUD NÁŠ OBECNÝ. JEHO VYUČOVANIE.
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2510681" name="id2510681">
      2
     </a>
     ]
    </sup>
   </p>
   <p>
    Keď sa čo stavia a pevne sa postaviť má, musí sa od základu začínať, tak i my pri považovaní národa nášho v krajine našej uhorskej začíname odspodku, od ľudu obecného. On je podstatnou čiastkou národa nášho, on je jedným zo základov v každej krajine, on sám najmenej myslí a aj najmenej vie, čoho by sa chápať a čo k svojmu dobrému by od seba odvrhovať mal, slušne teda na ľud obecný pozorlivosť našu obraciame a keď nám on plody práce rúk svojich podáva, my mu plody práce našej duchovnej, myslenia a skusovania, podávame. Ľud obecný v krajine našej až do najnovších časov sa menoval biedny, poplatný ľud, zo slov teda už samých našich zákonov vidno, že stav jeho i v predošlých časoch nebol chýrny, ale veľmi chatrný a biedny. V priebehu času pod kráľovnou Máriou Teréziou, slávnej pamäti, sa stav jeho polepšil a v najnovších najmä časoch v jeho stave moc sa napravilo, ale ešte i teraz moc zbýva, v čom by sa stav jeho polepšiť a popraviť mohol a mal. Pevnú máme nádeju a aj každodenne vidíme, že vlasť naša na polepšení stavu obecného ľudu nástojí a istotne sa v tomto ohľade v priebehu času ešte mnoho stane, čo by sme my ale za prvé a hlavné dobrodenie ľudu obecnému preukázané držali, je napravenie a rozšírenie jeho vyučovania, v ktorom je on dosiaľ z veľkej čiastky zanedbaný. Nepreukáže sa väčšie dobrodenie človekovi, jako keď sa mu vyučovanie dáva, lebo človek vyučený hodnosti svojej ľudskej stáva sa povedomým, stáva sa lepším a užitočnejším v obci a v krajine, varuje sa surových a z nevedomosti pochádzajúcich výstupkov, vyplňuje s ochotnosťou svoje povinnosti a zná vo všeljakých života okolnostiach sebe i druhým pomáhať. Z týchto príčin i my by sme ľudu nášmu obecném v krajine našej všeobecné, dokonalejšie a napravenejšie vyučovanie, jako dosiaľ, priali; a že je toto vec podstatná a na celý obecný ľud sa vzťahujúca, tá by bola žiadosť naša, aby krajina prostriedkom svojho zákonodarstva o to sa zaujala a vec túto za jednu z najväčších potrieb považovala. Môžu, pravda, v tejto veci jednotlivé úsilia a namáhania mnoho urobiť, môžu jednotlivé obce, mužovia znamenití o všetko dobré sa starajúci pekné pokroky v tomto ohľade vykonať, ale čo sa všeobecne ujať má, to sa má a musí na rozkaz a poručenie zákonov, teda na sprostredkovanie samého štátu konať a stávať. Sú, pravda, ľudia, ktorí väčšie pôsobenie štátu na verejné vynaučovanie a menovite tam, kde vec aj na prinucovanie prichodí, neradi majú a žiadny dobrý zdar podučovaniu verejnému, chtiac účasť a pokroky v tomto, menovite pri obecnom ľude, samorastlým jeho výkvetom urobiť, z tohoto silnejšieho štátu naň pôsobenie nepredpovedajú, ale my tomu na odpor veríme a za hlavnú krajiny povinnosť silnejšie jej pôsobenie na verejné vyučovanie i tam, kde vec na prinútenie prichodí, držíme, a na žiadny spôsob účasť vo verejnom vyučovaní dobrovoľnému ľudu vnuknutiu alebo jeho sebevoľnosti prepustiť nechceme. Čože má, prosím, štát za povolanie? Štát vychováva, ochraňuje, drží a vedie národy, podľa tohoto teda je jedna z jeho svätých povinností nielen o verejné vyučovanie sa starať, ale aj mocne naň pôsobiť, prekážky odstraňovať, ho rozširovať, zovšeobecňovať a keď má právo od jednotlivcov priznávanie sa k náhoženstvu žiadať, má tiež aj právo jednotlivcom účasť vo verejnom vyučovaní nakladať, a keď by od neho bočili alebo sa mu práve vzpierali, k nemu ich aj prinucovať. K jednému koncu náboženstvo i vyučovanie ľudu účinkuje, t. j. človeka človekom urobiť sa namáha, a túto námeru má aj štát, teda má aj právo na zadržanie, ustálenie a vzmáhanie sa jedného i druhého mocne pôsobiť. Ale nie ani to pravda, že by vyučovanie verejné, kde štát i prinútením doňho vkračuje, sa dobre nedarilo, bo v pruskom štáte, kde rodičia sú zaviazaní každé dieťa, a to od 6. do 14. roku, do školy posielať a kde v protivnej prípadnosti pod pokutu prichodia, vyučovanie verejné znamenite sa darí a vzdelanosť navidomoči zovšeobecňuje. Že u nás veľmi je veľká potreba rozšírenia a napravenia verejného vyučovania, to každý cíti a vidí: jako mnoho je u nás ešte takých, ktorí čítať nevedia, jako ešte viacej takých, ktorí písať neznajú a od týchto ešte viacej takých, čo ani tie najpotrebnejšie známosti, známosť počtov, známosť malú o vlasti atď., atď. nemajú. Stadiaľ prichodí vo veľkej ešte čiastke panujúca u nášho ľudu surovosť, oddávanie sa všeljakým výstupkom a najmä hovädskému pijanstvu, ktoré už temer celý náš ľud napospol zaujalo, málováženie si všeljakých dobrých výstrah a napomenutí atď. Mnoho ľudu ešte u nás do žiadnych škôl nechodilo a tí, ktorí chodili, jakože to vybavili a čo najviac so sebou odniesli? Chodenie do školy detí obecného ľudu u nás málo trvá, dva, najviac po tri roky, ale i to len v zime, skadiaľ u nás už aj do obyčaju prišlo hovoriť "chodil dve zimy do školy", miesto dva roky. Rozumie sa, že deti potom aj málo zo školy so sebou vynesú: trochu čítania, málo písania a aj to neskôr, keď sa v tom hodne neupevnili, obyčajne zabúdajú a si v dorastlom veku písma, ktoré im prídu, obyčajne od druhých dať čítať musia. Hodný medzitým počet detí, keď do školy nikdy neprišli, aj bez všetkej známosti písania i čítania zostávajú a vyrastajú - jako riekame - sťa drevo v hore. V pruskej krajine, kde verejné vyučovanie nanajvyššie vystúpilo, prichodí na každých 6 ľudí jedno dieťa, čo do školy chodí, v iných dedičných rakúskych zemiach na 13 ľudí, u nás len na každých 15. Keď ale pomyslíme, že na našich stranách tatranských málo je miest a i tie sú neveľmi ľudnaté, keď pomyslíme, že je mnoho kopaníc a lazov, z ktorých deti v zime, čo by aj rodičia chceli, do dediny pre oddialenosť, veľký sneh a zimné počasie prejsť alebo nemôžu, alebo len dakedy prechádzajú, tu ešte tento pomer ľudí a detí do školy chodiacich nerovnejším sa stane a vari len na každých 18 alebo i viac ľudí jedno dieťa príde, čo školu navštevuje. Jestliže vezmeme na jednu rodinu okrúhlym počtom 6 ľudí, tak v pruskej krajine je v každej rodine jedno školu navštevujúce dieťa, u nás ale podľa vyššie postaveného pomeru len v každej tretej a keď na každú rodinu vezmeme dve do školy spôsobné deti, bude u nás len každé šieste dieťa do školy chodiť, čo medzitým v Rakúsku pod Enžou medzi 100 do školy spôsobnými deťmi 98, v Rakúsku nad Enžou 95, v Moravsku a Sliezsku 94, v Česku 93 atď. školu navštevujú. Vidieť stadiaľto veľké ľudu nášho obecného z ohľadu vynaučovania zaostanie a tak aj potreba rozšíriť a nakoľko možné napraviť ho. Túto potrebu naše zákonodarstvo aj pocítilo a dokázalo tým, že pod priebehom pominuténo snemu návrh zákonný o vyučovaní ľudu vypracovať dalo, ktorý ešte na tom istom sneme preberať a uvážiť sa mal, potom ale zostal. V návrhu tomto zákonnom sa deti za 6 rokov do školy chodiť zaväzujú, a tak zákonodarstvo chýli sa k zásade tej, od nás hore vyššie z ohľadu na nútenie k účasti vo verejnom vyučovaní vyslovenej. Mnoho dobrého si my od ustanovenia krajinského z ohľadu škôl sľubujeme a potečie aj iste stadiaľ, keď len čistý ohľad na vyučovanie sa zadrží, keď odrazu všetko, čokoľvek v iných vzdelaných krajinách z tohoto ohľadu vidíme, sa chcieť nebude a keď prísny dozor na pilné vykonávanie ustanovení sa povedie. Odrazu istotne verejné ľudu nášho vyučovanie k dokonalosti pruskej nepríde, to po pravde ani žiadať nesmieme a keď by sme žiadali, ustanovilo by sa mnoho a pri mnohých pekných ustanoveniach vykonalo by sa málo. Nič sa v živote odrazu vysiliť a v behu jeho prekročiť nedá, všetko len svojím časom dozrieva. Vláda naša istotne všetko múdre a mierne počínanie z tohoto ohľadu podporovať bude, vidíme i teraz, že sa otcovsky o verejné naše vyučovanie zaujíma, pilných a dobre zaslúžilých učiteľov odmeňuje, učiteľov medzi pospolitým ľudom napospol k počestnejšiemu radu pripočituje atď. Toto je veľmi dôležitý krok a v krajine všade s veselosťou prijatý, i vidieť, že vláda naša takrečeno v ústrety krajinskému z ohľadu škôl ustanoveniu ide. Očakávajme teda všetko dobré a medzitým, kým krajina niečo podstatného a istého z ohľadu škôl národných neustanoví, porúčajme správcom a vodcom duchovným ľudu obecného i jednotlivým vrchnostiam svetským otcovskú o ľud obecný z tohoto ohľadu starostlivosť. Mnoho pekného a dobrého i jednotliví, keď sa horlivo veci tak vážnej, jako je školné ľudu vyučovanie, zaujmú, vykonajú a máme veru z tohoto ohľadu pekné a nasledovania hodné i v našej vlasti príklady. (Tak napr. kat. p. farár Závodnik vo Veľkej Divine, Trenč. st., deti z kopaníc, ktoré v zime pre sneh, pľušte a iné zimné nepohodlnosti do dediny samej prichodiť nemôžu, v lete vyučováva, a iné.) I jednotlivé svetské vrchnosti, napr. v najnovšom čase sl. Liptovská stolica, teraz už o zlepšenie národných škôl starať sa začínajú; všetko toto prijímame my s hlbokým citom vďačnosti a s tým prianím sprevádzame, aby takéto príklady aj iných za sebou potiahli a tí, ktorí začali, v horlivosti svojej neuchladli.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2510681" name="ftn.id2510681">
        2
       </a>
       ]
      </sup>
      2; Prvýkrát uverejnené: Slovenskje národňje novini, 2. číslo, 5. august 1845
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2504726">
       </a>
       TERAJŠIE ĽUDU VYUČOVANIE
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2504731">
        1. časť
       </a>
      </span>
     </dt>
     <dt>
      <span class="sect1">
       <a href="#id2504975">
        2. časť
       </a>
      </span>
     </dt>
    </dl>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2504731">
        </a>
        1. časť
       </h2>
      </div>
     </div>
    </div>
    <p>
     <sup>
      [
      <a class="footnote" href="#ftn.id2504737" name="id2504737">
       3
      </a>
      ]
     </sup>
    </p>
    <p>
     Spomenuli sme v predchádzajúcom článku nedostatky vo vyučovaní ľudu a za hlavný uznali sme ten, že ešte dosiaľ dosť hodná ľudu čiastka žiaden údel vo verejnom vyučovaní neberie i navrhli sme zaraz prostriedok k spomoženiu v tomto ohľade, a to, aby sa vláda krajinská o vec túto zaujala a ľud k posielaniu všetkých detí do školy priviedla. Krem toho spomenutého a hlavného nedostatku nachodia sa ešte aj mnohé iné, ktoré teraz vystaviť mienime, nie síce všetky, ale len daktoré, a to tie, ktoré sa, keď nie zúplna, aspoň zväčša, na tento čas napraviť môžu.
    </p>
    <p>
     Hlavný medzi týmito je ten, že deti za veľmi krátky čas do školy chodievajú, obyčajne len dva-tri roky, i to podľa zvyku, jako sme už spomenuli, len v zime. Zaraz, jako sa jaro otvorí, jako len trochu zem oschýna a prvé poľné práce prichodia, sťahujú rodičia deti zo školy, preto už aj v mnohých obciach do obyčaja prišlo hneď v prvých jarných mesiacoch školské skúšky, držiavať, po ktorých škola v daktorých obciach ešte dva, tri týždne trvá, v iných ale docela prestáva. Na príčine, že deti za tak krátky čas do školy chodia, sú sami rodičia, obyčajne tiež v učení zanedbaní a mysliaci si, že keď oni aj málo poučení na svete obstáť môžu, ich deti tiež sa bez väčšej známosti na rovný, jako oni, spôsob zaobídu. Deti zo školy stiahnuté potrebujú sa k poľným prácam, alebo, a to najviac, k paseniu domáceho dobytka a hydu. V obojakej prípadnosti rodičia krem toho, že deti zo školy sťahujú, nemúdro a neopatrne robia, v prvej preto, že slabé, neodrastlé deti do ťažkých prác zapriahajú, čím deti vo vzraste i v rozvití telesnej sily zakrpatievajú a od malička do dajakejsi zasmušilosti padajú, v druhej pre tú príčinu, že deti čas darmo tratia. A rodičia by si dozaista s domácim statkom alebo hydom aj na inakší spôsob pomôcť mohli, napr. tak, že by v obci vždy odrastlejší a vyučenejší chlapci, ktorí už do školy chodiť prestali, siroty alebo deti ľudí, na malej živnosti alebo práve bez živnosti biediacich, sa k paseniu obecnému najali a títo miesto moc detí ľahkú túto prácu pre celú dedinu, pre celú obec vykonávali, teraz ale moc detí, každé so svojím statkom alebo hydom, na pašu chodí a škola pustá zostáva. Pripomenúť tu tiež musíme jednu okolnosť pre vyučovanie mladého pokolenia veľmi škodlivú, a to rok po roku vždy väčšmi a väčšmi rastúce delenie sa v živnosti rodín na jednom statku usadlých, lebo takto rozdeleným stranám ľudí ubýva a tak sa potom, pravda, pri nedostatku pracovníkov rodičia aj na slabé deti k namáhavým robotám utiskujú. Ťažko potom padá rodičom, keď vidia, že sa deti málo naučili a že oni sami to ľutujú, ťažko im padá, keď by im často ráz pri domácich potrebách, v napísaní počtov, záväzkov, v skladaní prosebných listov, pri domácej nábožnosti známosťou svojou jakú-takú pomoc dať mohli, ale deti už odrástli a viac sa do školy posielať nemôžu. Preto by duchovní správcovia ľudu v obciach na to dozerať mali, aby sa deti do školy posielali a zavčasu z nej nesťahovali, mali by neopatrným a nemúdrym rodičom zlé následky nevyučenia sa detí živo pred oči stavať a jako by sa aj bez detí pri svojich prácach zaobísť mohli, rady dávať a napospol i s vrchnosťami obcí na tom stáť, že by deti aspoň tie prvé a najpotrebnejšie známosti v školách sa dokonalejšie naučili a k tomu cieľu zavčasu zo škôl nesťahovali. Pri skúškach verejných mohlo by sa vždy určiť, ktoré by už deti na budúci rok zo školy vystať mohli a ktoré by ešte školu navštevovať mali.
    </p>
    <p>
     Druhý a veľký nedostatok pri vyučovaní v našich obciach je ten, že od hlavnej dediny, obce, pobočné a postranné dedinky, kopanice, lazy dakedy tak oddialené sú, že slabé deti, najmä v zimnom sneživom čase, pri pŕškach a fujakoch do školy hlavnej obce len s veľkou núdzou prejsť alebo práve prebrodiť nemôžu, a tieto dedinky sú obyčajne po kútoch porozstrkané, na majetnosť chatrné a jako to všade na takýchto miestach býva, aj z ohľadu duchovného zanedbané. Po takýchto výstrkoch, lazoch a kopaniciach býva aj ľud najsurovejší, priečivý, dobrých rád a napomenutí nevšímavý, poverčivý, slovom duchovne veľmi opustený. Týmto je vec veľmi ťažká pomáhať a zväčša sa tu len vtedy pomôže, keď vláda krajinská i o tieto opustené a temné kúty sa zaujme a strany verejného vyučovania pospolité poriadky sa urobia. Medzitým keď by aj týmto opusteným a sem a tam po výstrkoch porozhadzovaným ľuďom pomoc aj z inej strany prišla a oni sami niečo pre svoje vzdelávanie urobiť naklonení boli, predsa by sa dosť dobrého i v týchto kútoch vyviesť dalo. Menovite obrátili by sme sa s prosbou k zemským panstvám, aby ony vo väčších postranných dedinách a v ľudnatejších kopaniciach zem k stavaniu príbytku školského vymerať a potrebné k tomu kamenie i drievä tam, kde sú hory a háje, povolili, na samých ale by už potom obyvateľoch ležalo ostatné veci vykonať a učiteľa vydržovať. K dostaveniu školy by im aj hlavné a takrečené matky-obce poprosené istotne na pomoci boli, veď i postranné dedinky v nejednom hlavné obce napomáhajú, vydržovanie ale učiteľov by im už samým na ten čas ostalo na starosti. (Na dajedných miestach sa už na kopaniciach školy takéto pozakladali, jako napr. na kopaniciach brezovských, na košariských, v Nitr. st., atď.) Pri chatrnosti majetnosti v takýchto postranných dedinách a vystrčených kopaniciach plat by, pravda, len chatrný byť mohol a najviacej len z vecí prirodzených záležal, vždy by sa ale, jako myslíme, aj takí ľudia našli, ktorí by v nádeji lepších časov aj na tomto chatrnom plate pristali. V takýchto školách ľudnatejších kopaníc vyučovať by sa potom mohli deti z okolitých lazov a kopaníc a pre veľmi odhodené kopanice a lazy by nič inšie nezostávalo, jako aby obyvatelia ich deti svoje na zimu k svojim priateľom a známym do hlavných kopaníc, kde je škola, dávali.
    </p>
    <p>
     Sami vidíme, že nie sú tieto veci bez ťažkostí, dobrá ale vôľa, najmä keď ju predstavení obcí vzbudiť vedia, vždy mnoho dobrého dokázať môže.
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2504975">
        </a>
        2. časť
       </h2>
      </div>
     </div>
    </div>
    <p>
     <sup>
      [
      <a class="footnote" href="#ftn.id2504981" name="id2504981">
       4
      </a>
      ]
     </sup>
    </p>
    <p>
     Ďalšie nedostatky vyučovania nášho obecného, ktorých dotknúť na ten čas sa mienime, ležia v samom zriadení cirkví našich, ktorých služobníci sú tiež učitelia cirkevní, a v nedobre sporiadanom vyučovaní i v previnení samých učiteľov. Povedali sme, že deti po našich obciach najviac cez zimu do školy chodievajú, práve ale v tomto čase koľko sa im vyučovania obyčajmi pri cirkvách našich užívanými uťahuje: práve vtedy padajú takrečené oplátky, ktoré sa pripravovať a roznášať musia a s čím sa školný učiteľ zaoberá, vtedy padajú hlavné sviatky a so sviatkami rozličné, na všeljaký spôsob menované obchody, vtedy prichádza nový rok a s novým rokom koledy, kde všade je školský učiteľ zaneprázdnený a dakde, kde sú väčšie osady, celé týždne v škole neprítomný. Čo sa vtedy so školou robí? Alebo stojí, alebo deti majú naložené kusy k naučeniu, ktoré zo dňa na deň jednému staršiemu žiakovi vyriekavajú. Koľká stadiaľto škoda na vyučovanie padá, každý ľahko rozsúdi. Vieme, čoho sú následky tie rozličné pri cirkvách zvyky, jedny ostatky starodávnych obyčajov, druhé len v neskorších časoch povstalé obrady, obe doplnky platov učiteľov cirkevných, vieme, že príčina tohoto všetkého je chudoba naša, nechceme ale na ňu, jednu z hlavných nedostatkov nášho vyučovania, bo teraz sotva sa jej čo bez krajinského do veci vstúpenia poradiť môže, zachádzať, pozorné len chceme urobiť naše obce, že služobníci cirkevní bez tých rozličných obchodov dobrým poriadkom tak, jako sa teraz platia, platiť sa môžu, obradné teda tieto obchody môžu byť pomaly zrušené a že so zrušením týmto vec obecná, t. j. vyučovanie detí v obecných školách, vyhrá a služobníci cirkevní od mnohých nepríležitostí a ťarchy sa zbavia. V obradných týchto obchodoch ako doplnkoch k platu vidíme my len nedostatok pevnej vôle, nezriadenosť obecnosti cirkevnej: prečo by sa v sboroch cirkevných alebo obecných plat určitý pre služobníkov cirkevných ustanoviť a tento potom podľa držania a majetnosti na jednotlivých údov v cirkvách rozvrhnúť nemohol: či by sa takto doplnky s riadnymi dávkami zameniť nemohli? Budú, pravda, hovoriť nejedni, že by to zle šlo; zle by asnáď šlo v niektorých miestach len do zvyku, ale so zvykom by sa ľud na tieto dávky tak, jako teraz na dávky pri koledách atď. atď., naučil a ich poriadne skladal a keď by sa našli dobrého poriadku protivníci, tí by od vrchnosti svetskej k plateniu svojich dlžností pridŕžaní boli. Rozvrhnúť tieto dávky, či z peňazí, či z prirodzených vecí záležiace, na jednotlivých, by bola vec veľmi ľahká, spočítalo by sa, čo napr. za ostatných 10 rokov tieto dávky obnášali, počet prostredný by sa vzal a potom táto suma na jednotlivých rozvrhla. Krem toho sú tieto obchody už nášmu času neprístojné a vo vzdelanejších obciach sa už všade zrušili. Na tento spôsob by aj vyučovanie ľudu veľmi moc získalo i moc iných nepríležitostí prestalo. Získalo by ale aj vyučovanie ľudu tým, keď by sa ono samo od učiteľov lepšie zriadilo, menovite keď by sa deti podľa učenia lepšie rozdelili a jednému radu detí to, čo ešte nepotrebuje, alebo čo práve nikdy potrebovať nebude, do hlavy nebilo. Keď ešte reč latinská vo verejnom našom živote všeobecnou bola, vedieť latinsky znamenalo toľko, jako patriť k vyššiemu radu ľudí, a tu i ľudí obecných po povýšení často chuť napadla a oni zato učiteľov, aby ich dietky čo len koľko-toľko z tej latinčiny naučili, unúvali a im koľko ráz za to ešte zvláštnu odmenu posľubovali a podávali. A tu sa už potom sedliacke chlapča, ktoré pluh očakával, morilo a trápilo s latinčinou, až sa mu štica kúrila a začo, prečo? Bez všetkého úžitku, len aby si márny otec trochu previesť mohol, že aj jeho syn niečo z tej vysokej štúdie, z gramatiky pochopil a že aj on z latinčiny dačo odseknúť vie, že je teda nie hocikto. Pravda, že už teraz s tratením sa latinčiny z verejného života toto upriamenie sa za ňou prestáva, v stranách ešte ale od sveta oddialenejších a kde ešte učitelia zo starého času žijú, tu i tu sa toto mozoľné vyučovanie ešte drží a inde zas miesto neho iným, pre ľud obecný nepotrebným, sa hlavy detí nabíjajú, aby to o krátky čas pozabúdali. Musia sa teda deti v školách, nakoľko to pri našej obmedzenosti byť môže, na rady rozdeliť a každý sa s tým, čo mu je potrebné a primerané, zaoberať. K tomuto, pravda, potreba dobrých a príležitých náučných kníh, ktoré nám ešte sčiastky chybia, máme medzitým nádeju, že nedostatok tento sa skoro doplní a my knihami potrebnými onedlho zaopatrení budeme. (Onedlho vyjde výborná Čítanka pre naše školy od p. Jána Kadavého, učiteľa pri škole evanjelickej v Pešti, muža neúnavne činného, na ktorú predom pozornosť obraciame a vyhotovený je tiež do tlače zemepis všeobecný pre školy od p. Ď. Horňanského, učiteľa v Šamoríne. Nato aj iné knihy pre školy nasledovať majú.) K chybám nášho vyučovania i to sa pripočítať musí, že v mnohých našich školách sa deti krem katechizmu a histórií biblických máločo viac cez rok učia a len pred skúškami sa im aj niečo z iných známostí, z histórie, zo zemepisu, z prírodopisu, takrečeno len aby pri skúške to vyhovorili, prednáša, čo by medzitým cez celý rok sa v tom cvičiť a vyučovať mali. O pilnosti našich učiteľov napospol to svedectvo vydať sa musí, že ona skutočne u nich miesto má a že mnoho ráz je vec do začudovania, jaké pokroky deti v učení za rok urobili, tým viac, keď sa pováži, že učitelia obyčajne málo prostriedkov a mnoho vykonať i na rozličné strany pilnosť svoju podeliť majú; málo u nás je učiteľov nedbalých a nesvedomitých, čo my aj tej veľkej náklonnosti národa nášho k práci a k poriadnemu vykonávaniu svojich povinností pripisujeme. Túto pilnosť spolu aj s rozsúdnosťou v učení v novšom čase na viacej miestach pozakladané učiteľské spolky, v ktorých sa rady o zlepšení vyučovania držia a rozličné primerané články čítavajú, podporujú, ktorým, aby sa vždy horliví a stáli náčelníci našli a horlivosti uspať nedali, je srdečná žiadosť každého priateľa výchovy a vyučovania. Nedbanliví učitelia nielenže o vyučovanie málo sa starajú, ale často aj deti miesto školských povinností inými prácami, ktoré najviacej k ich úžitku konané bývajú, zaneprázdňujú a tak drahý pre deti čas nemilobohu maria. Pomyslieť by mali takíto, že sú tieto krem toho krátke chvíle pre deti tie najvážnejšie pre budúci ich život, pomyslieť by mali, že veľmi mnohých od toho šťastie a spokojnosť v živote visí. Kde sa stávajú takéto a týmto podobné neriady, tam by vrchnosť cirkevná alebo obce ich docela zamedziť a učiteľov k svedomitému plneniu svojich povinností pridŕžať mala.
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2504737" name="ftn.id2504737">
        3
       </a>
       ]
      </sup>
      3; Prvýkrát uverejnené: Slovenskje národňje novini, 3. číslo, 8. august 1845
     </p>
    </div>
    <div class="footnote">
     <p>
      <sup>
       [
       <a class="para" href="#id2504981" name="ftn.id2504981">
        4
       </a>
       ]
      </sup>
      4; Prvýkrát uverejnené: Slovenskje národňje novini, 4. číslo, 12. august 1845
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505224">
       </a>
       NEDEĽNÉ ŠKOLY
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2505229">
        1. časť
       </a>
      </span>
     </dt>
     <dt>
      <span class="sect1">
       <a href="#id2505402">
        2. časť
       </a>
      </span>
     </dt>
    </dl>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505229">
        </a>
        1. časť
       </h2>
      </div>
     </div>
    </div>
    <p>
     <sup>
      [
      <a class="footnote" href="#ftn.id2505235" name="id2505235">
       5
      </a>
      ]
     </sup>
    </p>
    <p>
     Videli sme v predchádzajúcich článkoch veľkú potrebu verejného vyučovania a videli sme ešte veľké nedostatky z tohoto ohľadu v krajine našej. Tomuto nedostatku, ktorý pred pár časmi aj v iných európskych krajinách panoval a sčiastky ešte aj u vysokovzdelaných západných národov európskych trvá, pomáhali znamenité na konci pominutého stoletia povstalé ústavy, takrečené nedeľné školy. Námera týchto škôl bola a je všetkým tým, ktorí dobrodenia toho, vyučovania školského, v svojom detinstve a v mladom svojom veku účastnými sa nestali, alebo ktorí len málo sa v tomto veku v školách podučili a v priebehu času zábudlivostou aj o to prišli alebo prichádzajú, toto dobrodenie udeľovať a ich s prvými v živote neobchodne potrebnými známosťami oboznamovať. Aj na tých ešte sa vyučovanie v týchto ústavoch rozširuje, ktorí zo škôl niečo vyniesli, poučenie ale v rozličných známostiach potrebujú a napospol na všetkých tých, ktorí sa učiť chuť majú. Pripúšťajú sa k nim i mladší i starší, dobre, že aj títo, bo nikdy sa človek, čo by jako starý bol, všetko dokonale nevyučí a naveky niečomu priúčať sa má, lebo dlhé je umenie, ale život krátky. I v našej vlasti od daktorého času sa začínajú ukazovať tieto znamenité ústavy, nedeľné školy, založené a pestované od ľudí pilných a svedomitých, duchom lásky k bližným svojim naplnených. Tým s radostnejším srdcom vítame my povstanie týchto ústavov vo vlasti našej, čím sme viac o veľkom ich pre ľud a krajinu úžitku a o veľkej ich potrebe pre vlasť našu, kde mnoho je ešte nedostatku v poučení ľudu, presvedčení. Ony doplňujú a nahradzujú to, čo ľudia v mladom svojom veku či vlastnou, či druhých okolností vinou zanedbali a sú takrečeno školy pre obecný ľud náhradné, preto mali by všade, kde sa len koľvek uviesť môžu a k tomuto vonkajších potrieb málo, tým ale viac šľachetnej horlivosti a lásky k bližným treba, pozakladať a po krajine našej tak, jako aj po iných krajinách európskych a menovite aj po dedičných zemiach rakúskych, napr. v samom Rakúsku, Česku, porozširovať. Školy tieto sú vo vlasti našej novým úkazom, zákonom ešte nič o nich a ich zriadení nie je ustanovené, a preto zanechané sú dosiaľ a myslíme, aj na budúci čas budú súkromných pilnosti, horlivosti a ochotnosti. A toto zakladanie a vedenie nedeľných škôl v obciach nikomu lepšie nestojí jako učiteľom cirkevným, farárom, slova Božieho kazateľom a učiteľom školským; oni sú vodcovia duchovní ľudu, už teda podľa svojho povolania sväto sú zaviazaní ľud sebe zverený ku všetkému dobrému a poučiteľnému viesť a ho známosťami náboženskými a aj inými obohacovať, oni sú vycvičenejší, vzdelaní alebo práve aj učení, oni majú veľkú dôveru u ľudu a naposledok oni majú k tomu aj čas a čo jako sú aj prácami obsypaní, nájdu ho, keď len vôľu k tomu pridajú. Horlivosť a ochotnosť duchovných správcov ľudu nášho je jedna hlavná podmienka zakladania nedeľných škôl; keď túto duchovní správcovia ukážu a ukázať ju pri vyučovaní, zmravňovaní ľudu je svätá ich podľa úradu a záväzku povinnosť, ostatné sa potom dariť bude a nedeľná škola v obci sa založí. Nemyslime, že by ľud niekde bol tak surový, tak neznabožský, tak o seba nedbanlivý, že by, keď správcovia jeho duchovní ho k navštevovaniu nedeľnej školy pozvú, na toto pozvanie nedbal a znamenitého tohoto ústavu celkom sa odhodil, naopak vidíme, že všade, kde len koľvek sa nedeľná škola otvorila, s radosťou do nej sa dal a pilne ju navštevoval. Dobre to ľud cíti, že on málo vie, ťažko mu prichádza v každej najmenšej veci sa k iným o radu, o pomoc obracať musieť, neraz si horko, že sa v mladosti svojej málo naučil, sťažuje a naspäť si svoje mladé letá, len aby sa viac naučiť mohol, žiada, vidíme krem toho, že náš ľud je veľmi zvedochtivý, poučenlivý, že sa pri nedeli a sviatku do knižiek, keď ich rozumie, s radosťou berie, netreba teda o ňom pochybovať, že by do nedeľných škôl, keď sa mu otvoria, s radosťou nechodil a s radosťou sa v nich nepodúčal. Len v takých osadách a obciach, kde by sa boli mravy napospol najmä pijanstvom docela zhubili, kde čas nedeľný po službách Božích v krčmách nemilobohu tráviť už do obyčaja prišlo, len tam, veríme, že by nedeľné školy neboli napospol s radosťou od ľudu prijaté, ale i tam sa nájdu vždy múdrejší, cnostlivejší a poriadnejší otcovia čeľadní a hospodári, nájdu sa vždy aj zvedochtivejší, ešte neskazení mladí chasníci, ktorí s radosťou do nedeľnej školy vstúpia a iným príklad dajú. Prv alebo neskôr pôjdu aj druhí za nimi, lebo taká je povaha ľudská, že čo aj zlému sa oddá a čo aj dlhšie časy v ňom strávi, predsa sa na hlas prenikavý, na príklad dobrý a šľachetný spamätá a zo zlého sa otriasať začína. Človek je človek, svedomie jeho, keď sa raz v ňom vzbudilo, nikdy sa viac docela vonkoncom udusiť a zatarasiť nedá. Ale i tam, kde sa v obciach už zlé mravy z pijanstva, tejto studne hnusných výstupkov, vyliahli a ľud naprašili, i tam najviacej na duchovných správcoch záleží, aby ľud k niečomu lepšiemu priviedli a ho aj k nedeľným školám naklonili; treba len vôle pevnej, nezlomnej a tak sa tvoriť dá. Výhovorky, že ľud tu alebo tam nie je k tomu náklonný, že sa mu už mnoho nahovorilo, nakázalo a že nič na to nedbá, že sa už aj niečo začalo a zase sa rozsypalo, sú len zástera nechuti alebo malej horlivosti k činnosti.
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505402">
        </a>
        2. časť
       </h2>
      </div>
     </div>
    </div>
    <p>
     <sup>
      [
      <a class="footnote" href="#ftn.id2505408" name="id2505408">
       6
      </a>
      ]
     </sup>
    </p>
    <p>
     Škola nedeľná podľa potrieb tých, ktorí ju navštevujú, na dvoje by sa deliť mohla; jedni sú takí, ktorí v detinskom svojom veku najmenšieho vyučenia nemali, alebo čo aj mali, zábudlivosťou neskôr o to prišli, druhí, ktorí sa v niečom, v najprvších známostiach, podchytili a to, čo sa naučili, aj dodržali, podľa tohoto teda delilo by sa nedeľné vyučovanie na dvoje, jedno by bolo pre takých, ktorí sú celkom nevedomí, druhé pre takých, ktorí sú podučení v známostiach najpotrebnejších a tamtí by patrili k nižšej, títo k vyššej škole. Vyučovanie by bolo pre oboch osobitné, jedno za druhým, alebo v tom samom čase na rozličných miestach viesť by sa mohlo od dvoch rozličných osôb, tamto asnáď od školského učiteľa, toto od samého farára, sl. b. kazateľa. V nižšej škole by boli hlavné predmety: a) čítanie, b) písanie, c) počtovanie, d) učenie v náboženstve; v druhej vyššej : a) cvičenie sa v reči materskej a skladanie v nej, b) počtovanie vyššie, c) prírodoskus (fyzika) s obzvláštnym pozorom na úkazy prirodzené, u nás sa zjavujúce, d) prírodopis so zvláštnym pozorom na naše kovy, rastlinstvo i zvery, e) história všeobecná nakrátko, obšírnejšie našej vlasti, f) zemepis, najmä Európy a hlavne vlasti našej, g) známosť krátka krajinských zákonov, najmä čo sa obecného ľudu týka; h) hospodárske veci, užitočné nové v tomto ohľade vynálezy, i) zábavné a ponaučné všeljaké rozprávky, a naposledok aj niečo o obchode. (Knihy k tomuto potrebné, krem iných, v druhých rečiach spísaných, v našom jazyku by boli: Zábavy nedělní, čili prostonárodní poučování v silospytu(fysika) od dr. F. S. Kodyma, v Prahe (vychodí v Prahe po zväzkoch, knižka výborná) ; Fysika Michalkova; Prírodopis od Staňka, v Prahe; Naučení pro lid obecný o domácich jedech a kazijedech, o jedovatých rostlinách od Amerlinga, v Prahe; Jádro historie všeobecné od Šoltísa; História kráľov uhorských od Semiana; Balbiho zemepis; Známosť vlasti od Palkoviča; Summa práv uherských od Feješa (už je trochu zastaralé dielko); Přemyslný posel od Amerlinga; Čítanka od Kollára; Makrobiotika, preložená do nášho jazyka od Palkoviča; pre evanjelikov: Osvícený křesťan evanjelický o Štěpána Lešky atď. atď. Výťah z gramatiky našej reči slovenskej onedlho na svetlo vyjde a priať by bolo, aby čím skôr niekto i históriu krajiny našej vyvedenejšiu i zemepis úplnejší a všetky premeny obsahujúci i terajším potrebám primeranú známosť zákonov vlasti našej na svetlo vydal.) Čas, v ktorom by sa vyučovanie držať mohlo, najpríhodnejší by bol v nedeľu po dokončených službách Božích, bo vtedy i čas majú k tomu všetci najlepší i sa takéto vyučovanie najlepšie na tento zasvätený deň svedčí. Dobre by bolo, keby vrchnosti obcí pod čas vyučovania žiadne zhonby po krčmách a uliciach nedovoľovali, aby sa pohoršenie nezavdávalo a od navštevovania hodín daktorí ľahkomyseľnejší neodťahovali. V lete, keď veľké roboty poľné stoja a ľud sa cez celý týždeň v potu tvári na poli napracoval, i v nedeľu odpočinku potrebuje a tiež aj z veľkej čiastky niekde na našich stranách svetom sa rozchádza, dobre by bolo vyučovanie nedeľné prenechať a ho len zase potom na jeseň, keď roboty poľné viac a viac prestávajú, začať. S nedeľnými školami mohli by sa aj iné užitočné veci zaviesť, menovite založiť a sporiadať by sa mohli knihovne k čitaniu pre ľud, jako to aj inde v iných krajinách pri nedeľných školách vídame, potom tiež ľud by sa tu pripravovať mohol k spolkom miernosti, pre nás náramne užitočným a neobchodne potrebným. Knihy do knihovne kupovali by sa z prínesiek peňažitých samých poslucháčov nedeľných prednášaní, ktoré prínesky, pravda, veľmi malé by byť museli a každý týždeň, jestli by boli najmenšie, každý mesiac, jestli by boli patrnejšie, znášať by sa mohli. Keď by sa raz malý základ urobil, prínesky tieto riadne by celkom prestali a potom by sa len peniaze za požičané knihy od čitateľov vyberali a knihoveň z týchto peňazí rozmnožúvala. Máme potom tiež tú nádeju, že by sa pre takéto obecný úžitok donášajúce knihovne aj šľachetní dobrodincovia, ktorí by ich alebo peňažite alebo knihami podporovali, našli a k prvým by sme my samé zemské panstvá, k druhým knihy vydávajúcich spisovateľov pripočítali. Zemské panstvá so zmáhaním sa vzdelanosti svojich poddaných len vyhrať môžu, bo namiesto surových, neohrabaných poddaných, až takých mali, dostali by poriadnejších a mravnejších, potom tiež, na čo sa pozor obrátiť musí, predsebabravejších, šanobnejších a tak majetnejších, ktorí by svoje príslušnosti poriadnejšie a lepšie splácali. Ale zemským panstvám na väčšej vzdelanosti i mravnosti svojich poddaných už pre samú jej vysokú cenu záležať musí, niet potom peknejšieho dobrodenia nad to, ktoré sa lepšej stránke človeka, t. j. duchovnej, urobí. Poddaní tiež pracujú a namáhajú sa pre panstvo; dobrodenie podobné od panstva bolo by pre poddaných odmenou, ktorou by aj oddanosť a lásku poddaných k panstvám svojim utvrdilo. Žiadnej nemáme pochybnosti, že by spisovatelia sami knihami od seba vydanými takéto knihovne podľa možnosti napomohli, bo tak by knihy ich žiadaný úžitok väčšmi vydávali a na mnohých pôsobili. (K tomu cieľu by sa v novinách našich založenie každej nedeľnej školy, jestli je aj s knihovnou spojená, od predstavených oznámiť mohlo, aby darovliví a štedrí dobrodincovia vedeli, kam a komu by knihy svoje k obecnému úžitku obetované poslať mali. Obetovať by sa knihy mohli pod tou podmienkou, aby boli zaraz, jestliže by knihoveň pre dajakú príčinu zahynula, alebo samému spisovateľovi, alebo inej vážnej osobe alebo jednému mravnému telu navrátené, ktoré by potom zase knihy k tej istej námere obrátili a na iné miesto pod tou samou podmienkou poslali. Spomenuté do novín poslané oznámenia vydavateľstvo novín vďačne na svetlo vydá. Mohli by sa potom v novinách aj poistenia nad prijatím kníh pre odstránenie všetkých iných prekážok oznamovať a tak jedni druhých o činnosti ubezpečovať.) Predstavení nedeľnej školy opatrovali by aj knihoveň, oni by tiež knihy, jaké sa kúpiť majú, ustanovovali i obstarávali. Počty by viedol jeden od samých údov k tomu vyvolený, zámožnejší a statočný obyvateľ obce a skladali by sa verejne.
    </p>
    <p>
     Veľký, bezmierny je úžitok nedeľných škôl a s nimi spojených knihovien; ľud sa vzdeláva, od surovosti, neohrabanosti odstáva, hrubé výstupky opúšťa, sa zmravňuje a zlepšuje a miesto daromného alebo bezbožného času mrhania na dobré, užitočné práce navyká. Ľud vzdelanejší má vážnosť k vrchnosti, predstaveným, on obecné veci s radosťou a svoje povinnosti s vďačnosťou vykonáva, preto máme pevnú nádeju, že za príkladom založených už u nás nedeľných škôl, napr. v Nitrianskej, Trenčianskej atď., iné obce pôjdu a šľachetní priatelia ľudu nášho na založenie ich s celou dušou nastávať budú. Nedostanú, pravda, za to žiadnej vonkajšej na ten čas odmeny, ale ktoráže odmena pre poctivého, šľachetného človeka je peknejšia nad povedomosť pracovania a namáhania sa za dobro obecné a nad uznalosť dobrých?
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505235" name="ftn.id2505235">
        5
       </a>
       ]
      </sup>
      5; Prvýkrát uverejnené: Slovenskje národňje novini, 5. číslo, 15. august 1845
     </p>
    </div>
    <div class="footnote">
     <p>
      <sup>
       [
       <a class="para" href="#id2505408" name="ftn.id2505408">
        6
       </a>
       ]
      </sup>
      6; Prvýkrát uverejnené: Slovenskje národňje novini, 6. číslo, 19. august 1845
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505676">
       </a>
       SPOLKY MIERNOSTI
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2505681">
        1. časť
       </a>
      </span>
     </dt>
     <dt>
      <span class="sect1">
       <a href="#id2506002">
        2. časť
       </a>
      </span>
     </dt>
     <dt>
      <span class="sect1">
       <a href="#id2564485">
        3. časť
       </a>
      </span>
     </dt>
     <dt>
      <span class="sect1">
       <a href="#id2564652">
        4. časť
       </a>
      </span>
     </dt>
     <dt>
      <span class="sect1">
       <a href="#id2564895">
        5. časť
       </a>
      </span>
     </dt>
    </dl>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505681">
        </a>
        1. časť
       </h2>
      </div>
     </div>
    </div>
    <p>
     <sup>
      [
      <a class="footnote" href="#ftn.id2505686" name="id2505686">
       7
      </a>
      ]
     </sup>
    </p>
    <p>
     Vyučovanie v školách pracuje pre budúcnosť, ono vzdeláva, a kde je dobre sporiadané, vystríha pred výstupkami a hriechmi a od nich nastupujúce pokolenia odvracia, školy nedeľné to, čo sa prv zanedbalo, doháňajú, celé ale pokolenia už tak, jakoby sa to v samých začiatkových školách bolo stať malo a jako sa to stáva, viac nezahrňujú, preto keď sa dajaký všeobecný výstupok u národa rozmôže a celý ho zachváti, k jeho vykoreneniu ani jedny ani druhé nestačia, musí sa teda výstupok takýto a jeho sa rozmnožovanie i zdeľovanie na iný spôsob presekovať a vykoreňovať i preto, aby mladé nastupujúce a dorastajúce pokolenia tým istejšie sa vyučovaním na dobrú cestu viesť mohli a výstupkom takým, opustiac raz vyučovanie, do jeho hrtana zachvátené a do bied z neho vyvierajúcich potrhnuté neboli. Takýto výstupok u nášho národa napospol rozšírený a na jeho duchovnej i telesnej záhube pracujúci je pijanstvo, ožralstvo a menovite pitie pálenky. Rozprasilo sa pitie tohoto hnusného nápoja medzi naším obecným ľudom tak, že mu je oddaný každý vek, oboje pohlavie, že sa s ním každá práca začína i dokonáva, každý úhovor zaviera, každý hosť víta a vyprevádza, každá slávnosť domáca i verejná odbavuje; pije ho starý, pije ho muž, pije ho mládenec, okusuje chlapec, cucle v šatke dieťa, pije ho slobodný, slope ženatý, pije muž, poťahuje žena; s ním sa začína práca raňajšia, s ním sa končí večerajšia; pripíja sa k sniedaniu, zapíja k obedu, upíja k olovrantu, napíja k večeri; s ním sa ide na pole, do humna, do hory; s ním sa víta novonarodenec, s ním sa mu pri krste slávnosť vykonáva, s ním sa mladému zaťovi a neveste zdravká, s ním sa odomrelý zahrabáva; pálenka vábi ľudí kŕdľom na jarmoky, na trhy a stade ich domov jako slepý vedie slepého; s ňou sa vystrájajú krsty, dokonávky, sobáše, kary, pri nej sa volia desiatnici, richtári, notári; s ňou sa predávajú voly, kupujú kone, čarajú ovce, zeme; s ňou sa víta a hostí kmotor, dever, sváko, ujec, strýc, brat, kmotra, tetka, stryná, sestra, sused, dobrý známy; v nedeľu a sviatok plno opilého ľudu po krčme, po dedine: pijú skoro všetci, skoro všade, skoro vždy. Čo? Vodu? Nie, ale pálenku tak, jako vodu! Iď do sedliakovho domu, tam sa pálenka škvarí a smaží a na stole pre každého, kto by zasmädol, krčah s ňou na pohotove stojí, iď k robotníkom dajakým na pole, tam si ju vraj k posilneniu zapíjajú, navštív dajakého nezdravého v dome sedliackom, ten si vraj hriatym bolesti odháňa, príď k ich kršteniam, dokonávkam, veseliam, tam už mnohí sotvaže jazykom otáčajú, príď k trhom, k jarmokom, tam sa mnohí jako hovädá po prachu a blate oslopaní váľajú, iď na cesty, ktoré z miest, z mestečiek vedú, uvidíš, jako sa mnohí, čo ešte hore koncom stoja, domov potácajú a ešte pre posilnenie, k nejakému skoku do priekopy, z krčiažkov poťahujú: či je toto nie hnusné, hrozné divadlo, hnusnejšie a hroznejšie ešte tým, že ho všade vidíš, kam sa obzrieš, že ťa všade, keď našimi krajmi ideš, jako strašidlo sprevádza, smutnejšie a bolestnejšie ešte o to, že je to náš ľud, čo sa takto opustil, takto na seba, na svoju česť, na Boha zabudol a sa do takéhoto hovädstva pre svoj hrtan, pre svoju hnusnú telesnú žiadosť a stadiaľ nasledujúcej biedy sám dobrovoľne zamoril! A čo je to za nápoj tá pálenka ? Voda plná liehu, silice, liehu, ktorý horí a v ktorom nič, čo sa doňho položí, skazu neberie, teda nápoj pre ľudské telo jedovatý a záhubný. Keby sme všetko to nešťastie, tú biedu a hrúzu, čo už pálenka v pokolení ľudskom a menovite aj v našom národe spravila a ustavične, nepretržene ešte robí, dovedna zobrali a vypočítali, poznali by sme, že ona horšie od hocjakého moru zúrila, viacej jako ktorákoľvek morová rana nám zaškodila, proti moru sa modlíme, o jeho odvrátenie Boha prosíme, ale túto skazu sami na seba dobrovoľne priťahujeme. Pálenka hubí a na skazu privádza jednotlivcov, rodiny, obce, celé pokolenia, hubí ich duchovne a telesne.
    </p>
    <p>
     Kto pije pálenku, či sa nevysušieva s časom jeho telo, či nevybledá jako šata jeho tvár, či nezmodrievajú jeho pery, či nezostávajú jeho oči jako sklené, olovené, stĺpkovité, ktoré sa len ledakedy pohnú a hnilé sú jako duša pijakova? Niet už v tých očiach žiadneho života, žiadnej sily, všetko v nich vyhaslo a vymrelo a oči sú okno duše, tak jako je na očiach, tak je v duši pijakovej: neživo a mutno! A celá tá tvár už je viac obrazom smrti jako života, priberá hlinastú farbu a vidieť, že už hľadí do hrobu. Mráz prebehá človeka, keď hľadí na takéhoto opilca, bo vidí nielen vybiedené telo; ale aj zatupenú, ohlúpenú dušu: v ničom sa taký človek nenájde, nič pred seba neberie, nič ho krem sklenice nezaujíma, na všetko iné len jako teľa na vráta pozerá. Ale jakže by mohla byť v ňom dajaká živosť? Veď lieh pálenkový už krv jeho spálil! Jako čerstvosť v tvári? Veď jeho žalúdok len ťažko trávi, bo sa jedlá v liehu pálenkovom, ktorý -- jako sme už riekli - nič nestroví a nezrobí, kúpajú. Stadiaľ tá neogabalosť a ospalosť pri opilcovi, stadiaľ tá nechuť k jedlu to ustavičné naťahovanie sa a ustavičný smäd a baženie za slopaninou. Preč je opilcovo zdravie, on len hlivie a živorí jako zelina pod kopou hnoja, kam slniečko nedosvieti. Hovorí sa, že ľudia teraz nebývajú tak zdraví, tak dúži a tak dlhovekí jako inokedy: pravda, lebo sa opilstvo a korheľstvo náramne rozprasilo. A skadiaľ tých moc vodnatieľok, suchotín, záduchov, zrádnikov, beťahov? Najviacej z opilstva! Jako na hnijúcom tele červíci, tak sa na opilcovi naprasia rozličné škaredé výstupky; z opilstva pochodí zvadlivosť, rúhanie sa Bohu i svetu, zdurnosť, márnotratnosť, krádež, všeljaká telesná nečistota: či nevidíme opilcov sa bíjať, hlavy si roztĺkať, či nevidíme ich všetko prepíjať a potom alebo na žobráctvo alebo na krádež sa dávať? Či nemusia potom nasledovať tresty, žaláre, bitky, pokuty peňažité ? A kto toto všetko na ľud priťahuje? Sám on dobrovoľne! A takýto opilec, ktorý už na tú slopaninu privykol, len aby trochu ten svoj pálenkobaživý gágor zaliať mohol, všetko dá so sebou urobiť, na všetko sa dá užiť, ku všetkému priviesť, bo keď sa mu sklenica pálenky ukáže, lezie za ňou jako pes za mäsom: dá zo seba posmech robiť, dá sa na krádež najať, na krivú prísahu, na nepriateľstvo proti dobrým ľuďom podkúpiť; plazí sa pred inými, keď mu sľúbia zavdať pálenky, jako červík, celkom sa odhadzuje, ponižuje, uklonkuje, preč je z neho každý cit ľudskej hodnosti, dôstojnosti, samostatnosti, preč z neho každý cit cti, nič tam nemáš v ňom a na ňom, len dušu otrockú; rabskú a biedne vysušené telo. Z druhej strany zase proti tým, ku ktorým by sa mal s úctou, s vážnosťou držať, proti svojim svetským a najmä duchovným predstaveným, je surový a zdurný, bo tí nedávajú pálenku; z dobrého naučenia sa posmieva, naň mrmle a keď sa do očú bojí, krem očú sa na nich okrikuje.
    </p>
    <p>
     Takýto opilec keď sa do rodiny zahniezdi, tam je po šťastí a pokoji domácom; pije muž alebo žena, všetko jedno, každý šťastie domáce podkopáva, pijú oba, zo života domáceho urobia opravdivé peklo. Nie žeby niečo nahospodárili, ale prehospodária, čo zdedili, čo doniesli, čo si boli v predošlom, ešte striezlivom čase nadobudli; muž vynáša zjavne, žena potajme: zo zachovaných, zdedených, donesených peňazí, toliarov, dukátov príde rad na domáce náradia, starotcovské šaty, staré sväté knihy, keď sa to zmárnilo, príde rad na predávanie dobytka, na zakladanie zemí, na popúšťanie lúk a o chvíľu len ľud skríkne: už všetko premánili, vyšli na psotu! Čo potom? Povaľujú sa i jeden i druhý, hľadajú živnosť alebo ťažkou robotou alebo nepoctivým spôsobom, trú núdzu a naposledok padajú druhým ľuďom na ťarchu žobračkou. A deti, keď ich majú, kamže ? Vták i zver vychovávajú svoje mladé, kŕmia a ochraňujú ich, kým nepodrastú a sami si živnosť nenadobúdajú, ale opilec ani toľko deťom neurobí, a keď všetko na psotu priviedol, urobiť nemôže, nie, on nemá lásky k svojim, nemá lásky k tým, ktorí vyšli z neho, on má len lásku ku gágoru svojmu: deti, tie nebožiatka, musia do sveta, stanú sa z nich tuláci, idú po dobrých ľuďoch, alebo musia stať do ťažkej roboty, kde zakrpatejú, často dosť biedy, dosť núdze sa natrú, dosť bitky zažijú, zdrevenejú potom, opustia sa a hynú! Spievajú si také potom: "Veje vetrík po doline, Moja mladosť len tak hynie, Len tak hynie, len tak hynie, Jako lístok v bukovine; Keď uvädne, dolu spadne, Nikto sa naň neohliadne, Ani otec ani mati, Ani sestra ani brati." Nezažili také nebožiatka toho pekného, nevinného detinského sveta, nič ony o tom nevedia, o tom raji, v ktorom sa deti zabávajú a ktorého vetríky celý náš život milostne ovievajú. Vyrástli takrečeno v cudzom svete, vychovali sa bez milostnosti rodičovskej, bez opatery starostlivej, preto aj ale často do surovosti a rozpustenosti upadajú.
    </p>
    <p>
     V dome opilcov samá zvada, zvada na dvore, zvada so susedmi, muž opilec tlčie ženu, sluhov, čeľaď; opije sa, tlčie ich z opilstva, nemôže sa opiť, zo zlosti, žena opilá perie dievky, slúžky, oba chniapu deti, ten synov, táto dcéry; niet ani vo dne ani v noci pokoja v dome, vždy len krik, zvady, surma, hriech, bitky.
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506002">
        </a>
        2. časť
       </h2>
      </div>
     </div>
    </div>
    <p>
     <sup>
      [
      <a class="footnote" href="#ftn.id2506007" name="id2506007">
       8
      </a>
      ]
     </sup>
    </p>
    <p>
     Jako rodiny, tak aj celé obce a celé pokolenia do nešťastia a záhuby privádza tento bezbožný nápoj. Či nie pravda, že kde sa v ktorých dedinách a mestečkách pitie tohoto nápoja rozprasilo, tam navôkol príroda zdivieva a opustatieva, pustatejú záhrady, humná, štepnice, zarastajú trochu prácnejšie a mozoľnejšie role, zapúšťajú sa klčoviská, rednú háje a hory a miesto predošlých pekných hájov a hôr len pne a divé rúbaniská vyzerajú, zapúšťajú sa cesty a miesto bujného zbožia samé len zakrpatené množia sa zemiakoviská. Stromy, čo ešte v záhradách a štepniciach stoja, sú ostatky z lepších časov, zdedené od predkov, opilcom, aby nové stromy sadili a množili, do mysle nepríde, lebo na nich pálenka nerastie, zato ale aj prichádza často hlad a niet ani už toho ovocia, aby sa udusil, zato tiež teraz zárobkov tak málo, bo nie je čím zarobiť a pečené holuby samy od seba do huby nelietajú. Za ovocie sa predtým od kupcov zahraničných alebo aj na trhoch na dolných stranách našej zeme moc peňazí utŕžilo, teraz i to už prestáva a kamdiaľ tým viac zárobky sa menšia, ale odrobky za slopaninu rastú. Taktiež jako stromy v záhradách a štepniciach sa tratia, tratia sa pomaly i naše háje a hory, bo dreva náramná sila v tých začadených a celé dediny smradom naplňujúcich domoch sa skántri, kde sa pálenka škvarí a smaží, hory sa len rúbu a rúbu a keď nepatria majetníkom poriadok nad svojimi statkami vedúcim, nevysádzajú sa nanovo, ale len zapustené miesta nechávajú. My sme dosiaľ na predvrhovanie našim krajom, že sú chudobné, vždy odpovedali, že čo aj sú na niektoré veci chudobné, predsa že sú bohaté na daktoré veľmi zvláštne a potrebné veci, a to na dobré povetrie, dobrú vodu a mnoho dreva, o krátky ale čas už i toto tretie nebudeme môcť povedať, bo, jako hovoríme, naše hory hrube rednú. V daktorých krajinách európskych tiež už veľký sa nedostatok dreva cíti a všeobecná starosť, čo nastane, keď sa i to, čo ešte je, vymíňa, povstáva, čo ale my by sme potom robili, keď by nám i táto bieda nastala ? Dosiaľ sa bane na kamenné uhlie u nás v hornom Uhorsku nenašli a ktovie, či sa nájdu, i jako by sme sa teda palivom a kurivom zaopatrovali? Lež krem toho daktoré naše kraje, napr. Liptovská stolica, každoročne veľké peniaze za drevo dostáva a tisíce ľudí sa zo zárobkov pri dreve živí, či by teda tiež, keď by tam hory veľmi zredli, veľká bieda na mnoho tisíc ľudí neprišla? A s časom, keď sa železnica až do Seredi potiahne, mohli by sme ešte oveľa viac za drevo dastávať, jako teraz dostávame, musíme ale naše hory dobre opatrovať a ich, kde sa míňajú, nanovo vysádzať. Potom i ten ešte následok z veľkého pálenia a míňania sa dreva v tých začadených smradľavých domoch pripomenúť sa musí, že drevo už u nás všade napospol v cene veľmi poskočilo a kde predtým siaha pekného dreva za 6. zl. v. č. sa predávala, teraz sa už predáva za 10 i viacej. Naše kraje sú na peniaze veľmi chudobné, kam tedy, keď toto i ďalej tak pôjde, prídeme? Je toto nová, a to veľká daň, ktorú ľud náš platí za pálenkobaživý gágor svoj! Ale valia sa naňho, a preň na všetkých, i iné krem už vypočítaných biedy pre tú zanovitú oddanosť tomu nápoju hnusnému. Miesto predošlého obsievania rolí zrnom ku potrave ľudskej potrebným, vysádzajú sa teraz ozorné poliská samou zemačou, aby sa len tá smradľavá zemiakovica z nej napáliť mohla. Naši predkovia neľúbili zemiakov a príkrili sa im, terajšie ale pokolenie si ich už až veľmi zaľúbilo a mizerný chudobný človek teraz už len i je i pije zemač. Koľko sa týmito ozornými zemiakoviskami zeme pre iné zbožie odobralo a na ten spôsob koľko sa stotisic a tisíc meríc zbožia potrave ľudskej alebo nás samých alebo cudzincov a tak výrobku nášmu ujalo? A koľko sa ešte aj z toho zbožia, koľko nových stotisíc a tisíc meríc, čo sa dorobili, každoročne potrave odoberá a na pálenku kántri? Tak potom povstáva hlad, jako sme toho roku v Oravskej, Liptovskej a sčiastky i v Trenčianskej stolici smutné a hrozné príklady mali. Jedna veľká príčina tohoto hladu je pálenka, jako to aj stoličný lekár v Orave úradne vyznal, lebo keď sa na pálenku zbožie i zemač vymárni, kdeže sa potom na potravu ľudskú brať má? A tie mnohé ohne čo sa namä v najnovších časoch v našich krajoch strašne rozmnožili, skadiaľže tie z veľkej čiastky tiež pochádzajú? Koľko ráz už vyhoreli dediny od páleníc a zas nanovo vyhárajú? Smútok prejde istotne človeka našimi krajmi cestujúceho, keď sa kolom seba obozrie: tam, tu, naľavo, vpravo, hore, dolu černejú sa dediny pohorené a jako opálené mŕtvoly pred očima sa prestierajú. Spýtaš sa, jako vyšiel oheň, odpovedia ti najviac "opilý paholok išiel s fajkou do stodoly a zapálil"; tam, "že sa dvaja z opilstva pohamarkovali a jeden druhého že z pomsty podpálil"; tu, "že od kotla pálenkového do komína vybehlo", atď. Takto ľud sám priťahuje na seba hrozné nešťastia, tam prichádzajú daktorí o život, tu celé obce o veľkú čiastku majetnosti, a to všetko pre pálenkobaživý gágor! V najnovších najmä časoch, keď sa kotly pálenkové sedliakom povolili, toto nešťastie z ohňa sa, jako i druhé biedy z pijanstva, veľmi rozšírili. Pravda, sedliaci na svoje kotly mnoho držia, ale sú ony pre nich naozajstné nešťastie, no ale ich šťastie je pálenka a pri kotloch sa jej môžu lacnejšie nalôchať. Tí, čo majú kotly v svojich domoch, prichádzajú doma o svoju majetnosť, čo ich nemajú, po krčmách židovských. Pije, pije pijak cez celý rok na bradu, krčmár mu len dáva a ešte ho aj ponúkne, sedliakovi sa to páči, že pije a nič neplatí, ale naraz príde platba, sedliak nemá, lebo je mnoho, čo napil, tu potom ide krčmár po dedine s úradským a drábom z dom do domu po dlžníkoch a zaberá, čo nájde: duchny, reťaze, zbožie atď. Ohlasuje sa potom plač, bedovanie z domov, tam z toho, že nebudú mať živnosti, tu zas, že nebudú mať na čom líhať, ale darmo, dlh sa platiť musí. A takýto dlh sa platí s trojnásobným úrokom, bo už sedliak krčmárovi, aby mu len s platom pozhovel, nanosil ovocia, zbožia, kačíc, kuriat, sliepok, oviec, teliec. Stískajú srdce človekovi takéto vidoviská, ale aj hnev spravodlivý nad mravnou slabosťou ľudu zmôže sa v ňom.
    </p>
    <p>
     Takto do nešťastia padajú celé obce a "zlé sú časy zlé sú časy, boli dakedy inakšie" odvšadiaľ sa ozýva. Zlé sú časy, pravda, lebo ste ich sami v tuposti, zaslepenosti svojej nečistými svojimi žiadosťami zlé spravili, boli dakedy inakšie, lebo predkovia naši v barinách a kalužniciach opilstva jako vy sa neváľali. Boli časy inakšie, pravda, bývala v obciach spokojnosť, veselosť, dobrodružnosť, ale teraz sa rozťahujú po nich rôznice, zvady, ťažkomyseľnosť, opustenosť, zadumenie, boli časy inakšie, ozývali sa po obciach a po poli všade pekné, milé naše národné slovenské spevy, ale teraz už aj tie zamĺkajú a naše kraje onemievajú. Jako by sa i chcelo do radosti a spevu tomu vypitému, prepálenému, z pijanstva a pre pijanstvo vytrápenému a vybiedenému pokoleniu?! Celé pokolenia pre nešťastné toto korheľstvo uvädajú a hynú. Už hore vyššie sme videli, na čo pálenka svoju chasu obracia: na vybledlých, vyschlých, vyžitých suchotinárov, jaké deti môžu takíto otcovia splodiť, jaké deti vyrastú z nadájania takých matiek, každý ľahko uhádne a každý, kto sa obzrie, vidí. Slabé, zakrpatené, chudé cintľaviny sú takéto deti, ani sa to nezasmeje, len jakby k bolesti a k biede sa bolo zrodilo, vždy je jakýmsi žiaľom obostreté. Tie nebožiatka už trpia za hriechy svojich rodičov; nemoci, hlivenie, bieda ich čaká na svete, ale tieto do nešťastia padlé nevinné deti kladú hriešnych svojich rodičov pred súd Boha i sveta!
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2564485">
        </a>
        3. časť
       </h2>
      </div>
     </div>
    </div>
    <p>
     <sup>
      [
      <a class="footnote" href="#ftn.id2564490" name="id2564490">
       9
      </a>
      ]
     </sup>
    </p>
    <p>
     Toľká a tak hrozná bieda valí sa z tohoto pijanstva pálenkového na ľud náš, väčšia a hroznejšia od moru, ktorý berie, pravda, ľudí, ale po čase prestáva, toto ale pijanstvo dusí, hubí a morí celé pokolenia, dusí ich už od mnoho, mnoho rokov duchovne i telesne, hubí pokolenia prítomné, popredku do nešťastia uvaľuje budúce. Opustil sa ľud náš náramne, padol hlboko a v tejto hlbokosti, v tejto padlosti sa zvíja úzkostne, jakoby si už rady dať neznal: či vskutku niet už preň rady a pomoci ? Jesto, jesto, ale na veľkú biedu musí prísť pomoc veľká, musí prísť zo srdca vrúcnosťou kresťanskou, láskou k blížnemu svojmu, ľudu nášmu a vlasti našej zapáleného, musí prísť pomoc z rúk spojených, od mnohých, musí prísť pomoc najmä od tých, ku ktorým ľud náš najväčšiu dôveru má, od správcov a vodcov jeho duchovných a títo musia pristúpiť k práci s dôverou k Bohu, s dôverou k sebe a sile svojej a s dôverou k ľudu nášmu. Prekážky, pravda, sú a musia byť pri tomto diele veľké, lebo je nemoc hlboko zakorenená, budú tieto prekážky z mnohých strán proti vykoreneniu zlého obrátené, lebo zisk z tohoto pohrúženia sa ľudu v pijanstvo mnohí berú a baženie po zisku je u mnohých väčšie nad lásku k blížnemu, ale čo jaké by boli a budú tieto prekážky, žiadna duša šľachetnejšia sa nimi od dobrerobenia odviesť a odstrašiť dať nemá, lebo väčšie je to zlé, proti ktorému sa má pracovať, jako každý iný ohľad k nechytaniu sa do práce. Vyhovárania sa na ťažkosti, prekážky, ukazovanie na ohľady bolo by len žaloba na samého seba, žaloba na svoju nechuť k práci alebo na slabosť, žaloba na svoju väčšiu, potupy hodnú lásku k pohodlnosti jako k blížnemu a k dobrému, lebo kto šľachetný odhodí sa blížneho, postaveného v nešťastí, pre to, žeby pomáhajúc mu, tým práce si namnožil, alebo u dakoho do nemilosti padol? Takéto zmýšľanie ukazovalo by človeka len seba, svoje pohodlnosti a svoj úžitok milujúceho, len o seba starostlivého a o blížneho, čo sa s ním čo stane, nedbajúceho, ale či pod touto mrzkou necnosťou, keď by zovšeobecnela, neprestala by spoločnosť ľudská a každý by sa jeden od druhého neodrazil? Hnusná je necnosť sebectvo, v očiach každého šľachetnejšieho zatratená, lebo je nič inšie nie, jako vyvyšovanie seba v svojej telesnosti, svojej pohodlnosti nad všetko inšie, nad veci duchovné, nad veci dobré, nad všetkých blížnych. Tejto necnosti protiví sa celkom duch kresťanský, ktorý káže milovať blížneho svojho jako seba a veci duchovné nad zemské. Dosť, dosť, ba mnoho je tejto necnosti medzi národom naším, ale sú aj a každým dňom sa množia mužovia šľachetní, ktorí s celou dušou za veci pospolité a obecné sa zaujímajú, za ne s celou horlivosťou pracujú a svoj úžitok osobný, svoje pohodlnosti radi obecmému dobru podkladajú, preto máme silnú a pevnú nádeju, že sa títo za vykorenenie toho záhubného nápoja, ktorý toľkú biedu na ľud náš uvaľuje, s celou dušou zaujmú a pred dosažením svojho cieľa v okoliach svojich neodpočinú. Vidíme ich už aj povstávať, vidíme ich horliť, majú i oni v svojom šľachetnom diele ťažkostí a prekážky, ale neochladajú. Tam sa ľud spiera a v slepote svojej proti námerám ich najšľachetnejším brojí, tam sa z činov ich rúha a posmieva, tam sa za nimi ísť namáha a zase ochabuje, tam sa zlomyseľní utrhači proti nim vystatujú a druhých proti nim podhuckávajú, tam sa jedni samoľubci z nich útrpne posmievajú, inde im druhí pre zisk zemský nemilobohu prekážajú; ale šľachetníci stoja, pracujú a Boh po dlhom namáhaní práce ich požehnáva. Vidia, cítia, zakusujú oni prekážky, bojujúc s nimi, ale majú dôveru k Bohu, k svojej sile a k ľudu zablúdilému síce, ale v jadre svojom ešte nezahubenému. Vie sa ľud náš pozdvihnúť, keď má pri čom a na čom, vie vodcov svojich ale mužných a vytrvalých nasledovať, ale sa mu musí preraziť do jadra a do srdca hlboko. Každý, kto šľachetne myslí a šľachetne chce, nájde svojich a nájde ich istotne v ľude našom, ktorý zná padnúť, ale sa aj zná mravne pozdvihnúť. Je zvláštna spružnosť v povahe našej a napospol v slovanskej, ktorá prijíma zvonku a uhybuje sa, ale zas zdnuká sa napruží, a keď čo na ňu nenáležitého ponasadalo, to i odrazí. Kto by teda istil, že slovenský náš ľud nebol by spôsobným odraziť ten záhubný zvyk svoj, proti ktorému horlíme, ten by ukázal úplnú neznámosť národa nášho. Pri všetkom svojom pohrúžení do potupného toho výstupku je ľud náš predsa ostatne bohabojný, dobrý, pracovitý, sú teda uňho pevné základy, na ktorých sa stavať a pre dobro pracovať môže, treba ho ale upamätovať a na hlas prenikavý, opakovaný, neustavný, vidiac i čin i vytrvalosť, upamätuje sa. Mnoho je ešte tiež ostrovov od tej nákazy pálenkovej nezaujatých a čo deň, to prichádzajú správy o jeho vyslobodzovaní sa z rabstva pijanského.
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2564652">
        </a>
        4. časť
       </h2>
      </div>
     </div>
    </div>
    <p>
     <sup>
      [
      <a class="footnote" href="#ftn.id2564658" name="id2564658">
       10
      </a>
      ]
     </sup>
    </p>
    <p>
     Po iných krajinách európských a aj v samej Amerike bola sa tiež táto nákaza pálenková náramne rozšírila. Do Ameriky ju doniesli Európania. Tamojšie divé národky, Indiáni, s veľkou chtivosťou sa dali do nej, lebo im v ich surovosti a hnilobe tento nápoj dobre padal a zmyselnému, celkom len telesnému ich životu lahodil. Ale sa im baživosť po nákaznom tomto nápoji zle odslúžila; slabšej povahy a nenaučené na mozoľnú prácu národky tieto hynuli a padali od pálenky a dosiaľ ich už mnoho stotisícov vyhynulo i každý deň sa ich počet umenšuje. V anglicko-francúzskych vojnách sa nápoj tento aj medzi národy európske v Amerike zapratal a rozprasil tak, že skoro každý pálenku sa popíjať naučil. Pila sa skoro od každého, všade, skoro celý deň: na ráno, pred obedom, na obed, po obede, na havranky(olovrant), večer, na noc pred spaním. Následok bol ten istý čo u nás: pokolenie sa hubilo a slabilo, rozličmé nemoci sa rozmohli, nesčíselné rodiny o všetko prišli a do úplnej nemoci sa rozmohli, nesčíselné rodiny o všetko prišli a do úplnej biedy upadli, ba práve bezpečnosť obce do nebezpečenstva sa padnúť zdala. Kde ale kríž najväčší, tam Božia pomoc najbližšia. Silný duch národov európskych nestrpel dlho túto nákazu na sebe a keď sa už väčšmi do ducha i tela týchto národov zajedať začala, vystal proti nej, užijúc k tomu cieľu spolky miernosti, ktoré sa teda najprv v Amerike od znamenitého Worcestera r. 1811 založili. Predsedník tohoto prvého spolku bol Samuel Dexter, bývalý pokladník spojených obcí. Po založení jeho začalo sa vyšetrovať, koľko sa asi do roka pálenky v spojených obciach vypilo a tu sa našlo, že ho bolo nad všetko pomyslenie mnoho a k nepovereniu. Z tohoto vyšetrovania pošlo aj druhé, a síce to, koľko ľudí pálenkou o život prišlo, a zhľadalo sa, že r. 1814 6000 ľudí od pálenky zhynulo, z ktorých 1/3 zomrela z pohnutia na rozume, 3/4 z hrozného schudobnenia, 1/5 pre spáchané zločinstvá. Tieto spolky miernosti sa nato po všetkých spojených obciach rozšírili a dnes to už tak ďaleko prišlo, že sa dávanie a meranie pálenky za nepoctivý výrobok pokladá.
    </p>
    <p>
     V Európe sa v Írsku (v druhom ostrove, z ktorých sa Anglické kráľovstvo skladá) pitie pálenky medzi ubiedeným tamojším írskym národom nanajväčšmi bolo rozprasilo, a to tak, že podľa zpráv nebolo možné dvoch ľudí natrafiť, z ktorých jeden by nebol opilý býval a medzi ktorými by nebola zvada alebo pranica bývala. Pijanstvo toto bolo írsky národ, už krem toho utlačený, tak veľmi zbiedilo a skľúčilo, že sa ten ľud už viacej rovnal mŕtvolám jako živým ľuďom a že celé kopy len v handrách odené po zemi sa tĺkli a žobrali. Nad ľudom týmto vybiedeným a opusteným zmiloval sa naposledok páter Theobald Mathew, nábožná a šľachetná duša, a hnutý k nemu týmto milosrdenstvom začal zakladať medzi ním spolky miernosti, proti nákaze pálenkovej nastrojené, ktoré po dneská tak sa široko rozmohli, že z 9 miliónov národa írskeho už 6 miliónov do spolku miernosti vstúpilo. Mathew stal sa z ohľadu tohoto opravdivým apoštolom v zemi svojej, lebo on z dediny na dedinu, z mesta do mesta ide, kážúc proti opilstvu a napomínajúc k pokániu, a ľud hŕči sa všade okolo neho, počúva zápalné jeho slová s nábožnosťou a nasleduje i poslúcha ho. Následky z týchto spolkov miernosti v Írsku už teraz sú veľké: chudoba a bieda, nahota a hlad medzi ľudom prestáva, rôznice a vraždy (Čím viac sa šíria spolky miernosti, tým väčšmi sa vraždy menšia. R. 1837 z opilstva spáchaných vrážd bolo ešte 230, v nasledujúcom roku 247, v 1839 roku ale už len bolo 189 a v r. 1840 už len 125. Podľa zpráv, zjavných z predošlého roku, v daktorých okoliach v Írsku raz za rok sa držiace súdy, nemajúc žiadnej v nedostatku zločinstva roboty, rozišli sa.), zbojníctvo a zločinstvo navidomoči hynú, domáci pokoj sa vracia a šťastie rodín sa zmáha. Predtým všetky utŕžené peniaze na pálenku išli, teraz už od založenia spolkov miernosti národ írsky z uhospodárených peňazí do verejnej opatrovne 28 miliónov toliarov si uložil. Po národe írskom pitie pálenky nanajväčšmi medzi národom slovanským sa rozprasilo a ľud obecný na strašlivý spôsob zaujalo. Tie isté následky, ktoré sa u národa írskeho z pitia pálenky ukázali, ukazujú sa aj u nás v celej ich ošklivosti. Ale kde nastáva kríž najväčší, tam i Božia pomoc najblišia. Veríme v ducha dobrého nášho ľudu, že sa nedá úplavicou touto celkom zachvátiť a do biedy nevýslovnej zamoriť, veríme v jeho silu, že sa bude môcť z tej biedy, do ktorej už pre pijanstvo upadol, vyslobodiť, veríme v správcov a vodcov jeho, že majú i vôľu i odhodlanosť i silu i schopnosť pomôcť skľúčenému ľudu svojmu. Proti nákaze pálenkovej ukázali sa spolky miernosti posiaľ jako prostriedok najlepší a najužitočnejší, chtiac teda pijanstvu tomuto i medzi nami koniec urobiť, takéto s dobrým úžitkom všade pozakladané spolky i my pozakladať a medzi nami rozširovať musíme. Hlavný zákon týchto spolkov je: odrieknutie sa pitia pálenky pod jakýmkoľvek spôsobom a jakýmkoľvek menom nazvanej, k čomu potom aj iné, na vyhubenie tohoto pijanstva nastrojené prostriedky sa pripojujú. Dobre vieme, že sa rozširovaniu miernosti medzi naším ľudom mnohé prekážky do cesty položia, jako sme to už aj hore vyššie povedali, medzitým istotne pevnej a šľachetnej vôli ani v tomto ohľade nič nebude nemožného. Odpor najväčší bude robiť ľud sám, na pitie pálenky naučený, čo za bieda stadiaľ preňho nasleduje, neznajúci, ba práve ošklivými predsudkami o jeho úžitku nakazený, medzitým čo aj jako a jakokoľvek dlho sa ľud odrieknutiu sa pálenky protiviť bude, vážnymi dôvodmi, predstieraním mu ustavičným toho zlého, čo z pálenky naň vyteká a príkladmi dobrými iste sa prv-neskôr od neho odvrátiť dá a sa spamätuje. Je ľud náš, trebársjako i zlým zavedený, napomáhaniu a dobrým radám, šľachetnej vôli vždy prístupný, a preto o dobrom výpadku spolkov miernosti medzi ľudom naším nepochybujeme a pevne veríme, že málo bude takých zanovitých surovcov, takých zastaralých hriešnikov, ktorí pri všetkom horlení pri starých svojich hriechoch ostanú a starému diablovi len i ďalej slúžiť budú. Na takýchto ale, keď sa pomaly spolky miernosti rozšíria, padne aj všeobecná potupa a táto potupa naposledy hlavatosť a zanovitosť ich prelomí. Odpor, ktorý by zo strany tých, čo z pálenky osoh a zisk berú, pochádzal, by bol veľmi ošklivý a všetkej potupy hodný; zisk svoj pre blaho blížnych svojich, pre blaho ľudstva obetovať vyžaduje kresťanská povinnosť a myseľ šľachetná ponúka, zisk ale brať z nákazy a záhuby druhých, je nepriateľský proti spoločnosti ľudskej a dobrým mravom páchaný skutok. A tento odpor ziskuchtivým ľuďom len nakrátko by pomohol, alebo práve im k ničomu, len k ich potupe neposlúžil, lebo darmo sa tam opierať, čo čas skutočne dobrého a užitočného donáša a čo už toľko dobrého a uznaného medzi národmi spôsobilo. Medzitým veríme, že v krajine našej, kde v novších časoch na všeobecnom dobrom s toľkou horlivosťou pracovať sa začalo, alebo docela nie alebo málo bude takých protivníkov, a ktorí by aj boli, veríme, že dosť skoro o užitočnej a šľachetnej námere spolkov miernosti a o nevyhnutnosti ich sa presvedčia a od svojho odporu odstanú. Škoda, ktorú niektorí z prestávania pitia pálenky pocítia, s časom sa im istotne nahradí, lebo majetnosť v krajine sa rozšíri a keď táto sa zmôže, všetci v nej účasť na ten alebo iný spósob mať budú; zemské panstvá nebudú dostávať, pravda, od krčmárov toľké árendy, zato ale ich poddaní budú majetnejší a statočnejší, ktorí i povinovatosti svoje lepšie splácať i roboty poriadnejšie vykonávať budú; priemyselníci iní, ktorí na svoju ruku pálenku pália a dávajú, budú musieť niečo inšieho pred seba vziať a obchod ich pri rastúcej majetnosti ľudu a krajiny lepšie sa im bude dariť, potrieb životných budú si tiež lacnejšie nakúpiť môcť, keď sa tá veľká sila dreva a zbožia páleniciam ujme, nádenníkov tiež dostanú poriadnejších a svedomitejších atď. Preto nielen mravná povinnosť, ale aj úžitok každého vyhľadáva námery spolkov miernosti najochotnejšie napomáhať.
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2564895">
        </a>
        5. časť
       </h2>
      </div>
     </div>
    </div>
    <p>
     <sup>
      [
      <a class="footnote" href="#ftn.id2564900" name="id2564900">
       11
      </a>
      ]
     </sup>
    </p>
    <p>
     Poďakovať Bohu, vo vlasti našej našli sa už aj zakladatelia, podporovatelia, ochrancovia a napomáhatelia spolkov miernosti, samé daktoré vrchnosti sa už o blahodarné spolky tieto, jako sl. Zvolenská, Liptovská a Oravská stolica, zaujali a na čelo sa s ochranou sama naša vláda, o dobro svojich všetkých poddaných úsilne starostlivá, postavila nielen tým, že v iných svojich dedičných krajinách spolky miernosti zakladať a rozširovať dovolila a ich potvrdila, ale aj tým, že v krajine našej árendátorm svojim, na komorských statkoch na ubývanie odbytu pálenky sa žalujúcim, odpovedať dala: že sa ona zo zrastu mravnosti a majetnosti ľudu srdečne teší a škodu z úbytu merania pálenky pochádzajúcu vďačne ponesie. Bodajby túto otcovskú starosť o poddaných svojich všetci majitelia statkov pred očami mali a príklad tento, z miesta najvyššieho pochádzajúci, ochotne a svedomito nasledovali!
    </p>
    <p>
     Zakladatelia a napomáhatelia spolkov miernosti medzi ľudom naším sú duchovní ľudu správcovia, farári a učitelia školskí, ktorým za šľachetnú ich o vec dobrú a náš ľud starotlivosť vrúcne ďakujeme. Ďakujú im za to všetci dobrí a mená ich s vďačnosťou ohlasujú sa a ohlasovať budú v ústach ľudu nášho. K nim ešte raz obraciame náš hlas s prosbou vrúcnou, aby si ľud náš do biedy zamorený k srdcu pripustili a mu len tak vädnúť a hynúť nedali, ale pozdvihli prenikavý hlas svoj tam, kde sa ľud zvedený sám od seba lepšieho nedomýšľa, a pozdvihnúť nevie. Naši predkovia verili, že sa človek slovom zakliať môže: áno, slovo je mocné, najmocnejšie a vypustené z duše s vrúcnosťou a silou dušu človeka zatrasie a jako víchor vodami ňou zalomcuje. Preto k slovu a k skutku: slovo zachytí, skutok utvrdí človeka. Ale účinkovanie musí byť vytrvanlivé, lebo hlboko sa už tá nákaza do ľudu nášho prežrala, a kto by len začal a zase prekážkami alebo odporom ľudu odstrašený dielo svoje nechal, ten by nielen nič neosožil, ale zadal hlbokú ranu veci dobrej, lebo by ľud len zase, a to po hromžení na výstupok jeho vo výstupku utvrdil a nedôveru k sebe i k popraveniu svojmu vzbudil. Preto každý, kto začína, opásať sa musí mužnosťou a vytrvanlivosťou a vystúpiť musí so svätým tým predsavzatím, že prv neustane, kým neskončí. Predsudky, ktoré hlavne pri ľude našom pálenke oddanom krušiť a ničiť treba, sú: že pálenka pri robote posilňuje a že v lete chladí: ale jakoby mohlo posilňovať to, čo celý človeka život, jeho zdravie a silu podrýva? Či tie tváre vypálené, tá suchota tela na posilňujúci nápoj ukazuje ? Dobre jeden rečník toto domnelé posilňovanie zrovnal s rozdráždením mravcov, keď im kto palicou do mraveniska pichne. Že by pálenka v lete chladila, je nerozum: či nerozdráždi pálenka vždy všetky žily a nerozhorúčí krv človeka? Skadiaľže pochádza v človekovi pálenke oddanom tá váhavosť a neogabalosť tela, či nie od spálenej krvi? A čože prepálilo krv človeka, či nie pálenka ?
    </p>
    <p>
     Pán Kuzmány v prídavku ku kázni svojej vykladá aj pravidlá pre tých, ktorí sa pálenky odriekajú. Pravidlá tieto sú krátke a dobre vyložené, a preto ich aj obecenstvu nášmu predkladáme a porúčame:
    </p>
    <p>
     I. Cieľ spolku striezlivosti je oratovanie ľudského pokolenia od tej skazy telesnej i duchovnej, do ktorej pitie pálenky a napospol nestriezlivosť vinných i nevinných uvádza.
    </p>
    <p>
     II. Spôsob dosiahnutia cieľa toho je:
    </p>
    <p>
     1. Odrieknuť sa až do smrti pitia pálenky, hriateho, borovičky, slivovice, rumu, araku, rozolišu a ktoréhokoľvek mena vypáleného a s čímkoľvek zmiešaného liehu. Vyjíma sa prípadnosť nemoci, v ktorej by to skutočný lekár v lekárstve rozkázal.
    </p>
    <p>
     2. Deťom, učňom, slúžkam a sluhom, šichníkom, vozníkom(furmanom) pri kúpe a predaji na oldomáš, pri žiadnej hostine, svadbe, krštení, kare atď. nedať pálenku jakéhokoľvek mena na žiaden spôsob.
    </p>
    <p>
     3. Každého človeka od pálenky odhovárať a proti pálenke svoju ošklivosť všade ukázať.
    </p>
    <p>
     4. Na žiadnu hostinu, svadbu, krštenie, kar atď. nejsť, len keď sa popredku vyjedná, že sa na ňom pálenka nikomu ponúkať nebude.
    </p>
    <p>
     5. Druhé opojné nápoje, jako víno, pivo atď., len mierne užívať a v dome svojom užívať dopustiť.
    </p>
    <p>
     Podľa tohoto sa spolky miernosti môžu všade pozakladať. Samo od seba sa rozumie, že všetko násilie pritom vystať a vstupovanie do spolkov miernosti len presvedčenosti sa nechať musí, inakšie by to žiadnej stálosti nemalo a veci dobrej len škodilo.
    </p>
    <p>
     Čas je tu, krajania a rodáci, čas je tu, aby sme i my staré hriechy odkladali a to, čo nám dobrého podáva, prijímali, čas je tu, aby sme i my peknejšie, šľachetnejšie jako dosiaľ pred svetom sa postavili, čas je tu, aby sme sa sami nad sebou zľutovali! Máme tú nádeju, že do novín našich správy jedna po druhej o pokrokoch našich, o vyslobodzovaní sa našom z rabstva pijanského prichádzať budú: prijmeme ich s vďačnosťou, ohlásime s radosťou.
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505686" name="ftn.id2505686">
        7
       </a>
       ]
      </sup>
      7; Prvýkrát uverejnené: Slovenskje národňje novini, 7. číslo, 22. august 1845
     </p>
    </div>
    <div class="footnote">
     <p>
      <sup>
       [
       <a class="para" href="#id2506007" name="ftn.id2506007">
        8
       </a>
       ]
      </sup>
      8; Prvýkrát uverejnené: Slovenskje národňje novini, 8. číslo, 26. august 1845
     </p>
    </div>
    <div class="footnote">
     <p>
      <sup>
       [
       <a class="para" href="#id2564490" name="ftn.id2564490">
        9
       </a>
       ]
      </sup>
      9; Prvýkrát uverejnené: Slovenskje národňje novini, 9. číslo, 29. august 1845
     </p>
    </div>
    <div class="footnote">
     <p>
      <sup>
       [
       <a class="para" href="#id2564658" name="ftn.id2564658">
        10
       </a>
       ]
      </sup>
      10; Prvýkrát uverejnené: Slovenskje národňje novini, 10. číslo, 2. september 1845
     </p>
    </div>
    <div class="footnote">
     <p>
      <sup>
       [
       <a class="para" href="#id2564900" name="ftn.id2564900">
        11
       </a>
       ]
      </sup>
      11; Prvýkrát uverejnené: Slovenskje národňje novini, 11. číslo, 5. september 1845
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2565119">
       </a>
       SLOVO KU KRAJANOM SLOVENSKÝM
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2565124">
        1. časť
       </a>
      </span>
     </dt>
     <dt>
      <span class="sect1">
       <a href="#id2565440">
        2. časť
       </a>
      </span>
     </dt>
    </dl>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2565124">
        </a>
        1. časť
       </h2>
      </div>
     </div>
    </div>
    <p>
     <sup>
      [
      <a class="footnote" href="#ftn.id2565130" name="id2565130">
       12
      </a>
      ]
     </sup>
    </p>
    <p>
     Nový rok, nové šťastie! Nový rok, nový oddiel života! Mnoho veru značí rok v živote človeka, mnoho aj v živote národov. V hodinu povstane úmysel dobrý, v inú dozrie a v tretiu sa vykonáva, a koľko dní, koľko hodín v roku! Pekné, znamenité myšlienky môžu v priebehu tomto povstať, vyzrieť a vykonať sa, pekné, znamenité predsavzatia môžu sa zvítať so životom; mnoho teda záleží na roku! Nepovstane, pravda, tam nič, kde nič nieto, a nič sa tam nevykoná, kde sa nič nechce, ale môže povstať tam, kde sa niečo chce, kde si vzali niečo ľudia do mysle: takýmto sa i šťastie nakloňuje; - šťastie slepé zriedkakedy zatúla sa do sveta.
    </p>
    <p>
     Hovorí sa: každý je zakladateľom svojho šťastia, a hovorí sa to po pravde. Kto niečo chce, kto sa usiluje, kto pracuje, ten býva šťastným, tomu praje šťastie, kto nič vykonať nezmýšľa, kto sa na nič neusiluje, kto k práci ruky svoje nepriloží, toho ono nenavštevuje, na toho zabúda. Sám človek si je zakladateľom svojho šťastia a zaroveň jednotlivému človeku i celé národy. Národ, v ktorom nieto vôle k dačomu lepšiemu, v ktorom nieto sily k vykonaniu prác väčších, ktorý sa nenamáha, neusiluje, neobetuje, ten nie je šťastný, od toho odvracia sa šťastie. Opustený, odhodený sám od seba a od iných žije a hlivie takýto národ, nikto sa oň nepostará, nikto ho nepováži; dobrý môže ho poľutovať, ale milovať ho a vážiť nie je možné.
    </p>
    <p>
     Nový rok, nové šťastie, krajania slovenskí! Za rok, za rok môže i medzi nami mnoho pekného povstať, vy zrieť, uskutočniť sa, za rok, za rok môže i k nám obrátiť sa šťastie! Naše doterajšie mnohé žiale, naše bedovania, naša opustenosť a odhodenosť od samých seba a od iných veru ukazuje dostatočne, že sa nám nesmialo šťastie. Či že my urobíme výnimku od iných, či že my bez vôle k niečomu lepšiemu a vyššiemu, či že my bez usilovnosti a skutkov, či že my bez namáhania a sily dosiahneme šťastia? I žiadať to by bol nerozum a kto by si odporné myslel, ten by vo sne vstred života chodil: nikdy, nikdy neprídeme k niečomu lepšiemu, vyššiemu, nikdy, nikdy nebudeme šťastnejšími ako dosiaľ bez našej vlastnej vôle, bez sily, bez namáhania, bez skutkov blahorodných.
    </p>
    <p>
     A čože potrebujeme k tomuto nášmu šťastiu, krajania slovenskí, čože sa medzi nami stať musí, aby bolo inak ako dosiaľ? Musíme sa postarať sami o seba, to je hlavná vec, v ktorej všetko je iné ukryté, zatajené, alebo inými slovami, musíme dostať ducha pospolitosti, bo ten nám vonkoncom chýbal k väčšiemu šťastiu nášmu. Či sme sa starali dosiaľ sami o seba? Ako by bolo možné istiť túto otázku, keď sme o samých sebe nevedeli; vedeli sme o samých sebe jako jednotlivcoch, ako jednotlivých ľuďoch, ale nevedeli sme o sebe ako celok, v ktorom všetci sme spojení, nevedeli sme o celku národnom. Znak celku národného, znak národa jedného napospol je jeho reč; ale akože tá bola dosiaľ od nás zanedbaná, ako od iných i od samých synov nášho národa opovrhovaná, pohadzovaná? Či sme vykonali dosiaľ niečo väčšieho pre jej vzdelanie, rozkorenenie, či sme vykonali dosiaľ niečo väčšieho pre vydobudnutie uznania reči našej národnej? Ako sú zanedbané z tohoto ohľadu tie naše národné školy! Kto sa učil dosiaľ v školách týchto reč svoju materinskú? Kde sú ústavy, v ktorých by sa bola reč naša materinská pilnejšie vzdelávala, kde sú sbory, spoločnosti, kde by sa bola verejne a napospol užívala, kde sú dobrodincovia veľkí, ktorí by boli ju a národ, reč túto užívajúci, podporovali, opatrovali, chránili? Nikde, nikde toto nenachádzame; v našich školách národných reč naša sa alebo len tak zboku užíva, alebo sa vonkoncom zanedbáva, pri vyšších školách hlas jej docela mlčí, ústavov, ju opatrujúcich, nieto, v našich sboroch, zhromaždeniach spoločenských a verejných sa ona neužíva, dobrodincov, ktorí by sa jej srdečne, veľkomyseľne ujímali, nemáme: akože sme sa teda starali o seba samých, krajania slovenskí! Žili sme dosiaľ len ako jednotlivci, nie ako celok národný, a zato aj reč naša sa len od jednotlivých, po domoch a po stranách užívala, nikde ale vo verejnosti sa neohlasovala, ničím väčším sa neobohacovala, a preto aj bola bez uznania. A koľko ešte jesto u nás takých, ktorí i v tom súkromnom živote sa od nej odhadzujú, sami synovia národa nášho ju odstrkujú, súkromne a čím väčšmi verejne sa jej odriekajú? Mnoho, mnoho, ale veru všetci títo sú len pokuta spravodlivá na nás samých, že sme sami seba my nevážili, ale sami seba po reči našej národnej zľahčili a sa pred svetom i samým sebou zapierali.
    </p>
    <p>
     Národ každý sa len svojou vlastnou rečou vzdelať môže a vzdeláva sa, keď sa reč jeho vzdeláva, ale ako my sme sa vzdelať mohli, keď sme o našu reč materinskú celkom nedbali? Reč materinská je prostriedkom vzdelania národa toho, ktorý ju hovorí, my ale opustili sme sa v reči svojej, čo teda, k akej vzdelanosti by sa bol mohol povýšiť národ náš? To, čo sa za reč materinskú dosiaľ od nás samých a tak za národ náš stalo, bolo veľmi málo, bola kvapka proti tomu, čo by sa bolo stať mohlo a malo, musel teda národ náš vo vzdelanosti za druhými nazad ostať a takto zo svojej nížiny na iných, keď sa vždy hore vyššie a vyššie poberali, horko-ťažko pozerať. Pre toto naše ostávanie nazad rozšírilo sa medzi nami aj dosť neduhu, výstupkov, ktoré tým bujnejšie sa rozrastali, čím menej sa im prekážalo, pre toto opúšťali sme samých seba, korili sa len iným a toto všetko bolestne sa nám odplatilo: u druhých padli sme do nevážnosti a my sami v neznámosti sme sa motali a krútili. A čo všetko inšie poutrácali sme tým, alebo aspoň čoho sme si všetkého bez tohto nadobudnúť nemohli! Národ vzdelaný, osvietený v lepšom i duchovnom i telesnom stave sa nachodí, ako národ neosvietený, nevzdelaný, tamten má väčšie práva a slobody, tento sa len tak kadeako povaľuje, chudobný je na duši, ale veru aj na tele. Čím kto viacej sa vzdelá, čím si kto väčšiu známosť nadobudne, tým väčšiu má vážnosť, väčšie práva, lepší stav; čím kto menej má známosti, menej vzdelanosti, tým aj menej vážnosti, menej práva a tým je v horšom stave.
    </p>
    <p>
     Krajania, čas je, čas, aby sme sa už prebudili a prebrali, čas je, čas, aby sme sa o samých starať začali. Starali sme sa, pravda, aj dosiaľ, ale každý sám o seba, o svoje zemské šťastie, lež koľko aj bolo jednotlivcov takých medzi nami, čo by sa boli pod časom týmto, keď sme sami o seba nedbali, i týmto zemským šťastím náležite zaopatrili? Málo bolo i takých, len ledakde! Starať sa už musíme raz sami o seba ako celok, ako národ, keď celok vyhrá, vyhráme všetci, keď celok bude štastnejší, budeme všetci, keď národ náš vyššie vystúpi, tým vyššie vystúpime všetci. S novým teda rokom k novej práci, s novým rokom, keď sa mužne do nej chytíme, dôjde nás nové požehnanie, nové šťastie.
    </p>
    <p>
     Nebrali sme sa teda za celok dosiaľ a pre toto, ako sme už dokázali, nemohli sme k ničomu väčšiemu prísť. Že sme sa za žiadny celok vskutku nebrali a ani túžby po tomto neukazovali, dokazuje to najlepšie i tá doterajšia literatúra naša. Jedna jej stránka vystavená je nie v našom nárečí, druhá v našom síce, ale táto zase na mnoho oddielkov je rozpadnutá a takrečeno rozfŕkaná. Národ, čo aj žiadneho iného spojiva medzi sebou nemá, má predsa spojivo jedno, a to je: reč spisovná, my ale dosiaľ ani tohoto sme nemali, a tak boli sme sem i tam rozfŕkaní a roztrhaní. Jedno zlo nasleduje za druhým a táto nespojenosť naša v reči spisovnej bola istotne také zlo, ktoré pre nás tie najhoršie malo a má následky. Zato nemohli sme prísť k ničomu určitému, pevnému, pre toto dívali sme sa jedni na druhých len tak z boku a po strane, pre toto nenapomáhali sme sa vzájomne, pre toto nemohla ani reč naša prísť medzi nami samými do vážnosti, nemajúc v tom povolania od vôle národa. Koľké toto bolo pre nás nešťastie, každý ľahko vidí. Stav ale tento, keď chceme žiť, bez všetkej protivnosti prestať a zničiť sa musí. Nový rok, nové šťastie, krajania slovenskí! A obráti sa ono istotne k nám, ak budeme mať toľko sily spojiť sa tuho do reči spisovnej v novom tomto roku dovedna a napraviť to, čo za dlhé veky sme vybojovať nevedeli. Toto spojenie ale nemôže sa nikdy stať inakšie, len v reči našej národnej, vlastnej, otcovskej; táto musí byť od nás na hodnosť panovnícku medzi nami povýšená a hodnosť jej táto uznať sa musí všade tam, kdekoľvek sa len hlas slovenský ozýva, kdekoľvek sa srdce slovenské nachodí. Za toto spojenie, ktoré je nám najpotrebnejšie, budú istotne pracovať tie najlepšie hlavy, najbystrejšie umy, najšľachetnejšie srdcia a všetci títo, ako sa duchom lepším a vyšším svedčí, odhodiac čiastočné maličkosti na stranu, za to najsilnejšie pracovať budú, čo je vyslovovateľom nášho života a k zorganizovaniu jeho nevyhnutne potrebné; naproti tomu opierať sa tomu môžu len umy krátkozraké, vôle nevoľné a duše, kadeakými mizernými a potupnými pohnútkami vedené. Nikdy ale to, čo je národu najpotrebnejšie, keď tento naozaj žiť chce, jednotlivci prekaziť a znivočiť nemôžu a tak ani zjednotenie národa nášho v reči spisovnej, keď ho len chcieť budeme, sa vonkoncom prekaziť nedá. Veď by veru už ani iskry života v nás nebolo, keby sme len ani toto spojenie ku koncu priviesť nemohli a nechceli by sme sa k väčšej vážnosti dostať, keby sme reč našu národnú za spisovnú povýšiť nechceli. A kýmkoľvek my sami seba o to, čo je naše a znakom duchovného života nášho, vážiť sa nenaučíme, nebudeme si ho ani zastávať, ani silu nebudeme mať to brániť, ale sa len so všetkým tým kadekde po stranách povaľovať budeme a neprídeme ku skutkom blahorodným. Čas je už, čas, krajania slovenskí! i po skutkoch túžiť a nielen v spomienkach starých strvávať; spomienky tam patria do predošlosti, my ale máme pred sebou život, máme budúcnosť. Preto k životu a k skutkom, krajania slovenskí! Neminie nás iste šťastie v novom roku, keď sa budeme v ňom vedieť, ako sa na synov jednej rodiny, ako sa na národ svedčí, zjednotiť.
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2565440">
        </a>
        2. časť
       </h2>
      </div>
     </div>
    </div>
    <p>
     <sup>
      [
      <a class="footnote" href="#ftn.id2565445" name="id2565445">
       13
      </a>
      ]
     </sup>
    </p>
    <p>
     Týmto naším zjednotením sa dokážeme, že už dozrievame k pospolitosti, že nám už viacej na veci, ako na našich kadeakých maličkostiach záleží, že už začíname sa starať sami o seba. Dosiaľ veru, to si úprimne vyznať musíme, nebolo medzi nami žiadneho ducha pospolitosti, a preto sme sa aj v maličkostiach plietli a k jednote povýšiť nevedeli. Čo len koľvek malo byť u nás pospolité, to bolo tak slabé, tak skromné, tak neduživého života, že sa pri dosť malých prekážkach už hore koncom prevalilo a podpory žiadnej nenachádzalo, alebo len tú najchatrnejšiu. Ctíme my vrúcne, a nikto azda vrúcnejšie od nás, všetkých mužov našich, čokoľvek sa za vec našu namáhali a pre ňu pracovali, ale i u samých týchto niektorých mužov, trebárs veľká bola vec naša v ich slovách, akú ona nachádzala podporu? To, čo sa za ňu obetovalo, boli len takrečeno zo stola ostalé drobty, pri ktorých nemusí vec vonkoncom zahynúť, ale veru ani sa pozdvihnúť nemôže a viac za roky neurastie, len asi toľko, ako za jednu noc tráva. Schvatovali sa, pravda, u nás do života rozličné k dobrému nášho národa namerené ústavy, tam spoločnosti učené, tu stolice pre reč našu, inde knihovne a ústavy, knihy vydávajúce, ale či všetky zase neprepadli, alebo aspoň tak nestenkli, že život ich rovnal sa viac hliveniu ako dajakému životu? Prečože toto všetko tak išlo, ktorá je príčina úpadku skoro všetkých týchto ústavov? Nedostávali ony žiadnej životnej vlahy, neprichádzali im žiadne obete, akože sa teda mohli zadržať v živote? To, čo sa na život ich obetovalo, bolo tak málo, tak riedko a pritom ešte tak za krátky čas trvajúce, že veru spomenutia u potomstva nezasluhuje. A keď už k dajakej veci za pospolitosť sa pribralo, čo to za úkazy pri každom takomto kroku sa ukazovali? Bolo za vec pospolitú cestu konať, jeden sa vyhováral ohľadmi pri svojom stave, druhý domácimi okolnosťami, tretí nepredvidenými prekážkami, štvrtý ukazoval na druhého atď.: či tu bolo trochu vôle za pospolitosť? - Nebolo žiadnej! Prišlo k obetiam za pospolitosť, jeden pre domáce ťažkosti nič obetovať nemohol, druhý sa práve celkom vytrovil, tretí sa práve nepríhodným časom, keď ho žiadosť došla, vyhováral, štvrtý omrvinku, čo zo stola ostala, pohodil a ešte za to ktovie čo za zásluhy si pripisoval : bolo tu, pýtame sa, trochu vôle za pospolitosť? - Nebolo žiadnej! Prišlo zase k inému dajakému spoločnému predsavzatiu a vyzvali sa synovia národa, prajní k nemu: jeden, že sa s týmto alebo s iným pravidlom nezrovnáva a zato pristúpiť nemôže, vyčitoval, druhý na tom, že sa tamtá alebo iná osoba tam nachodí, sa zastavoval a pod tou podmienkou, keby tá vystala, prístup svoj sľuboval, tretí len tak, keby sa bol o poradu požiadal, sa ochotným ukazoval, štvrtý toto, piaty iné "keby" nadhadzoval: bolo tam trochu vôle za pospolitosť? - Nebolo, odpovedáme, žiadnej. Nebolo veru, a preto ani z toho všetkého málo alebo nič neostalo, a kto je na vine? My sami.
    </p>
    <p>
     Ten, kto si pospolitosť váži, kto len nie vonkoncom seba, svoju pohodlnosť a svojich najbližších rád vidí, kto veci pospolitej srdečne praje a komu ona celkom na srdci leží, ten sa nikdy na takýchto malicherných ohľadoch a prekážkach nezastaví, ale za vec pospolitú všetko to, čokoľvek má a slušné je, urobí; nebude ten hľadieť na čas príhodný alebo nepríhodný, nebude ten hľadieť na tie alebo tie osoby, nebude mu prekážkou tá alebo tá podmienka, ale urobí vždy, urobí ochotne, urobí bez ohľadov všetkých to čo vec pospolitá požaduje, bez čoho ona povstať a žiť nemôže, čo je k jej životu, k jej trvaniu nevyhnutne potrebné, urobí to, čo len v jeho silách, v jeho moci stojí. Všetky také vyhovárky sú malicherné, podlé, ledajaké, sú len úskoky od veci pospolitej, sú len prikrývadlá, nechuť k pôsobeniu, k obetovaniu za vec pospolitú prikrývajúce. Vec pospolitá je vyššia nad všetky jednotlivosti, s vecou pospolitou vyhrajú alebo tratia často bezčíselní; každý teda šľachetný k veci pospolitej, ktorá je potrebná, pristúpi, ju napomáhať, podporovať, ochraňovať bude, naopak ale, od veci spoločnej a pospolitej odťahovať sa bude len sebec, samoľubec, neznalec, daromník.
    </p>
    <p>
     Ľud, ktorý sa k veci pospolitej povýšiť, za ňu pôsobiť, obetovať, a keď na to príde, trpieť nevie, je ľud nízky, nevzdelaný, troškársky, chúlostivý, ničomný, ale zato napospol je v potupe a v opovrhnutí, taký sa len podľa druhých spravovať a čo mu tí nadelia, na to pristať musí. Čas je, čas, krajania slovenskí, aby sme tohoto sebeckého, nízkeho, troškárskeho, chúlostivého ducha zo všetkých koncov a kútov národa nášho, kde je aký, povyháňali, čas je, aby sme ľudí našich k pospolitosti vyučovali, šľachetnejších dobrým príkladom predchádzali, poučiť dať sa nechtiacich alebo poučených a vzdelaných, lež srdca za vec pospolitú nemajúcich, do slušnej potupy medzi nami vzali, tak istotne poslúžime najlepšie národu nášmu. Boli a sú i v našom národe šľachetní jednotlivci, ktorí nielen rozumeli, čo je pospolitosť, ale aj za ňu konali, pracovali a obetovali, lež takýchto bolo dosiaľ málo medzi nami, všetko sa to len napospol tratilo po kútoch a stranách, žilo to len pre seba, zamykalo a zatváralo sa to len do svojej domácnosti a stadiaľ utúlené chúlostivo, čo sa to na svete robí a na tých, čo na ňom dačo urobiť chcú, vykukávalo. Nevzdelanosť z ohľadu pospolitosti a nechuť k nej bola u nás veru dosiaľ veľmi veľká a prišlo to už tak ďaleko, že i tí, ktorí ducha pospolitosti prebudzovali, za pospolitosť niečo vykonať medzi svojimi sa usilovali, od iných považovali sa za snárov, za šialencov, a bohvie čo za ľudí kadeakých.
    </p>
    <p>
     K novému roku nové šťastie, krajania slovenskí! A neminie nás ono, keď si my len sami spomáhať vedieť budeme, keď ducha lepšieho medzi nami vzbudíme a s chuťou k práci pristúpime. Príde k nám iste nové šťastie, ale vyplašiť, musíme toho ducha pospolitosti protivného, s ktorým vysťahuje sa celý rad jeho tovarišov a sprievodcov: duch nízky, skrčený, chúlostivý. Kde takéto ohavy panujú, tam sa nemôže nič krajšieho, vznešenejšieho zaligotať, a len tam, kde ich nieto, daria sa skutky pekné, šľachetné, veľké, čisto ľudské. Na svetlo teda, krajania slovenskí, s novým rokom, máme my iste dary a schopnosti pekné, máme zárod ducha znamenitý, ale to, čo v nás je dobrého a znamenitého, vychovať a na príkladoch vznešených človečenstva vypestovať treba; a tak neminie nás istotne šťastnejšia budúcnosť!
    </p>
    <p>
     S duchom týmto, za pospolitosť nadchnutým, postavíme sa zmužile a pevne proti všetkým neduhom a ohavám, ktoré život nášho národa podkopávali a ho duchovne i telesne umorili, postavíme sa, hovorím, proti nim a nič nás od nivočenia týchto neduhov, žiadne ohľady, žiadne mrzutosti a prekážky neodvrátia. Takto nadobudneme sily a začneme prácu tú veľkú: preporodzovanie nášho národa odvážne, začneme ju všeobecne a nenájdeme prv pokoja, kým nebudeme istí, že sa nám práca naša podarí a národ náš peknú pred sebou bude mať budúcnosť. Do novej teda tejto práce maj sa s novým rokom každý, kto sa poučiť dáš, kto si duchom šľachetnejším nadchnutý, kto si náš celok národný vážiš a niečo k jeho dobrému vykonať chceš; odmena pekná, svedomie dobré, uznalosť a vážnosť u rodákov terajších i u potomstva ťa neminie! Rok nastávajúci je pre náš národ istotne veľmi dôležitý, rok je mnoho času: nedostatočný, pravda, k povýšeniu celkovitému národa upadlého, ale dostatočný k skutkom pekným, šľachetným.
    </p>
    <p>
     A s týmto slovom pozdravujeme Vás, krajania slovenskí! Vykonajme v ňom všetko, čo je možné, a keď sa s chuťou do práce prichytíme, vykonáme mnoho. Bodaj by ale už slnko ostatného dňa roku nastávajúceho zapadalo nad jednou našou, jednotou v tom, čo nám je najbližšie, v reči našej národnej, a ďalší rok vyzval nás už k skutkom ďalším, národu nášmu blahonosným: to je v silách, to v moci našej!
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2565130" name="ftn.id2565130">
        12
       </a>
       ]
      </sup>
      12; Prvýkrát uverejnené: Slovenskje národňje novini, 45. číslo, 2. január 1846
     </p>
    </div>
    <div class="footnote">
     <p>
      <sup>
       [
       <a class="para" href="#id2565445" name="ftn.id2565445">
        13
       </a>
       ]
      </sup>
      13; Prvýkrát uverejnené: Slovenskje národňje novini, 46. číslo, 6. január 1846
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2510129">
       </a>
       NEOPÚŠŤAJME SA!
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2510134">
        1. časť
       </a>
      </span>
     </dt>
     <dt>
      <span class="sect1">
       <a href="#id2510335">
        2. časť
       </a>
      </span>
     </dt>
     <dt>
      <span class="sect1">
       <a href="#id2510580">
        3. časť
       </a>
      </span>
     </dt>
     <dt>
      <span class="sect1">
       <a href="#id2510600">
        4. časť
       </a>
      </span>
     </dt>
     <dt>
      <span class="sect1">
       <a href="#id2510654">
        5. časť
       </a>
      </span>
     </dt>
     <dt>
      <span class="sect1">
       <a href="#id2567627">
        6. časť
       </a>
      </span>
     </dt>
    </dl>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2510134">
        </a>
        1. časť
       </h2>
      </div>
     </div>
    </div>
    <p>
     <sup>
      [
      <a class="footnote" href="#ftn.id2510140" name="id2510140">
       14
      </a>
      ]
     </sup>
    </p>
    <p>
     Nieto väčšej a svätejšej pravdy pre život jednotlivých ľudí i národov celých nad tú: Kto sa sám neopúšťa, nebýva opustený. Keď sa na daktorý národ pravda táto vztiahnuť môže, môže sa ona vztiahnuť na nás; keď dakedy bola pravda táto na čase, je ona na čase teraz pre národ náš!
    </p>
    <p>
     Ktože sa opúšťa a kto sa neopúšťa? Opúšťa sa, kto o seba nedbá, kto na seba nepracuje, kto sa slepému osudu zverí, kto pri každej nemilej, nešťastnej príhode hneď ruky zalamuje a radiť si nevie, kto sa na iných spolieha, iným sa poddáva a podvrhuje; neopúšťa sa, kto sa o seba stará, o svoje šťastie sa domáha, pri nemilých príhodách, v nešťastí, nebezpečenstve hlavu neovesuje, ale všetku silu, aby to zlé, čo sa naňho valí, odstránil, premohol, prevládal, pozbiera a spotrebuje, kto sám na sebe stavia, na druhých sa mnoho nespolieha, ale sám vždy koná a pracuje. Tento sa neopúšťa a veru ani nebýva opustený.
    </p>
    <p>
     Vlasť naša má viacej národov; jeden z hlavných národov sme my, na zemi tejto od nepamäti sveta prebývajúci a široko po nej rozložení. Od základu a sporiadania terajšej vlasti našej prežívame my tu, a nielen prežívame, lež môžeme smelo vyznať, prežili sme všetky tieto časy pre vlasť našu čestne, vydobudli sme si mnohé o ňu zásluhy a hodnými sme sa stali tých dobrodení, ktoré vlasť naša nám dáva, dáva a jako pevne veríme, i naďalej dávať bude. Nie je to vec ľahkovážna, je to vec do pováženia: národ slovenský v Uhorsku! Pozri, kto chceš, do histórie vlasti tejto: či nezapísali sme na každom jej liste naše skutky, naše činy a s nimi tam naše mená? Len rozostri a rozlož tieto listy a uvidíš tam všade znaky života nášho, našu usilovnosť, našu pilnosť, našu pracovitosť, uvidíš tam všade mená našich mužov, uvidíš tam všade pomníky života nášho. Či nehovoril duch kresťanský k národom, čo sa na zem túto preniesli a tuná usadili, ústami slovenskými? Či nebol to muž z nášho rodu, čo prijal do cirkvi Kristovej prvého kráľa krajiny tejto? Či nezvŕtal sa meč slovenský a neskrotil pobúrené pohanstvo oproti cirkvi Kristovej? Čí duch skrotil túlavých a sem i tam rabujúcich surovcov? Čí duch ich priviedol na pevné sedaliská a čia ruka naučila surových týchto bojovníkov miesto lúpeže žiť z orby v pokoji? Čia ruka viedla pluh po zemi tejto zarastlej a pripravila rodinám bytoviská a národom krajiny tejto postať pevnejšiu? Všetko toto sú stĺpy života slovenského v krajine nad kráľovským Dunajom, stĺpy, na ktorých ako na pyramídach hieroglyfmi, tak na nich písmom živým zaznačený je život a vybitý duch náš. A či junáctvo z nášho rodu necedilo krv, kedykoľvek surma vojenská sa schytila, za krajinu našu a nevykúpilo ju rodu svojmu? Tam pod Belehradom mohyly by si nasypal velikánske nad kosťami našich junákov, pod Belehradom, ktorý dostriekala krv padajúcich i víťazných junákov našich: "Belehrad, Belehrad, v tureckom pomedzi, Nejednej mamičky synáček tam leží, Ktorý dostrieľaný, ktorý dorúbaný, Ktorý, nebožiatko, koňmi došliapaný" ozýva sa i teraz ešte pieseň naša národná pod Tatrou, v ktorej žijú skutky národa. Z ktorého rodu povstalo toľko hláv múdrych, umných, učených, ktoré vodievali predok vo veciach cirkevných i občianskych a pokryli zásluhami pamiatku svoju v krajine našej - či sú nie naši Lodomerovci, Dudičovci, Thurcovci, Belovci, Prayovci, Rybínovci a iní bez počtu? Čia vernosť a oddanosť prevýšila našu ku vlasti tejto?
    </p>
    <p>
     Máme teda veľké zásluhy o vlasť túto, o vlasť, ktorej sme od století verní pracovníci, verní synovia! Kde ale povinovatosti dobre sú vybavené, tam sú aj práva, a nám, ktorí sme verne vykonali povinovatosti naše, kto by chcel a mohol odriecť právo? To, čo sme vykonali, vykonali sme ako národ slovenský, to, čo žiadať môžeme, to, čo nám po práve prislúcha, prislúcha nám ako národu tomuto. Ten duch národa nášho, tak hlboko prejatý učením Kristovým, ten duch zvestoval zemi tejto a národom na nej zhromaždeným Božské to učenie; ten duch, národu tomuto vlastný, pokojný, práce pilný, veľkých namáhaní schopný, ten duch krotil mravy surové; tie ruky nie lúpiť, ale ťažko zo zeme živnosť vydobývať spôsobné,, tie ruky mozoľné viedli lemeš a pluh po hrudistej zemi tejto, tie ruky počiarali brázdami pustatinu tú zapustlú, ten duch, národu nášmu vlastný, hlboko-umný, ten hovoril v múdrosti Lodomerovej, vo výrečnosti Dudičovej, v rozsúdnosti Thurzovej, pilnosti a hlbokomyseľnosti Prayovej, Belovej a iných nepočetných, ten duch, keď príde na vec veľkú, keď ide o veci sväté, sebazaprenia a obetí najschopnejší, ten vysielal rady synov našich, aby padali za zem matku a vylievali za ňu krv vernú, krv drahú, ten duch viedol ich k zástavám, pod ktorými vydobývali slávu zemi tejto. Áno, na vnuknutie tohoto ducha robili a vykonali sme to, čo sme robiť a vykonať povinnosť mali, na vnuknutie jeho stáli sme čestne v rade synov vlasti, duchu teda tomuto patrí uznanie a patrí uznanie národu tomu podľa jeho ducha, ktorým oduševnený vykonal veci tieto. Máme teda právo žiadať, aby sa nám to, čo je nášho ducha, zachovalo, aby sa nám to nevytrhovalo, a tento duch žije v mravoch, v zvykoch, obyčajoch našich zdedených, žije v reči, národnosti našej starootcovskej, ten duch bystrý a hlboko pohnutý žiada si vzdelanosť, túži po nej z celej vrúcnosti a žiada si rovné, ako iný, práva, rovnú, ako iný, slobodu. Nieto vznešenejšieho a šľachetnejšieho túženia v národoch nad tieto a tam aj všade, kde sa hodnosť ľudská uznáva, podporujú a napomáhajú túžby tieto.
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2510335">
        </a>
        2. časť
       </h2>
      </div>
     </div>
    </div>
    <p>
     <sup>
      [
      <a class="footnote" href="#ftn.id2510341" name="id2510341">
       15
      </a>
      ]
     </sup>
    </p>
    <p>
     Nedávno ešte v politickom hospodárstve národov panovala zásada takrečenej merkantilnej sústavy; brali sa podľa nej peniaze za vec jedinú národov bohatstva a majetnosti; do krajiny ich vniesť bola najväčšia starosť správcov krajinských, bola najväčšia ich usilovnosť. Keď sa ale peniaze za jedinú majetnosť považovali, myslelo sa, že len ten národ bohatne a zmajetnieva, ktorý čím viac peňazí si nadobúda a nasledovne, že každý národ chudobnie a na mizinu prichádza, ktorý jediný tento nazdávaný poklad majetnosti národnej od seba dáva a utráca. Na tento spôsob myslelo sa, že národ jeden len so škodou druhého k majetnosti a k bohatstvu prísť môže, skadiaľ, ako každý ľahko pozná, sebectvo a bezmierne baženie po jedinej tejto nazdávanej majetnosti vytieklo. Čas už, pravda, vyvrátil zásadu túto a naučil národy, že nie sú peniaze jediná ich majetnosť, ale len čiastka majetnosti, naučil ich tiež, že národ jeden so škodou druhého len na krátky čas zbohatnúť môže, keď ale druhé upadajú, upadajú i ony samy, naučil ich teda, že jeden každý národ tým sa lepšie má, čím sa i iné národy lepšie majú, čím sa i tie väčšmi pozdvihujú. Zásada táto je vonkoncom pravdivá a bije každému len trochu mysliacemu silne do očú; pri chudobnom, pri biednom sa neobživíš, ale obživíš sa len pri tom, ktorý sám niečo vládze. Keď sa národy o pravde tejto presvedčili, nehľadeli bohatnúť so škodou druhých, nezávideli iným majetnosti, ale dopriali im ju, čo už len z vlastného svojho osohu a úžitku. Tejto merkantilnej takrečenej sústave rovná je zásada tá, podľa ktorej sa myslí, že národ jeden tým vyššie sa duchovne povyšuje, čím druhý nižšie stojí, že vlasť len jedného národa povýšením a vzdelanosťou rozkvitá a toto povýšenie jedného že sa len so škodou a stratou druhých stať a vykonať môže. Tak jednostranná, tak nepravdivá a sebeckým duchom plná je zásada táto, ako tamtá v sústave merkantilnej, a jako tamtú čas vyvrátil, tak i túto istotne onedlho podkope a prevrhne. Horkýže vlasť len jedného národa povýšením a vzdelanosťou do kvetu sa privedie, horkýže sa národ jeden s druhého škodou a stratou napomáha, chybuje tam ešte vlasti veľmi mnoho do kvetu, a bezpečne istiť môžeme, že kvet vlasti bez napomoženia, bez povýšenia všetkých je nemožný. Čo za kvet, keď sú stá a tisíce zanedbaných, odhodených, opovrhnutých, čo za kvet, keď sú stá a tisíce bez citu a povedomia hodnosti ľudskej, čo za kvet, keď sú stá a tisíce len v slepúnstve, čo za kvet, keď sa tí len užívajú ako nástroj a nemajú za mak samočinnosti, samostatnosti a za veci všeobecné, za veci vyššie lásky a zápalu? Strom kvitne len vtedy pekne, len vtedy plne, keď sa jeho všetky konáre a haluze rozzelenajú a zakvitnú; vlasť tiež vtedy len do kvetu sa rozpustí, keď všetci sa starostlivo opatrujú, vzdelávajú, osvecujú, keď sa všetci ako synovia, ako nápadníci jedného dedičstva považujú. Bezpečne istiť môžeme, že ideme do toho veku, v ktorom sa táto pravda medzi národami ako zornica na nebi zaligotá, uzná, rozšíri a upevní, pravda tá, že národy vždy budú šťastnejšie, povýšenejšie, vznešenejšie, čím viac ich bude vzdelanejších, osvietenejších, šťastnejších a že nie je šťastie nad druhými sa vypínať a druhých utláčať, ale šťastie s druhými žiť, rovne vzdelanými, rovne šťastnými, rovne spokojnými; tak potom prasknú tuhé, bez citu ľady, stratí sa mrak, čo obzor národov kalí, padne sebectvo hnusné a uznanie jedných i druhých, zrozumenie sa jedných s druhými nastúpi. V starožitnosti žili národy jeden po druhom, žili po sebe; ale ide vek, kde budú žiť a znášať sa spoločne.
    </p>
    <p>
     Videli sme, že máme teda postať vo vlasti našej, na ktorej sa život náš slovenský dobre a po práve rozložiť môže, videli sme, že máme pekné zásluhy o vlasť našu a že spôsobnosť našu k vyššiemu životu dokázali sme už dostatočne. Ale pozrimeže na ten život náš národný vo vlasti našej, ako je on tu ešte utúlený, ako zavrhnutý a naozaj hlivejúci: na komže leží vina tohoto, kto, za to zodpovedá? Nikto iný istotne, len my sami; my sami sme sa opustili, my sami sme sa svojho života odriekali; my sami sme sa so životom naším uťahovali a skrývali; my sami, hovorím, sme tu vina a za to len na seba samých nariekajme a žalujme. Kto sú tí, čo by z nás verejne boli povystupovali za život náš, povystupovali na mieste tom, kde sa o živote národov rokováva, kto sú tí, čo by tam boli vyslovili, že i my jako národ slovenský k životu sa hlásime, že i my uznanie národnosti našej a s ním túžby po vzdelanosti a osvete národa nášho slovenského vydobudnúť si chceme, kde sú, hovorím,, mužovia títo, kde sú zástupníci naši pred krajinou, vlasťou? Darmo sa budeš dopytovať, syn slovenský, na mená zástupníkov našich pred vlasťou! Prišli na nás časy zlé a smutné, vyhlasovalo sa, že národnosť naša tuto postati, tuto vlasti nemá, a - ochrancov našich nebolo! Ba práve tí, čo pošli z lona nášho, čo sú krv z krvi našej, na žalosť a hanbu našu do nás sa dali, tí národnosť našu odsudzovali, ba, práve prví boli, ktorí oproti národnosti našej hlas svoj pozdvihli. Takto, hľa, synovia rodu nášho z vyšších stavov opustili nás a nechali nás v blate a v potupe: či sme sa my teda neopustili samých seba? A či predsa nemal vskutku národ náš, či nemal zásluh o vlasť našu? Veď on postavil sa za vlasť túto či zbrojou, či umom, či silou ducha, on má i naďalej nezlomnú oddanosť a vernosť k vlasti tejto a náš život, národa vlasti verného, zásluh plného, mal by byť vo vlasti našej bez prítulku? Pútnik, keď ide svetom a dorazí vo víchrici do chalupy neznámeho cudzinca, nájde v nej prítulok, a my domáci, od století verní synovia vlasti, mali by sme byť v nej, za ktorú sme všetko urobili, v ktorej sa oddávna známe, s pokladmi našimi bez prítulku! A čo by stavy vyššie za náš národ sa hanbili, čo by stavy vyššie národa nášho sa odriekali? Či sme sa nevyznačili vo všetkom, či nemáme krásne schopnosti a veľkú, keď sa v nás prebudí, silu ducha? A kto kedy videl, žeby sa druhý za také, aké my máme schopnosti, za také, aké sme my vo vlasti vykonali činy, hanbiť mal? Či je nie práve ten poľutovania, ba práve potupy hodný, kto sa za takého hanbí a sa ho odrieka, či práve hanba na takého samého nepadá? A mlčme o schopnostiach, o zásluhách, o pekných stranách života nášho, či nemá každý prirodzený cit lásky ku svojim a či za tento cit dakto sa hanbiť, dakto sa uťahovať má? Či neodsudzujeme a nezatracujeme ľudí, ktorí sa svojich najbližších pokrvných odriekajú a za nich sa hanbia, či je nie hanba táto ledajaká, podlá a či duša šľachetná k pomoci svojim, keď upadli, keď túto pomoc potrebujú, sa nenakloní? Sto a sto zväzkov viaže i vyšších s národom naším, z ktorého povstali, a predsa tamtí nás opúšťajú! Odriekanie sa svoje a opúšťanie nás, pravda, oni rozličnymi vyhovárajú príčinami, a najmä tou, že sme my synovia otroctva a rabstva a že duch náš za otroctvom sa tiahne, že teda my v krajine; v ktorej ústavná sloboda panuje, miesta a prítulku nemáme a tak že sme duchom svojím vlasti našej cudzí. Hovorí sa toto, pravda, ale my na to odpovedáme, odpovedáme vážne a vyznávame smelo, že každá duša slovenská, ktorá len trochu myslieť počala, otroctvo a rabstvo najväčšmi, ako byť môže, si oškliví a že každá slobodu, nie, pravda, bezuzdnú a sebevoľnú, ale zákonnú a rozumnú si žiada. po nej túži. Nie sme my teda deti rabstva, ani takými byť nechceme, ale často tí, čo na druhých vinu zvaľujú, sami ju nosia. Boli časy a nedávno len ešte tie časy minuli, kde i vyšší synovia nášho národa láskavo pozerali na rod svoj a priznávali sa k nemu vrúcne a verejne. Na Teba nám tu myseľ padá, dakedy vysokopostavený slávny náš Rudnay, čo si sa verejne pred svetom k nám priznával a spismi svojimi, v reči našej národnej spísanými, ľud náš vzdelával, na Teba tu myslíme, Kluch starostlivý, Vurum rodoľubný, ktorí z vysokého prestola biskupské v Nitre národa nášho ste sa ujímali, na Teba, Belánsky vďačný, národu svojmu príchylný, a naposledok na Teba, múdry a učený náš Medňanský, ktorý si sa so starodávnym a prostým životom nášho národa tak rád zaoberal a verejne v rade krajinskej za syna nášho národa si sa vyhlásil. Myslíme na Vás, Suňogovci, Ostrošičovci, Illéšházovci, Révayovci, Súľovskovci, Juštovci atď., podpory dakedajšie nášho života národného; Ty sa nám tu pred oči staviaš, Peter Hrabovský, Ján Podmanický, Jób Zmeškal, Baltazár Pongrác, Ján Feješ, ktorí ste sa práve so spisovaním kníh v reči našej národnej zaoberali a národu svojmu pekné služby ste preukázali! Boli to časy inakšie, neprevrátené, keď ste vy ako jedno s národom naším pred svetom a vlasťou našou stáli, odchodné sú teraz časy, vyšší opustili svoj pomoci potrebný národ, zato ale predsa neopustila nás nádeja, že sa časy tieto zmenia a že i tí, ktorí nás dosiaľ opúšťali, naklonia sa k rodu svojmu, pomoci potrebnému, a odplatia sa mu za to, čo i oni z jeho rúk dobrého dostávajú. Ukazuje to šľachetnosť človeka, keď pomáha tomu, kto pomoc potrebuje, chladnosť ale a nadutosť, keď sa odvracia od pomoci potrebného. Za všetko dobré chceme sa my dobrým odslúžiť; máme schopnosti dosť, máme silu čerstvú, len rozviť toto všetko treba a uvidí svet, že mnoho dobrého vykonať môžeme pri ochotnej pomoci našincov. Nikto sa nezahanbí za nás a kto si k nám zastane, stáť bude s nami čestne.
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2510580">
        </a>
        3. časť
       </h2>
      </div>
     </div>
    </div>
    <p>
     <sup>
      [
      <a class="footnote" href="#ftn.id2510586" name="id2510586">
       16
      </a>
      ]
     </sup>
    </p>
    <p>
     Keď nás takto, ako sme videli, vyššie stavy opustili, ostali nám len stavy stredné: meštianstvo, duchovenstvo, učiteľstvo vyššie a nižšie atď. Dosť je medzi nami miest, a to i ľudnatejších, ale mestá napospol vo vlasti našej upadli, stav meštiansky na právach svojich a tak aj na pôsobení hodne stratil, z pospolitého života do domáceho sa utiahol a v tomto žil a viazol. V meštianstve našom krem toho vzdelanosť a osveta ešte veru dosť málo sa rozšírila a miesto tých rozmohla sa v ňom dajakási polovzdelanosť a poloučenosť, ktorá miesto vedenia k vyšším a znamenitejším veciam, naopak, práve k ľahkovážnosti všetkých takýchto vecí a k upriamenosti za vecami nízkymi, za rozkošami života a napospol k sebectvu zavádza, všetko len vŕta a drobí. Od stavu tohoto v takomto položení nebolo možné očakávať zaujímanie sa za pospolitosť, za národ ako celok, zastávanie vecí vyšších, nad domácnosť a rozkoše života drahocennejších, znamenitejších. Opreli sa teda nádeje všetkých, v ktorých srdci iskra lásky za národ náš, sám seba opúšťajúci, horela, v ktorých mysli túžba, aby sa národu tomuto odvrhnutému pomáhalo, žila, opreli sa, hovorím, nádeje všetkých týchto na stav, národu nášmu pre jeho položenie najbližší, na stav duchovný a učiteľský, očakávajúc od neho poradu, pomoc a obranu národa klesnutého. Tajiť sa nemôže, okolnosti boli príkre, z jednej strany útok prudký a silný, z druhej len samá slabosť a opustenosť, zato ale položenie bolo pre ochotných a obetovaných vábivé, česť a sláva kývala mužným, pracovným zastávateľom, obrancom. Akože vyplnili stavy tieto tie na nich zložené nádeje, akože vykonali úlohu túto prácnu, ale peknú, odvážnu, ale na odmnenu bohatú, ako si zastali mužovia stavov týchto v živote našom? Známe dokonale všetko, čo sa v ohľade tomto v najnovších časoch robilo, považovali sme to veľa ráz a prebiehali všetko okom pilným, pozorlivým, súdnym, a po pilnom všetkého tohoto rozvážení, po súdnom všetkého tohoto prezrení vyvolať musíme: veru ste i Vy národ svoj slabo prikryli, veru ste i Vy národ svoj zväčša opustili! Povstanú tu, myslíme, hlasy a vyratovať budú skutky a zásluhy jednotlivcov zo stavov týchto o národ náš, vypočitovať budú ich namáhania, my ale ku všetkému tomuto s pokojným, ale prísnym okom odpovedáme a opakujeme ešte raz: zle sme obstáli pri pomoci Vašej! Nechceme my žiadneho zásluhy umenšovať, nechceme nikomu nevďačnosťou sa odmieňať, pevne sme presvedčení, že nikto vrúcnejšie od nás necení a neváži si jeden každý skutok, vykonaný za národ náš pomoci potrebný, ale musíme tu brať veľkosť okolností a celok stavov týchto, musíme tu do povahy vziať celkovitý život náš, a urobiac toto, nájdeme, že sa všetkým týmto život náš málo pohol, že sa všetko toto slabo života nášho dotklo, bo samé tieto skutky boli ešte len najviac pobočné, jednostranné, bez všetkej sily a odvážlivosti. Či sa nerokovalo v najnovších časoch vo sboroch cirkevných, školských, profesorských o veciach najdôležitejších, i národa nášho sa týkajúcich, či neboli všade v reči záležitosti naše národné, tam osveta a vzdelávanie, tu služby Božie a život náboženský národa nášho, tam vychovávanie mládeže, tu reč materinská atď. atď., či nerobili sa nám tam krivdy a či tu nekydali sa na nás posmechy, či inde nesypalo sa na nás osočovanie: a my akože sme zo všetkého toho vyviazli, čo sme pri všetkom tomto ochránili? Naozaj len to, čo sa nám tam vziať nemohlo, len ta iní nezasiahli, kam zasiahnuť nemohli, nie pre obranu našu, ale pre nemožnosť veci, a my sme naozaj len to ešte zadržali, nie čo sme si sami obránili alebo vydobudli, ale čo nám milosť alebo opatrnosť iných zanechala. Trpké, horké slová, ale pravdivé! Či sme nevyšli prázdni, čo sa reči našej materinskej pri vzdelávaní vyššom našej mládeže týka, zo sborov profesorských, školských, cirkevných? Či sme nestratili i to, čo sme pred tým mali, keď sa vo sboroch cirkevných vyučovanie reči našej materinskej, nehovorím, na gramatiku, ale len na homiletické cvičenie bolo obmedzilo? Akoby reč naša národná k druhým veciam ani potrebná nebola a národ náš nič iné krem rečníkov kostolných nepotreboval. Či sme nevyšli prázdni zo sborov našich cirkevných s prosbami a mnoho ráz opakovanými žiadosťami našimi o upevnenie napr. a utvrdenie národnej našej stolice v Prešporku? Či nám v mnohých týchto sboroch reč inú i do iných škôl nepostrkovali, ba práve v daktorých reč našu materinskú v službách Božích s inou pozamieňať kázali? Povedzte, keď kto viete, kde sme niečo našou silou zadržali a obránili, povedzte, či sme len s jednou jedinou našou žiadosťou a prosbou prenikli? Takto, hľa, ostalí sme na piesku, na ktorom teraz sedíme, očakávajúc, že prídu prúdy vôd mocnejšie a plavci na nich duchom silnejší, odvážnejší, ktorí nás do člnu svojho zachytia a ďalej na mocnom prúde života, karujúc rukami silnými, nás povezú!
    </p>
    <p>
     Keď by človek do života súkromného prešiel a tam všetko to, čo sa o našom živote hovorí, načúval, myslel by, že na tieto reči bohvie čo vo verejnom živote nastať a čo sa tam pre nás vydobudnúť musí: tu zastrájania, tam hromženia, inde vystatovania a chlapenia sa, reči i rečnenia po domoch, po chyžiach bez konca; keď ale prídeš do verejného života, vstúpiš tam do dajakej rady, počuješ, že sa veci, nášho národa veľmi sa týkajúce, prednášajú, často útržky nám robia, krivdy rozličné sa stávajú, začuduješ sa, že hlas oproti krivdám z našej strany sa neozve, hlas k nášmu dobrému, k osohu a ku cti nášho národa sa neprehovorí; a prídeš na tie myšlienky, že tam nikoho z našincov, nikoho z našich rečníkov. Ale obzriže sa a uvidíš stoly nimi obsadnuté: kamže sa podeli tí pripravení, odvážni, vystatujúci, vyhrážajúci sa rečníci? Bolo ich tam na počet dosť, ale zaviazol duch. Spytuješ sa potom a dotieraš na nich, prečo veci naše nezastávali, čo sľuby a obecania nesplnili, prečo veci našej padnúť dali, aspoň ju nebránili? A tu počuješ: jedného, ako sa s veľkou rozhorčenosťou, v ktorej vraj hovoriť nebolo by nič pomáhalo, vyhovára; druhého, ako sa, že by všetky reči ešte veci len viacej boli škodili, ospravedlňuje; tretieho, ako príčiny svojho mlčania, že sa on za inými držal, na iných čakal, vyratuje; štvrtého, ako vinu svojho mlčania na svoje súkromné vzťahy a okolnosti uvaľuje. Krajania slovenskí, či neznamená toto nemilobohu opúšťať samých seba? Nič, všetky výhovorky tu nič nestoja a neplatia, všetky sú len zástera slabosti, ducha nízkeho a srdca babského. Kto je muž a muž šľachetný, ten so svojím presvedčením najmä tam, kde mnohým, kde jednému veľkému celku pomôcť môže, vždy a na mieste vystúpi; len človek slabúch, ducha a mysle otrockej a srdca babského, len ten sa pred druhými utiahne a myseľ svoju zatají. Takýchto ale ľudí, strachúňov a slabúchov, treba by bolo nie za stoly verejné, ale za pec ako baby usadiť a im za roveň takým, ktorí, keď do boja ísť majú, sem i tam sa ukrývajú, praslicu, aby na nej priadli, a nie do sboru mužov sa miešali, na hanbu poslať. Miesto verejných obrán zoči-voči mali sme my dosiaľ len obrany a zastávanie našich vecí len po domoch a najviac ešte keď kto vo spisoch za naše veci, i to bezmenných, vystúpil. Z pásma tohoto nášho upadania, odvrhovania a hanby vyvýšili mužovia tí hlavy svoje čestne, pozdvihli tí hlasy svoje k obrane a cti našej, ktorí naše krivdy, žaloby, naše prosby a túžby pred trónom najmilostivejšieho nášho kráľa vyslovili a ktorí na verejných miestach veci naše bránili. Málo je, pravda, mužov týchto, ale oni svedčiť budú za nás pred potomstvom, oni sú potechou a nádejou našou pre budúcnosť.
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2510600">
        </a>
        4. časť
       </h2>
      </div>
     </div>
    </div>
    <p>
     <sup>
      [
      <a class="footnote" href="#ftn.id2510606" name="id2510606">
       17
      </a>
      ]
     </sup>
    </p>
    <p>
     Keď takto život náš za našich časov pokolenia terajšie jedny celkom a druhé zväčša opustili, čo ostalo tomuto životu nášmu ku podpore, komu mal úfať, na koho mal nádeju zložiť opustený národ náš? "Mladosť, tys' nádeja života!" a tak i život náš obrátil sa s nádejami, s túžbami svojimi k mládeži našej, v ktorej čerstvá vrie sila, k mládeži, ktorá nesie so sebou života budúcnosť. "Listy opadajú na stromoch a hora opustne," hovorí starý velebný spevec grécky, "ale príde zase jar, zase sa stromy ošatia listami a zase je život po horách, a tak je i s pokoleniami ľudskými," hovorí ďalej spevec velebný. Tak je istotne, staršie pokolenia hynú a odchádzajú, nové nastupujú a tie nesú so sebou zase nový život, s tými sa zase rozzelenáva pokolenie nové. Myšlienka nášho života je tiež mladá, je nová, v starších pokoleniach ona nevzbudila tú silu, ktorá sa k životu vyhľadáva, nepohla ona tak starými, už tuhnúcimi srdcami, ale pohla bystro pokolením mladým, srdcami sviežimi. K tebe to, mládež naša slovenská, obrátil sa najvrúcnejšie, najnádejnejšie mladý život náš: akože si sa ty, mládež naša, zvítala so životom týmto mladým, akože si ty nádeje jeho uskutočňovať počala? Nemohla sa ti dostať úloha peknejšia, krajšia od tejto, už za mladi byť najnádejnejším volencom života národa celého, a to národa upadlého, odvrhnutého; nemohlo sa otvoriť peknejšie pre teba pole od toho, na ktorom si si zastať a kde si pracovať mala na budúcom národa svojho šťastí. Či si ty, mládež naša slovenská, pocítila peknosť a šľachetnosť úlohy tejto, či ti zaihrali žily a zatrepotalo srdce nad touto postaťou, nad poľom týmto? Je pravda, mládež naša predtým alebo utúlená, primrazená, alebo svetáctvu oddaná, keď krídla života nášho šuchotať začali, novému tomuto úkazu prizerať sa začala a čokoľvek v nej nebolo alebo len cekom neznáme, tupé, alebo len z blata nezložené, dokola sa postavovalo a nad životom týmto sa vzbudzujúcim najprv sa tešiť, spievať, potom myslieť začalo; tamto sa zhromažďovala mládež v ústavoch slovenských, začala sa zaoberať s materinskou svojou rečou, s históriou národa svojho, začala účasť brať v duchovnom terajšom rozvíjaní národa, tuto zas kolá rozličné pilnosti a činnosti utvorila, slávnosti okrievania života nášho národného svätiť začala, inde sa posmechom a hanám na náš národ šplechtaným a hádzaným oproti postavila a ich s potupou odhadzovala: všetko toto znaky života sa chápajúceho, života nového. A šlo i ide rozvíjanie toto po stupňoch vždy ďalej a ďalej: samí prví ešte len s rečou materinskou sa zaoberali, druhí, za nimi nasledujúci, už národ celý ako živý objímať, ľutovať, preberať začali, ďalší už práve i k pekným obetiam, k peknému sebazapreniu, o jakom predtým za národ náš ani chyrovať nebolo, sa odvážili a tak česť utratenú nášmu národu sa nadobúdať zachytili - lebo len zásluha a obete, a obete a zásluha mávali, majú a len vždy budú mať česť a slávu. Všetko toto sú istotne nádejeplné znaky života a kto by chcel odoprieť tomuto všetkému dobrú vôľu a zárod lepšej budúcnosti? Ale koľko sa dosiaľ ešte len z mládeže našej prebudilo!!
    </p>
    <p>
     Najväčšia jej čiastka sem-tam roztratená, rozhodená, ešte ani len nevie, k akému národu sa priznávať, komu sa do služby hotoviť má a v neznámosti svojej práve sa ešte i o ten prirodzený cit lásky k svojim, k národu svojmu pripravuje a pripraviť dáva, dáva si ho v srdci udusiť a potom takto spotvorená, neznáma, zaslepená ešte práve oproti svojmu sa stavia, na svojich hanu mece a kydá. Či je nie bolestné vidieť, ako sa mládenci z krvi slovenskej od svojich odštepujú a v zaslepenosti svojej nevediac, že sami na seba hanbu kydajú a sypú, zo svojich posmechy vystrájajú? Či je nie bolestné vidieť, ako zase iní mládenci slovenskí len tak kadeako živoria a za roveň hubám v tme horskej hlivejúc, stroja sa len preživoriť a ledabolo prevliecť svetom týmto? Takýchto je, pravda, najväčší počet. Keď ale nad týmito človeka žiaľ prejme, desať ráz väčšmi sa ešte rozžalostí nad tými, čo už i poznali seba a národ svoj a zahoreli zaň láskou, čo už i pripravovali sa k prácam za národ svoj, keď títo vstupujúc do života, zase ochabujú, slabnú a na všetko zabúdajú! Ťažko sa človek dorobí, aby som sa tak vyjadril, mládenca jedného slovenského, ťažko ho priviesť k vyššiemu poznaniu a napraviť k vyššiemu životu; vychovaný najviac v tesných a úzkych okolnostiach, vychovaný najviac od rodičov, ktorých najväčšia usilovnosť bola vychovať si synáčka k zarobeniu si biedneho mizerácko chlebíka zemského, ťažko sa tento k svetu novému, k duchu pospolitému pozdvihuje, s núdzou v ňom sa nájsť a v ňom zdomácnieť vie, a potom, keď už jak-tak sa s ním oboznámil, jak-tak sa v ňom našiel, či je nie najbolestnejšie, keď tento zase naspäť do svojich predošlých obalov klesá a zase sa s nimi ovíja? Čože potom môže byť zo života národa, keď je najväčšia časť jeho synov ešte neznámych, neumelých, zaslepených; druhá menšia čiastka málo, ledabolo prebudená; tretia, najmenšia, vzbudených a keď aj z týchto ešte najviac zase len do telesného života sa zarýva alebo do svetárstva sa púšťa a kadeakým balvanom slúži?! Keď by si počul mládež našu prebudenejšiu v jej schôdzkach, v jej sboroch, čo to tam za reči bystré sa ohlasujú, čo sa tam všetko za predsavzatia nasnujú, čo sa tam všetko nasľubuje, naukladá, a po čase obzriže sa, či z tohoto dačo sa uskutočnilo, či z tých sľubov, z tých predsavzatí dačo sa splnilo, a k tvojmu žiaľu uvidíš, že splnilo a sa vykonalo - málo alebo nič ! V tých sboroch, v tých schôdzkach bol by si myslel, že tí mládenci, keď vstúpia do života, hory prelomia, že tá práca pod ich rukami len horieť bude, a pozorujže, čo sa od nich vykonalo, a uvidíš, že z toho všetkého sa uskutočnilo málo alebo nič! Ani chýru dakedy o tých mladých zapálencoch nepočuješ, tak býva často po ich roztratení sa, tak sa za nimi zavrie, keď vstúpia do života, ako keby si hodil kameň do vody. A keď sa zídeš potom s takýmto dajedným v živote a vezmeš ho na reč, čo vykonal, karháš ho, prečo sa tak opustil, čože za odpovede podostávaš? Jeden ti povie : To boli len mládenecké sny tie naše mysle, tie naše predsavzatia; druhý, že si on všetko inakšie predstavoval a že v živote všetko je inakšie; tretí, že sa o seba postarať musel a že by mu v tom jeho predošlé predsavzatia boli prekážali; štvrtý, že ženu pojal, sa vyhovára; piateho baženie po márnom svetskom povýšení zaviedlo; šiesty v svetáctve utonul atď. atď. Keď ale hlbšie pozrieš a spytovať budeš úkaz tento, spytovať budeš, čo je za príčina, že naši mládenci toho takrečeného cieľa chytro podochádzajú a sa v živote nemilobohu opúšťajú, poznáš, že tá hrubá telesná kôrovitosť života nášho mocne ich ešte k sebe priťahuje a duše i prebudenejšie zase len si podvrhne a ich zahrúži, poznáš, že málo ešte mužov duchom veľkým v našom živote, ktorí by na tieto výrastky života nášho mocne pôsobili a ich v živote zadŕžali, poznáš, že u samých týchto mládencov málo bolo ešte opravdivej vzdelanosti, málo šľachetnej vôle, ale že to všetko ešte bol najviac zápal detinský, rozpálené hlavy bez presvedčenosti, chvastúnstvo. Zo zástupu takýchto rozpálencov strmieť a stáť zostávajú v živote len umy vyššie, srdcia naozaj hlboko pohnuté, vôle šľachetné, týchto ale, ako sme riekli, je málo, sťa dakoľko ostrovov na šírom širokom mori!
    </p>
    <p>
     Mládenci naši slovenskí, veľká je práca naša, hlboko, ďaleko za inými stojí národ náš, veľká je práca naša a duch k nej treba alkajský; vo všetkých kútoch a na všetkých stranách je mnoho čo robiť, vo všetkých kútoch a stranách má každý mnoho naprávať, zmužte sa teda, mládenci slovenskí! Aby ste ale zápal opravdivý za vec dobrú si nadobudli, treba Vám v mladosti privyknúť k práci železnej, treba Vám v mladosti poznať život ľudstva a národov, treba Vám sa učiť vzývať a ctiť vznešené poklady ľudstva, život duchovný národov, treba Vám v mladosti zahorieť za všetko šľachetné a od každého výstupku, od každého nemravného kroku ako od pary pekelnej sa vystríhať, treba Vám už v mladosti k obetiam, k sebazapreniu privykať. Takto potom ubezpečení budete proti útokom svetárstva a nebudete padať v živote do kaluže podlosti a ničomnosti. Nič veľkého, nič pekného, nič šľachetného sa nevyviedlo bez obete, len slabúch sa k obetiam naučiť nemôže, ale duša vznešená horí po nich, lebo práve v obetiach svoju silu, svoje panstvo duch ukazuje. Mládenci naši slovenskí, nie je človek len z hliny, ale vdýchol doňho Boh i ducha svojho, nedajteže sa pod jarmiť telesnému životu, ale rozduchujte v sebe tú iskru vyššiu a verte, že človeka a národa vznešenosť len v živote vyššom, v živote duchovnom záleží. Čo by žil človek i roky Matuzalemove a nedal sa v živote viesť duchom, žil len život obecný, život nízky na zemi!
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2510654">
        </a>
        5. časť
       </h2>
      </div>
     </div>
    </div>
    <p>
     <sup>
      [
      <a class="footnote" href="#ftn.id2567396" name="id2567396">
       18
      </a>
      ]
     </sup>
    </p>
    <p>
     Neopúšťajme sa, krajania slovenskí! Toto musí byť teraz heslo sväté nášho života. Aby sme sa ale neopúšťali, musíme mať pevnú, nezlomnú dôveru k samým sebe, pevnú dôveru k našim silám, k nášmu životu. Vtlačme si to jeden každý najhlbšie do srdca, vtlačme si jeden každý do duše tú pravdu svätú, že nikto nám k šľachetnejšiemu, k vyššiemu životu nedopomôže, jestli si nedopomôžeme my sami, že nikto nás od úpadku neochráni, jestli sa neochránime my sami. Balvan bez sily, čo by sa ako na nohy staval, skvacne len zase naspäť a prehodí sa, a za roveň tomuto i každý človek jednotlivý, každý národ. Táto pevná, nezlomná dôvera k nám samým, k našim silám, k nášmu životu vyslovená je teraz v našom najnovšom usilovaní, v usilovaní tom: vzdelať a povýšiť národ náš nárečím naším vlastným, rečou našou starootcovskou, rozviť a stvoriť samotvorný, samostatný život slovenský. Známo je všetkým, že dosiaľ kmeň náš slovenský z ohľadu reči spisovnej, tohoto spojiva duchovného života každého národa, sa na dve strany rozpadal, z ktorých jedna väčšia k nárečiu nášmu domácemu sa pritúlila, druhá menšia inokmenným nárečím, takrečeným biblickým alebo českým si pomáhala. Pod opatrovkyňou touto, nárečím tým biblickým, život náš slovenský len takrečeno hlivel a živoril, obmedzený súc len na kostol a na literatúrku malú. Rozpadanie sa toto národa nášho na dve strany z ohľadu spojiva a vyslovovateľkyne duchovného života bolo pre nás veľkým nešťastím a znakom, že sme ešte neprišli k povedomiu tomu, že my ako národ žiť chceme, že sme ešte nemali vôle za život náš. Žiaden národ sa na nohy postaviť nemohol prv, lež nabral vôle k životu vlastnému, lež uvedomil si to, že je on národ jeden, jedna mravná osoba. Prišli sme teraz k povedomiu tomuto, prišli sme k vôli tejto, a preto prekážky tie, ktoré nám teraz na ceste stáli, odstrániť, zničiť, priehrady tie, ktoré nás z ohľadu tohoto oddeľovali, najsilnejšou vôľou rozhádzať a roztrhať musíme, preto čokoľvek je vôle a sily v nás, na toto ju teraz vynaložiť a tak musíme zobrať, žeby sme priehrady tie jedným, ak možno, uderením zničili. Život a národ náš je a musí byť slovenský, spojivo života tohoto musí byť vlastnosť a majetnosť samého nášho národa, musí byť teda reč naša starootcovská. Týmto, ako sme už povedali, vyslovuje sa aj pevná, nezlomná dôvera k nášmu životu, pevná a nezlomná dôvera k našim silám, bez ktorej, ako sme riekli, ani sa pohnúť a o živote našom ani hovoriť nesmieme. Na tento spôsob zastaneme my si tu sami na divadle, nebudeme sa na nikoho držať, na nikoho spoliehať, zato ale práve my sami všetky sily, ak chceme žiť, napnúť musíme a bez toho napnutia síl našich, čo by nám kto ako pomáhal, neožijeme, k životu neprídeme a sa nezmôžeme, zato každý sa musí priraziť k našej reči starootcovskej, k našej krásnej, plnej sily a plnej zvuku slovenčine, ktokoľvek je za život náš, ktokoľvek má chuť k práci, ktokoľvek má vôľu k obetiam, ktokoľvek má silu čerstvú, ktokoľvek má vôľu za nás šľachetnú. A prirazia sa krem toho k reči našej národnej, alebo, čo je všetko jedno, k životu nášmu slovenskému, všetci tí, ktoríkoľvek sú umom bystrejším obdarení, ktoríkoľvek nechcú mať z nás povrheľov a povržencov, ale osobu mravnú, ktorá sama v sebe má cenu a vážnosť.
    </p>
    <p>
     Reč biblická oproti tomuto životu nášmu mladému je u nás starožitnosť, súc dosiaľ obmedzená, ako sme už povedali, na kostol a malú literatúrku. Vznešený je život národa cirkevný, ale má národ ešte i druhé strany života, máme my ešte aj iné strany života nášho národa, máme život školský, máme život spoločenský, máme život občiansky; vo všetkom tomto a vo všetkých týchto oddieloch musí národ žiť, keď žiť má, inakšie len živoriť a jako zelenina po zemi sa plaziť bude. S nárečím biblickým bola u nás spojená nečinnosť národná, a preto aj naša odhodenosť a ukrytosť, spojená tak, že sme pod časom panovania tohoto nárečia u nás my vyššie nežili, ale odhodení, od iných a od seba samých opustení boli. Nie, nechceme, Boha sa dokladáme, nechceme byť viac takto odvržení, nechceme byť viac opovrheľom sveta, ani nechceme, aby náš život len na kostol a malú literatúrku bol obmedzený, ale chceme, aby život náš národný vždy viac a viac sa šíril a do všetkých strán vždy diaľ a diaľ prenikal. Kto je za toto všetko, ten sa musí chytiť reči našej národnej, starootcovskej, bo tá u nás má postať, tá u nás má zem, a s ňou má postať a zem i život náš. Naproti tomu kto za toto všetko nebude, ten nebude ani za reč našu národnú, ten sa bude obracať k reči tej, ktorá je u nás, ako sme už riekli, oproti mladému životu starožitnosť; bude teda za reč biblickú alebo českú ten, kto chce, aby sme sa i naďalej len túlili, ukrývali, aby sme sa i naďalej len strkať dali a povaľovali; bude za reč biblickú ten, kto chce, aby i naďalej národnosť naša len na kostol a na literatúrku bola obmedzená; bude ten, kto nemá chuti k práci, kto nemá žiadnej chuti k obetiam, ale kto len na pomoc od druhých čakať a vyzerať bude a sám bude ledabolo živoriť. Podľa tohoto rozdelí sa teraz na krátky čas život náš, a na jednu stranu stanú tí, ktorí majú silnú vôľu za život a za všetko, čo k životu potreba, na druhú, ako sme už riekli, vôľe nevoľné, umy krátkozraké, a teraz ešte k tomu pridáme, aj svojhlavci. Napredok ale už považujeme otázku túto za rozhodnutú a pevne, najpevnejšie sme o víťazstve našej reči národnej presvedčení, bo všetko, čo sa len mladého hýbe na Slovensku, všetko teda, čo budúcnosť so sebou nesie, všetko je za reč našu národnú, alebo inými slovami, za život náš samotvorný, za život drahý nášho národa. Lomonosov veľmi krásne a pravdivo povedal, že pri premene reči nejde len o premenu samej reči, ale ide o život nový, bo vskutku s premenou reči vystupuje iné povedomie, iná vôľa a na tomto vec hlavná záleží.
    </p>
    <p>
     Všetky pokusy oproti tomuto sa rozprasknú ako črepy na skale a beda by nám aj bolo, keby sa nerozpraskli, bo nič by nebolo z nášho života a všetko, čo je koľvek vôle v našom národe za život, všetko by sa zrazilo. Opakujeme, že s naším terajším skutkom je život náš naj hlbšie spojený a že keby sa naše terajšie predsavzatie nepodarilo, preseklo sa všetko a nemôže byť viac reči o živote našom. Nežiadame my od tých starších pánov, ktorí s biblickou českou rečou u nás život svoj trávili a na ňu celý svoj život privykli, nežiadame to, aby oni k mladému nášmu životu celkom sa sklonili a naše poprijímali; sláviť ich budeme v ich vysokom veku, keď to urobia, ale - ako hovorím - od nich toto, ktorých zásluhy o nás v plnej miere uznávame a ctíme, nežiadame, žiadame ale, a to s celou sviežosťou a so zápalom, žiadame to s mužskou vôľou, aby nám v počínaní našom, keď ho aj nenapomáhajú, neprekážali, bo istotne tak si berú na svedomie vec veľkú a hriech, hriech veľký by to bol teraz robiť akokoľvek, čímkoľvek oproti povstávajúcemu životu nášmu. Majú daktorí nedôveru preto oproti tomuto nášmu počínaniu, že sme národ neveľký, ale nedôvera tá, hovoríme s úplnou presvedčenoťou, je bez všetkého základu. Dosť nás je; sme národ viacmiliónový, a národ viacmiliónový nevedel by si zadržať život duchovný? Či by takýto národ mal len najmenšiu iskierku života? Nie, nemal by žiadnej a keď by tejto nemal, čo by mu iní akokoľvek pomáhali, nič z neho nebude, ale len padne a skvacne. Na počet, na masu sa len ohliadať, to je nedostatok vlastnej sily; nie počet a masa, ale vôľa robí všetko. A nás, chvalabohu, toľko je, že pri vôli pevnej, pri vôli k obetiam my život národný, jak treba, jak sa patrí, stvoriť môžeme. Lužičanov je nie viac od pol druha stotisíc a tí teraz začínajú vlastnú literatúru, držia si vlastné dva časopisy; nás je dvadsaťráz viac, a my by sme nevedeli udržať život náš! Hanba, večná hanba by nám bola! A keby to vskutku tak bolo, každý syn národa nášho, a to právom, hanbiť by sa musel za svoj rod ničomný. Čo to tam stojí vyratovanie počtov, čo to tam stojí vyratovanie, napr. koľko je Slovanov na svete, vyratovalo sa to len preto, že málo bolo vznešených skutkov, s ktorými by bolo možné bývalo slávu zaopatriť Slovanom. Sláva, ktorá sa nemohla nájsť v činoch ducha a vôle, hľadala sa vo veľkosti masy, vo veľkom počte, vyratovanie ale masy v počtoch bez skutkov je len chvastúnstvo. Malý bol národ grécky na počet, veľký na činy, na skutky, na slávu; ohromný je národ čínsky, 350 000 000 duší majúci, celý ale tento národ ohromný je mužík na piaď, je len takrečeno šepleta v histórii a v ľudstve. Dosť nás je, dosť mnoho k rozvitiu samotvorného duchovného života, majme len vôľu pevnú, neodťahujme sa od obetí takých alebo takých a spojme sa raz vedno. A vidíme už, že vôle šľachetné všetky si u nás ruky podávajú, všetky sa dovedna spojujú. Symbol spojenia nášho je reč naša národná, heslo našej vôle života. V samom ale spojení našom, v reči našej národnej, všetko sa viac vyrovnáva, všetko k sebe prichodí. Sú tu už len maličké rozličnosti, ale chceme všetci jedno a chceme národu nášmu dobre, tak sa skoro všetci úplne vyrovnáme, všetci si jeden vedľa druhých dokola mocne zastaneme a k životu nášmu sa prichytíme. Takto, úfame sa, keď nás vidia všetkých vyrovnaných, pristúpia i tí, ktorí z nedôvery k počínaniu a k životu nášmu k nám dosiaľ pristúpiť nechcú, ale za reč biblickú stoja, úfame sa, pristúpia ešte k nám i títo a tak zásluhy ich dvojnásobným požehnaním sa okorunujú, dvojnásobnou vďačnosťou, vďačnosťou horúcou, najvrúcnejšou sa im od rodákov svojich odmenia!
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2567627">
        </a>
        6. časť
       </h2>
      </div>
     </div>
    </div>
    <p>
     <sup>
      [
      <a class="footnote" href="#ftn.id2567633" name="id2567633">
       19
      </a>
      ]
     </sup>
    </p>
    <p>
     Teraz ale, keď ideme zastať osebe, teraz, keď si sami vlastnú postať vydobúdať začíname, teraz nám musí byť heslom najprenikavejším, každodenným, svätým: neopúšťajme sa! Neopúšťajme sa nikde, neopúšťajme sa v ničom, nech nikto neodstupuje, nech nikto neoddieľa sa od nás. Každý, akéhokoľvek stavu a veku, nech si zastane k nám, nech pracuje na povýšení, ušľachtení života nášho. Vyšší nech sa neodcudzuiú od nás, ale nech nás uznajú za svojich a podporujú usilovanie naše, starci nech povzbudzujú druhých k práci a požehnávajú pracovníkov, mužovia nech pracujú, mládenci nech k práci privykajú a pohliadajúc s úctou k predošlým pracovníkom, sami nech sa na postať vyššiu stroja. Neopúštajme sa nikde; zachyťme každý, kde čo môžeme, na každej strane, v každom kúte, všade jesto práce dosť a tak treba mnoho namáhania. Kam koho kde osud hodil, tam nech si nájde miesto, tam nech si nájde pole k práci. Daromné sú to vyhovárky na miesto, na okolnosti, človek pracovitý všade si nájde miesto, všade si postať utvorí. Neopúšťajme sa v ničom; kto k čomu spôsobnosti má, nech to zachytí, nech sa tomu oddá, všade je krásne a slávne pracovať, pracovať čokoľvek dobrého, robiť v akomkoľvek okrese, hnusota je len lenivieť a hlivieť. Neopúšťajme sa v ničom, hovorím, zastaňme si, kde treba, mužne, položme, kde treba, všetky možné, akékoľvek obete. Nezmyselnosť a bláznovstvo je chcieť, aby sa bez veľkého namáhania, bez veľkých obetí niečo vydobudlo, dačo stvorilo, najmenšia vec stojí obete; a kdeže povýšenie jedného národa ! Treba tu obetí, treba tu sily, treba tu mužného všade sa postavenia, a keď na to príde, bránenia veci našej; slabosť, chabosť a k tomu nerozum je odvolávať sa a žiadať právo bez mužného vydobudnutia si práva a jeho zastávania. Právo je najvznešenejšia majetnosť človeka a náleží mu, ako náleží aj celku, náleží mu ale len pod tou podmienkou, keď si ho zaslúži. Či je nie pravda, že každá najmenšia vec nadobudnúť a ochraňovať sa musí, a právo, najvznešenejšia majetnosť človeka, malo by len darmo prísť, malo by sa dakomu len za to, že on krik robí a naň sa volaním domáha, nadeliť? Nie, kto len takto si právo žiada, ten ešte ho je nehoden, ten ešte nevie ceniť vznešenosť jeho. Neskladajme teda ruky a nevolajme len, nebedákajme, ale pracujme, robme, a kde treba, zastaňme sa. Ale u nás bolo to dosiaľ tak, žiadalo sa všetko bez práce, bez namáhania, bez obetí, a keď chýr sa dajaký o dobrej pre nás dajakej zpráve rozniesol, tu dali sa do žiadosti, do vzdychania: "Ach, keby to len ozaj bolo, ach, keby sme to len dostali!" A málokto hovoril: "Budeme na to robiť, budeme sa za to usilovať, budeme za to s celou dušou." Netreba bedákať a vzdychať, bo tie vzdychy, ktoré len babám dobre svedčia, tie toľko urobia životu ako slabé vetríky múrom pevným. Nevzdychajme teda a nezalamujme ruky, ale majme sa do práce, čo akej tvrdej, čo akej ťažkej.
    </p>
    <p>
     Neopúšťajme ešte naposledok vec pospolitú, všeobecnú pre malicherné naše osoblivosti, pre naše osôbky. Čo sa nám aj za vec našu poubližuje, čo sa nám aj krivdy od samých našich porobia, nenechávajme zato vec dobrú, vec všeobecnú, ale držme sa jej pevne, nezlomne. Vyššia je vec národa celého, vyššia je vec celku nad jednotlivé osoby a čo nám aj jednotlivci poubližujú, zato nám ešte neubližuje vec sama. Uzná sa šľachetná a dobrá vôľa naša od iných, uzná sa neskôr, čo ako pozde. Ale u nás to dosiaľ tak išlo: urazení jednotlivci od našich hneď opúšťali vec samú a opúšťali sa, alebo práve, keď sa im vôľa ich v tom alebo inom nevyplnila, hneď sa od veci odriekali, hneď ju opúšťali. Krajania slovenskí, všetko toto je slabosť a podlosť nás samých; čas je už, aby sme sa tejto slabosti a podlosti odriekli, odriekli prísne, bez odvolania. Za túto našu slabosť prichádzali sme u iných do potupy, vidiacich, ako sa ľahko pri všetkom rozpadáme, ako nás je ľahko pri všetkom rozdeliť, oslabiť, rozohnať. A k tomu ešte takíto osoblivostkári, takíto slabúsi stávali sa naposledok len nástrojom iných, dali sa potrebovať proti nám.
    </p>
    <p>
     Z druhej ale strany nedajme ubližovať našim, netrpme krivdy a osočovania, nedajme ubližovať a búriť proti tým, ktorí najmä naše veci vedú, ktorí sú práve v najväčšej, najživšej činnosti, ktorí potrebujú dôveru národa. U nás ale dosiaľ často trebársaký kadekto sa proti svojim a pracovníkom našim najčinnejším vypínal, proti nim búril a brojil a oproti nápadom zvonku, tam, kde by sa obrana bola vyhľadávala, mlčal a sa jako zajac, ako baba krčil. Proti svojim brojiť a búriť, proti iným, kde treba brániť, mlčať a krčiť sa, je nie menšia od tamtej slabosť a podlosť. Čo aj tí, ktorí naše veci vedú, chybia, preminúť a počkať treba, s časom sa to všetko vyrovná, nie ale zaraz vstávať, bo tu sa rana celej veci zatína. Buďme takíto a tak sa istotne neopustíme, majúc pri tom všetkom ducha k obetiam hotového.
    </p>
    <p>
     Národ, ktorý za život svoj všetko, čo je možné, neurobí, neposvätí, neobetuje, ten je nie hoden života, ale hoden - aby medzi iným ľudstvom na hanbu nestál čím najskoršieho zničenia.
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2510140" name="ftn.id2510140">
        14
       </a>
       ]
      </sup>
      14; Prvýkrát uverejnené: Slovenskje národňje novini, 54. číslo, 3. február 1846
     </p>
    </div>
    <div class="footnote">
     <p>
      <sup>
       [
       <a class="para" href="#id2510341" name="ftn.id2510341">
        15
       </a>
       ]
      </sup>
      15; Prvýkrát uverejnené: Slovenskje národňje novini, 55. číslo, 6. február 1846
     </p>
    </div>
    <div class="footnote">
     <p>
      <sup>
       [
       <a class="para" href="#id2510586" name="ftn.id2510586">
        16
       </a>
       ]
      </sup>
      16; Prvýkrát uverejnené: Slovenskje národňje novini, 56. číslo, 10. február 1846
     </p>
    </div>
    <div class="footnote">
     <p>
      <sup>
       [
       <a class="para" href="#id2510606" name="ftn.id2510606">
        17
       </a>
       ]
      </sup>
      17; Prvýkrát uverejnené: Slovenskje národňje novini, 57. číslo, 13. február 1846
     </p>
    </div>
    <div class="footnote">
     <p>
      <sup>
       [
       <a class="para" href="#id2567396" name="ftn.id2567396">
        18
       </a>
       ]
      </sup>
      18; Prvýkrát uverejnené: Slovenskje národňje novini, 58. číslo, 17. február 1846
     </p>
    </div>
    <div class="footnote">
     <p>
      <sup>
       [
       <a class="para" href="#id2567633" name="ftn.id2567633">
        19
       </a>
       ]
      </sup>
      19; Prvýkrát uverejnené: Slovenskje národňje novini, 59. číslo, 20. február 1846
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2567794">
       </a>
       KDE LEŽÍ NAŠA BIEDA?
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2567799">
        1. časť
       </a>
      </span>
     </dt>
     <dt>
      <span class="sect1">
       <a href="#id2567984">
        2. časť
       </a>
      </span>
     </dt>
     <dt>
      <span class="sect1">
       <a href="#id2568146">
        3. časť
       </a>
      </span>
     </dt>
     <dt>
      <span class="sect1">
       <a href="#id2568302">
        4. časť
       </a>
      </span>
     </dt>
     <dt>
      <span class="sect1">
       <a href="#id2568419">
        5. časť
       </a>
      </span>
     </dt>
     <dt>
      <span class="sect1">
       <a href="#id2568593">
        6. časť
       </a>
      </span>
     </dt>
     <dt>
      <span class="sect1">
       <a href="#id2568827">
        7. časť
       </a>
      </span>
     </dt>
     <dt>
      <span class="sect1">
       <a href="#id2569118">
        8. časť
       </a>
      </span>
     </dt>
    </dl>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2567799">
        </a>
        1. časť
       </h2>
      </div>
     </div>
    </div>
    <p>
     <sup>
      [
      <a class="footnote" href="#ftn.id2567805" name="id2567805">
       20
      </a>
      ]
     </sup>
    </p>
    <p>
     Hovoríte, že ľud slovenský je opustený, otupený, nedbanlivý, otrocký, unížený, že sa za zlým ťahá, o dobré, čo sa mu aj hlasite predkladá, nehrube stojí, ba proti tým, ktorí ho k nemu viesť chcú, povstáva; hovoríte, že tento ľud sám seba opustil, že mu nieto rady a pomoci. Tak hovoríte zlí i dobrí, pretvárliví a úprimní priatelia ľudu nášho. Áno, hovoríme i my: ľud náš je všetko to, a ešte viac; opustil sa ten ľud náramne, nenatrafíš v ňom často ráz - čo bys' koľko matal - iskry ľudskejšej, ale nezrovnávame sa v tom s vami, že by mu nebolo rady a pomoci. Žiadať, aby sa človek, sem a tam strhaný, ubitý, ubiedený, o lepšom nepoučený, žiadať, aby človek, ktorý si na celej svojej púti zemskej slobodnejšie nevydýchol, ale ustavične len lomozil, najviac vo službe druhých hrdloval, doma sa trápil a bedáril, vonku sa klaňal a plazil, žiadať, hovorím, aby takýto človek bol zaraz, keď zachcete, k dobrému náklonný, šľachetnejších citov schopný, aby teda zaraz svoje staré hriechy odložil, po vzdelanosti túžil, na svojej cti si zakladal, je smiešnosť, ľahkomyseľnosť, netrpezlivosť, a dobre vec povážiac, i nespravodlivosť. Nevyrastie ti šľachetnejší, poludňajší strom pod mračným a studeným podnebím, ani naše ovocie nevydarí sa ti na ďalekých polnočných ľadových stranách, a tak veru ani človek neostane ľudským, len tam, kde všetko to, čo cit jeho hodnosti udúša, sa odstráni, kde sa mu slobodná cesta ku známostiam otvorí, kde mu iní v ústrety, nie ako opovržencovi a odhodencovi, ale ako osobe mravnej, blížnemu a priateľovi, prichodia, kde iní v jeho nevedomosti nie pokrývku pre svoje úskoky, pre svoju korisť, ale jeho samého nedostatok a škodu hľadajú. Dobreže ale pozrime na ten náš ľud, v akom bol položení do terajších čias? Čože ho malo pozdvihnúť a povýšiť, čože ho malo k sebevážnosti, k ušľachtilejším mravom, ku známostiam doviesť, či to v službe iných robotovanie, či to pri panštinách bývalé drábskych palíc nad jeho hlavou sa zvíjanie, či to časté v pravotách, súdoch odstrkovanie, či tá myšlienka, že nemal nič vlastného a že žil tu, aby žil, a svet len ledabolo prežil, či tie naše, napospol hovoriac, biedne a mizerné školy, či vari dáke väčšie so svetom obcovanie, dáky obchod, dáke znamenitejšie susedstvo? Ak by toto malo národy k dačomu doviesť, to by istotne bol náš národ ďaleko priviedol, lebo sa toho všetkého dostatočne naužíval, čo ale toto z nášho národa urobilo, vidíme teraz na ňom nadostač, bo bez ohľadu rečené, všetkej tej opustenosti, nízkosti, otrockej podlosti, k lepšiemu nespôsobnosti, zaťatosti a zostávajúcnosti vo zlom žiadna iná tak je nie príčina ako náramná a dlhotrvanlivá nášho národa služobnosť a s touto služobnosťou spojený nedostatok každého lepšieho vyučovania. Tu, tu, tu leží bieda naša!
    </p>
    <p>
     Preto sa náš národ tak uťahuje, krčí a otrocky plazí, toto je jeho nemoc, ktorá sa v rozličných spôsoboch ukazuje, ale v jednej a tej samej príčine koreň svoj má. Či vari stadiaľ mal nabrať náš ľud mužnosti, že keď pri nátisku, pri ukrivdení smelšie slovo povedal, dosť ráz ho za to po ústach pliaskali; či vari za to mal sa odriecť starých hriechov svojich, že mu ustavične len príležitosti k nim zavdávali a ho na ne zvádzali, či vari za to sa mal dačoho chytať, že nič vlastného nemal, či vari za to mal ľudskejšie žiadosti a šľachetnejšie city pokázať, že od rána do večera, od narodenia do smrti mu "ty taký a taký!" tie najhoršie prezývky opakovali a celými kopami naňho sypali, pri každom hnutí a ukázaní svojej vôle ho do medzí raz navždy vymeraných naháňali a krem trochu známosti o Bohu málo k čomu ďalšiemu ho viedli, so stavom samého seba, so svetom neoboznamovali? Div by veru bol, keby náš ľud inakší bol, ako je, a kto myslí, že ho dvoma-troma dobrými slovami, dvoma-troma dobrými príkladmi zaraz z tej necitnosti, z tej sebaopustenosti vyvedie, ten nepoznal celú tú kliatbu, ktorá na ňom hlboko leží. Dlho to, ďalekými cestami, pustými horami ide odklínač a pomocník v povestiach našich, aby prišiel ku svojim dobre známym, mnoho on to robí, prestáť a vytrpieť musí, aby pomohol z kliatby svojim druhom, svojim bratom, tak sa veru i my musíme mnoho ustávať, aby sme pomohli tomu skľúčenému, od dlhých časov dobitému ľudu, tým našim druhom, našim bratom, musíme tu mať vôľu čistú a trpezlivosť železnú a len tak sa nám podarí slušnými spôsobmi vyviesť našich z toho biedneho stavu, v ktorom mnohí sa už od neho celkom odoznali, opustili a opovrhli ho, a aj my sami - čo lepšie s týmto ľudom myslíme - v ustrnutí nad ním sme sa boli dopoly od neho odvrátili.
    </p>
    <p>
     Ktorý ale národ v podobných okolnostiach bol inakší; či boli lepší Gréci, či sú lepší Írovia v služobnosti, či tí tiež do rovnej podlosti nepadli, o šľachetnejšie a ľudskejšie city neprišli a samých seba tiež nezadávali a neopúšťali? Tie isté príčiny, tie isté úkazy. Všetkej opustenosti - ako sme už povedali - hlavnou príčinou bola a je tá dlhotrvanlivá služobnosť ľudu nášho, tá ťažká urbárska služba a s ňou spojené pomery a okolnosti, tieto ľud náš tak ako každý iný národ ubili a do toho mizerného a biedneho stavu, v ktorom sa teraz nachodí, zahodili. Nie odvracať sa, ale poľutovať musíme tu ľud náš a zažalostiť nad časmi, ktoré tak ťažko nad ním ležali.
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2567984">
        </a>
        2. časť
       </h2>
      </div>
     </div>
    </div>
    <p>
     <sup>
      [
      <a class="footnote" href="#ftn.id2567990" name="id2567990">
       21
      </a>
      ]
     </sup>
    </p>
    <p>
     Spomenuli sme, koľké je to nešťastie, keď dajeden národ padne do takej služobnosti. Hlavný zlý následok, z ktorého potom druhé vytekajú, je ten, že takýto národ sám u seba a pred sebou do nevážnosti padne a v tomto stave sám seba opustí. Tu už potom otvoria sa vráta každej podlosti a nepleche.
    </p>
    <p>
     Národ takýto rovná sa telu, na ktoré každá hnusná chrobač lezie a ho štípe a cicia. Smutné toho následky vidíme na národe našom. Či nebol vzal Slovák sám seba v potupu a malovážnosť? Veď sám zo seba smiechy strojeval a sám na seba posmešné porekadlá vymýšľal! Mohli by sme viacej takýchto porekadiel doviesť, ale nechceme ani sebe ani druhým srdce nad týmto stavom do väčšieho žiaľu uvodiť a nemilé pripomienky obnovovať. Akokoľvek, jednotlivá osoba, ktorá sama k sebe vážnosť stratí, ku všetkému zlému je spôsobná, tak je to i s národom; akokoľvek tamtú na všetko zvedieš a na všetko užiješ, tak sa ti to i s takýmto národom podarí. Ľahká práca je naviesť a nastrojiť ho i proti samému sebe. Nemyslíme tu na odpadelcov, ktorých v takomto národe je hojnosť, ale rozumieme takých, ktorí ak-tak so svojím národom držia, k nemu sa počitujú a priznávajú. I takíto vo svojej slabosti, že nenaberajú mužnejšieho ducha zo samého národa, očankať a zaviesť sa dajú protivníkom, i vedomky-nevedomky budú proti národu, ku ktorému že patria, hovoria, pracovať. Veď to i u nás tak bolo a je. Koľkých sme videli z takých, ktorí sa k nám pripočitujú, hovoriť, vystupovať proti dobru nášmu ako obrancov vecí, životu nášmu škodných a nebezpečných, a to jedných z očankania protivníkov, z vlastnej slabosti, druhých z nevedomosti!
    </p>
    <p>
     Bahno telesnej hriešnosti je takémuto národu milým ložiskom a povaľoviskom, a toto je tá chrobač, ktorá na telo takéhoto národa nalezie. Vec je istá, že hriešnych telesných priestupkov nikde nieto viac ako u národov služobných, vážnosť pred sebou strativších, keď len k tomu príležitosť majú. Kdeže sa viac pijanstvo rozšírilo ako u utlačených Írov a u služobných Slovanov?
    </p>
    <p>
     Pijanstvo Írov vnišlo v Anglicku do príslovia a jako sa medzi nami a u druhých blízkych slovanských kmeňov pijanstvo a s nim druhá neplecha rozšírila, to z nás každý zná a každodenne vidí. Práve preto i v Írsku i u nás bola taká potreba spolkov miernosti, za ktoré naraz s počiatkom vychodenia nášho národného orgánu tak mocne sme sa zaujali. U slobodných Čiernohorcov nieto pijanstva, bo si národ váži seba, nežijúc v žiadnej služobnosti, tak rovne ani žiaden človek sa neopije, ktorý cíti vážnosť sám k sebe. Ale u národov služobných pijanci váľajú sa hŕbami po cestách pri každej príležitosti. Dobre tejto našej upadnutosti vedeli užiť naši páni, nastavajúc všade po svojich statkoch hromady páleníc, až celé osady za týmto smradom zapáchali, a nasádzajúc všade po krčmách úskočných židov, vyrafinovaných zvodcov k pijanstvu. Odmenila sa im to tá naša služobnosť sto ráz viac, ako čo iné dávky a ťažké urbárske roboty vynášali, bo pálenice stali sa pre nich bane na zlato, pre náš ale národ hniezda biedy, podlosti, traviarne jeho ducha i tela. Veď vidiac naše panstvo túto neslýchanú podlosť nášho ľudu, do ktorej ho dlhotrvanlivá služobnosť uviedla, iného priemyslu si ani začať nevedelo ako pálenčiarenie. Kde máš takrečený kaštieľ, alebo kde čo akú chalupu zemiansku, tam istotne v blízkosti máš i pálenicu a keď je sedem takrečených komposesorov v dedine, máš tam sedem očadených čvargiarní pálenčených a sedem krčiem s toľko potomkami Abrahámovými. Dosť už bol ubitý národ náš, ale toto bolo preň opravdivých deväť rán egyptských. Porazený týmito ešte sa väčšmi skľúčil a spodlel. Toľkej uníženosti, toľkej plazivosti a skrčenosti málokde vidíš, ako na našom ľude. Mužné postavenie sa i pri najlepšom svojom práve, to bolo u nášho ľudu výnimkou a keď zase dostal príležitosť, tu si viedol ako slepý a besný, prevracajúc všetko s najväčšou surovosťou, ukrutnosťou, ako to známe zemplínske zbury smutne ukazujú. Slobodný človek nedopustí sa takéhoto surovstva, on sa netúli a nekrčí, ale aj vie, čo urobiť a čo nechať má. Toto krčenie sa nášho ľudu tak mu už do obyčaje prišlo, že hľadenie na to človeku vzdelanejšiemu bolo už do neznesenia a nevystania. Tie hlboké úklonky, to stŕhanie klobúkov už zďaleka pred každým čierno oblečeným, to ustavičné rúk bozkávanie každému skoro vyššiemu, známemu, neznámemu dostatočne ukazujú nízku, utlačenú povahu nášho ľudu. Dajedni to volali a volajú dobrotou a ľudskosťou, dajedným bola a je táto uníženosť dáko veľmi po chuti, nazývajúc to mravným držaním a pokorou, ale skutočne takíto ľudkovia majú až veľmi pokorný pochop o cnosti a dobrote a viac-menej zaľúbení sú v dákomsi, čo už len predstavovanom panštení. K takejto pokornej cnosti u nás už deti od malička vedú. Celkom je inšie opravdivá dobrota, ľudskosť a nízkoplazivosť. Dobrý človek nikoho neobrazí, zavďačí sa, komu čím môže, ľudsky v každom inom hodnosť ľudskú šetrí a kde čo môže, na osoh blížnym svojim, t. j. každému človeku urobí, ale sa ani jeden ani druhý pred nikým neslušne neodhodí a neplazí. Francúz je iste, napospol hovoriac, človek ľudský a kde čím môže, na prosbu, na žiadosť sám z vlastného vnuknutia druhému kedykoľvek sa zavďačí, ale domáhaj sa od neho dákeho neslušného uníženia a uvidíš, čo zakúsiš. Nebola ale táto veľká uníženosť len u nášho ľudu, lež priniesli ju z nížin ľudu napospol i mužovia naši vzdelanejší i do vyšších okresov.
    </p>
    <p>
     Veď aké to bolo dosiaľ okúňanie, uťahovanie pri každom kroku, ktorý sme my ako Slováci v našich pospolitých záležitostiach robili, aká mlčanlivosť, uníženosť zoči-voči v každej verejnosti, a to všetko z chúlostivosti, bojazlivosti, slabosti. Ale tak to ide s národom takýmto!
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2568146">
        </a>
        3. časť
       </h2>
      </div>
     </div>
    </div>
    <p>
     <sup>
      [
      <a class="footnote" href="#ftn.id2568152" name="id2568152">
       22
      </a>
      ]
     </sup>
    </p>
    <p>
     S takýmto národom, ktorý, kam si sa obrátil, len sa klaňal a slúžil, ktorého i vzdelanejší synovia tam, kde by bolo treba bývalo, kde právo mali, za jeho veci, za jeho právo mužne ohlásiť a postaviť sa nevedeli, že mnohí držať nechceli, je vec prirodzená. Nechceme my týmto naskrze odpadlectvo ospravedlňovať, ale hovoríme len, aký je beh vo svete. Slabosť vždy a všade odráža, len sila k sebe všetko priťahuje. Prečo sa napospol tiahnu ľudia k národom slobodným, slávnym, vždy a všade za svoje právo mužne sa postavujúcim? Ukážme i my ducha mužského, ukážme, že nie sme duchom služobným a rabským k zemi prirazení, preukážme sa mužným hájením všetkého toho, čo je naše a je dobré, preukážme sa čistým smerom ľudským a uvidíme za krátky čas, že málo bude od nás ubiehať a od nás odpadúvať. Ale ten spôsob, ako to u nás dosiaľ išlo, ten nám nikoho nezíska, iba že dáka babka, keď sa nám zle povodí, nás v kútiku poľutuje. Veď známe, ako sa to obyčajne naši držiavali, keď už prišlo k lámaniu chleba.
    </p>
    <p>
     Jeden hovoril: že načo by sa on do toho miešal, druhý: že čo on sám vykoná, tretí: že nič nevyhráme, koľkokoľvek by sme sa napínali, vyspevoval, iný zase, že on do verejných schôdzok, kde sa naše veci zastať mali, z princípu nechodí (rozumej z princípu vlastnej slabosti), opakoval a takýmto pláštikom svojho zajačieho ducha prikrýval, iný zase to a druhý inšie dovádzal a naposledok dáky vytučený sybarita nás tým, "že aby sme si pokoj dali", odbavoval. No dosť dôvodov za nízkodušnosť a utlačenosť národa, ktorého i vzdelanejší a tak lepšími byť majúci synovia pri verejných národa záležitostiach takto hovoriť sa nehanbia! Takto to teda išlo u nás; nenaši sa z nás pritom smiali a vždy lepšie na nás dotierali a odbehlecov nám vždy len pribývalo. Čas je ale veru, krajania, toto zastaviť, čas stok ten, skadiaľ táto nízkoduchosť, chabosť a slabosť vytekala, koľko je v našich silách, na slušný spôsob zahatávať. Zajačí hrdinovia a synovia nevole, pravda, i tu povedia: že čo by sme my, tieto ale reči okrem potupy nič inšie nezasluhujú. Pracujme my len, koľko môžeme, pracuje už za nás sám duch času a pracuje i duch vlasti našej, zo starej nevole vždy viac a viac sa vymáhajúci.
    </p>
    <p>
     Okrem týchto zlých následkov, zo služobnosti na náš duchovný a mravný stav vytekajúcich, trpeli sme my a trpíme ešte vždy veľmi pre túto dávnovekú služobnosť i z ohľadu nášho materiálneho stavu, nášho hospodárstva a majetnosti na mnohoraký spôsob. To robotovanie, tie dávky služobné veru len peknú čiastku nám z našej majetnosti a pilnosti odberajú, tie pálenice a smradľavice, tieto strážnice a pomníky našej služobnosti, veru len našich ľudí jedného po druhom o zem na úžitok židov udierajú. A krem tohoto všetkého čo počne človek, ktorý nemá vlastnosti, a čo sa môže napospol začať na zemi neslobodnej a nevoľnej?
    </p>
    <p>
     Človek služobný, tak zo všetkých strán z ohľadu svojich síl, svojej pilnosti atď. poviazaný, okrem toho, že je obyčajne ako u nás zatupený, ten veru k podujatiu niečoho väčšieho nie je spôsobný, nevie si on to, a dostatočne ani nemôže, ani len to svoje hospodárstvo zriadiť, pri starom kvačí, o lepšom spôsobe, čo o ňom aj slýcha, sa nepresvedčí, lebo k tomu všetkému nemá dosť známosti a vzdelanosti. Ale už na tej samej neslobodnej zemi nemôže sa dobre dariť priemyselnosť, ako sme to už v predošlých našich článkoch viac ráz dokazovali. Priemysel ale nie ako zelina v dome sklennom vyopatrovaný, lež zo života národa samostatne vyrastený, nedarí sa, iba pri slobode, o čom každá strana histórie svedčí. V takomto stave, ako sme teraz, nieto sa čo úfať medzi nami väčšiemu priemyslu; prv musí byť právo starootcovstva alebo dedičnosti majetku zrušené a tak bezpečnosť majetku a úverku vonkoncom ustálená, prv musí byť úplná rovnosť pred súdom všetkých bez rozdielu vyslovená, služobnosť urbárska zrušená atď. atď., kým sa to u nás k väčšiemu priemyslu priberie, lebo priemysel potrebuje samostatnosť, majetnosť, bezpečnosť. Potom len, keď všetko slobodnejšie vo vlasti našej si vydýchne, i tomuto u nás hodina uderí.
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2568302">
        </a>
        4. časť
       </h2>
      </div>
     </div>
    </div>
    <p>
     <sup>
      [
      <a class="footnote" href="#ftn.id2568308" name="id2568308">
       23
      </a>
      ]
     </sup>
    </p>
    <p>
     A kto to zaprie, že tá núdza a bieda, ktorá nás už po dva roky tak nemilosrdne navštívila, nie je s tou služobnosťou vo spojení? Prečože práve na tie národy, ktoré tak hlboko v služobnosti ležia, najzúrivejšie dotrela? Prečo práve v Írsku, u nás a v Haliči toľko obetí ukrutne zachvátila? Aj inde bola úroda nedostatočná, ale znikadiaľ sme nepočuli, iba z predmenovaných krajov, o toľkých obetiach, od hladovej smrti úžasne pohltených. Čokoľvek chudobu množí, čokoľvek národ v jeho duchovnom a materiálnom rozvití zastavuje, to všetko vedie k biede, ktorá pri prvej príležitosti pri takýchto okolnostiach odrazu vypukáva. Keby naše spolky miernosti boli všeobecne preraziť mohli, nikdy by táto bieda v takej strašlivej podobe sa nám nebola ukázala, lebo by sa bola tisícom majetnosť zachovala a tisíce a tisíce mier zbožia a zemiakov boli by zostali na výživu ľudskú, miesto čoho teraz sa v páleniciach, týchto strážniciach našej služobnosti, v týchto úsejnách každej hriešnosti, zmárnili a nemilobohu znivočili. Ale naše spolky miernosti neprerazili všeobecne - a prečo? Práve pre túto našu služobnosť! Z jednej strany bola na príčine hlúposť, surovosť nášho ľudu, z druhej nedbanlivosť a zlý príklad jeho vodcov, koľko ale jesto medzi jeho vodcami o potrebe spolkov týchto presvedčených a pre ohľady zemské, pre patronáty zemských pánov so spasiteľnou touto myšlienkou vystúpiť sa ostýchajúcich? Či teda i v tomto spasiteľnom diele nehamuje nás naša služobnosť!
    </p>
    <p>
     Spolky miernosti len tí pozakladali, ktorí radšej vidia šťastných svojich blížnych ako vlastné svoje vrecká a komory, ktorí viac si vážia pokrok ľudstva ako prajnosť synov tohoto sveta, ktorí sú duchom svojím mužnejší, než aby sa dali všeljakými nepríjemnosťami a mrzutosťami poraziť, ktorí radšej majú pokoj v obci, ako ten lenivý, ačpráve dosť vychvaľovaný pokoj domáci, ten pokoj slabúchov. I úradníci pálenčiarov nám všemožne v zakladaní a rozširovaní spolkov striezlivosti prekážali, nútiac ľud hrozbami a rozličným druhým násilím k užívaniu pálenky a k zlomeniu daného sľubu; a koľko títo z nášho nevoľného, pálenkobažného ľudu zviedli, k zlomeniu sľubu donútili a dostrašili!! Čo keby neležala na nás služobnosť, či by tieto nástroje vôle jednotlivých ľudí mali na náš národ dáky vtok a pôsobenie? Ale pomáhalo sa vraj biede práve od týchto, povedia nám daktorí. Pomáhalo sa, ale ako, odpovedáme my. Pomáhalo sa od jednotlivých, mnohí z nich sa o horúcu biedu ani neobzreli, i to, kde sa pomáhalo, bolo viac tak, že na jednej strane sa na pomoc biede pre zapchatie očí svetu niečo hodilo, na druhej sa po sýpkach tisíce mier na drahotu držalo a chválnym rečiam za tamtú veľkú milosť po novinách nebolo konca-kraja. Boli i celkom čistoľudskí ľudia, ktorí dali, lebo blížni ich potrebovali, ale takýchto, ako všade, tak i u nás, sa málo nachodí. Lež z čohože aj ten majiteľ statkov dačo vezme, keď poddaní biedou o všetko prídu? Najlepšie je to len, keď je taká ústava a poriadok v krajine, že bieda, čo aj neúrodnejšie roky nastanú, ťažko sa v nej rozmôže; všeobecnej biede jednotlivými pomôckami a darmi sa ešte nikde scela nespomohlo, ani nespomôže.
    </p>
    <p>
     Keď teda chceme, aby národ náš hodnosť ľudskú v sebe pocítil a ku všetkému ľudskému spôsobným sa stal, keď chceme, aby sa nekrčil a neplazil, ale rovným každému druhému sa cítil, keď chceme, aby jeho synovia, kde treba, za jeho veci a právo mužne sa postavovali, keď chceme, aby i z ohľadu materiálneho lepšie stál, tu všetkým spôsobom na tom pracovať musíme, aby jeho služobnosť prestala. Snem krajinský už vyslovil zásadu vykúpenia zo služby urbárskej, prostriedky ale k vyvedeniu tohoto veľkého diela ešte chybujú. Uznávame my z celej duše veľkosť vyslovenej od snemu zásady, lebo je tým daná možnosť slobody, na vyslovení ale tomto nie je dosť, lebo prostriedkov vykúpenia ešte nieto. Ak snem krajinský dielo, ktoré začal, zavŕšiť chce, ak chce, aby sa v krajine našej samo od seba všetko prirodzene rozvíjalo, a nešlo neprirodzeným, dákymsi násilným spôsobom, tu sa ešte o prostriedky vykúpenia postarať musí. Jeho múdrosti je zanechané, ktoré prostriedky on k tomuto cieľu vyvolí, máme ale tú úfnosť, že sa o ne postará. Veď nielen nám, ale celej krajine na tom nekonečne záleží, aby sa dielo toto ku šťastiu a ku cti našej vlasti, ku cti osvety nášho veku, ku cti človečenstva zavŕšilo. "Hnusnosť je poroba Hospodinu," hovoria staré spevy naše a výpoveď táto v terajšom veku v tisícich a tisícich hlasoch sa z každej strany vzdelanej Európy opakuje a hučí. Nikto neostáva nazadku so žiadosťami a potrebami stoletia, nikto za túžbami ľudskosti, len so svojou najväčšou škodou.
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2568419">
        </a>
        5. časť
       </h2>
      </div>
     </div>
    </div>
    <p>
     <sup>
      [
      <a class="footnote" href="#ftn.id2568425" name="id2568425">
       24
      </a>
      ]
     </sup>
    </p>
    <p>
     Keď by sa raz táto naša večitá služobnosť zrušila, potom by len vyučovanie národa mohlo sa náležite sporiadať a potom by stonásobný úžitok donášalo. Ako ale teraz stojí s národom naším, nie je sa čo úfať ani jednému ani druhému, bo ľud náš je tak doklepaný, tak zatupený, tak ochablý, že len cíti ťažké svoje bremeno a ustavične sa naň žaluje, ale že by sa on sám k dačomu mal, že by to, čo mu treba, uznával a prijímal, k tomu v týchto okolnostiach nie je spôsobný. Krem toho ťažká urbárska služba stojí mu vo vyučovaní, keď by i sám sa mal k nemu, na veľkej prekážke, bo obťažuje ho náramná chudoba a pri mnohých kadeakých robotách nemá ani dostatočného času k vyučovaniu. Kadenáhle chlapec rezkejšie behať začína, zapriahajú ho zaraz rodičia do robôt, bo sami ku všetkému nestačia, a tu potom chlapec zo školy vystáva, alebo do nej nikdy nepríde a krem toho v prvom svojom lete, keď práve sa mu svet usmievať začínal, robotou obťarchaný o svoju chlapeckú živosť prichodí, stupieva a s nevyučenými starigáňmi zapriahnutý od týchto tiež mnohému zlému sa priúča.
    </p>
    <p>
     Chodil, nechodil chlapec do školy, skoro na rovno vychodí, bo i v prvej prípadnosti čože z nej vyniesol pod krátkym časom? A čo aj niečo vyniesol, skoro on to za volmi, za pluhom, po cestách pozabúdal a potratil. A koľký i v takýchto okolnostiach prichodí do školy! Koľkému dvere školské chudoba, otupelosť rodičov atď. zatvára! I radi by jedni rodičia poslať dieťa do školy - v zime, bo v lete ho potrebujú - ale nemajú mu za čo šatky spraviť, a druhí šomrú na školu, že keď oni bez nej byť mohli, že aj ich dieťa byť môže; akože sa v takýchto okolnostiach školské vyučovanie dariť bude! Nič je nie teda s poriadnym a náležitým školským vyučovaním v takomto stave; ono sa v ňom tak nezdarí, ako nevyrastie žito na skale a strom nezakvitne na zimu. Pozeráme a ukazujeme na vzdelanú západnú Európu, ako je tam vyučovanie národa zdokonalené, na jakú tam výšku vystúpilo, napr. v Nemecku, a hlavne v Prusku atď. Keď ale to robíme, pamätajme, že tam nieto viac urbárskej služby a tohoto otrockého lomozenia. Valach, pastier, oráč číta za ovcami, za pluhom knihy a spisy v Nemecku, robotný ľud vo Francii, keď na trhu na prácu čakajúc stojí, prečituje si noviny a zabáva sa tým, čo sa za zmeny vo svete stali, aké časy, či lepšie, či horšie, i jemu nastávajú; v Anglicku je veľa časopisov a novín len od samojediného ľudu udržovaných a čítaných, všade ale tam neotupila, neznížila a nestantošila národ služba urbárska a nezatvorila mu i vyššie okresy. Zato ale tam každý aj slobodnejšie si oddychuje, svoje právo má, zná i bráni, z ohľadu majetnosti lepšie stojí, svoju prácu, ako svedčí, oceniť zná, keď naproti tomu u nás nižší všade sa len uklonkuje a uťahuje, vyššiemu, čo právo má, popúšťa, zväčša v chudobe a biede živorí, keď dáku prácu vykoná, nezná, čo za ňu pýtať má, a tak druhého alebo náramne pretiahne alebo za ledabolo, za mizerný plat výrobok svojej pilnosti odhodí a okrem toho napospol v hlbokej poverčivosti bedári. Celé dediny u nás veria ešte na kadeaké strigy, bosory, zmokov a škriatkov a v celých obciach ešte v dajedných miestach, ak zle pochodiť nechceš, mlieka po západe slnka si nepýtaj - a takáto biedna a smiešna povera mozgy nášho ľudu ešte trápi a jeho myseľ zatemňuje. Bolo iste i vo Francii i v Nemecku takto, i tam, keď ešte poddanosť a panština panovala, obecný ľud sa zvíjal a máločo znal o svete a sebe, ale pred bleskami osvety, ktorá sa zo škôl ako žiara z pohoria rozťahovala a celým krajom prestierala, všetko toto popadalo do temnoty, naveky v tých krajinách zakliatej.
    </p>
    <p>
     Chceme i my osvetu? Chceme! - zavoláme všetci, keď ale to chceme, chcime školy a žeby sa tieto všade pozakladať, po celej krajine rozprestrieť, náležite zriadiť a žiadaný úžitok doniesť mohli, pracujme na tom všetci slušným spôsobom, aby sa odvalil kameň odo dverí hrobových, t. j. aby služobnosť urbárska prestala a skľúčený ľud náš tam, kde sa k ľudskej hodnosti pripravovať bude, raz bez prekážky vstupovať mohol. Učenie a vzdelávanie ľudu zmyje a zotrie potom tie príškvary a ostatky, ktoré sa na ľud náš pod časom jeho poddanskej služobnosti nalepili, zotrie z neho tú neplechu úklonkavú a plazivú, urobí z neho človeka svojej hodnosti povedomého, postaví ho hore koncom, urobí ho súcejším do sveta a vo spoločenskom položení urobí ho takým, na ktorého sa spoľahnúť dá. Nie je dosť, aby zákon nastaval a usporiadal školy, aj zákon mnoho nevyvedie, keď druhé okolnosti školám a vzdelanosti priať nebudú. Zákon len ten stojí nepohnutne a preráža v živote, ktorý okolnosti podporujú a ktorý najmä úmysly národa udržujú, inakší zákon sa dá terorizmom načas a ledabolo držať, ale nemá trvácnosti a všeobecného pôobenia. Môžu naše zákony rozkázať všade školy nastavať, môžu zaväzovať každého malého od 7-14 rokov do školy chodiť, čo to všetko spomôže, keď obce nebudú pri tých silách a pri tej vôli školy nastavané udržovať a keď rodičia vo svojej zatupenosti potrebu vynaučovania nebudú uznávať?
    </p>
    <p>
     Preto zákon o všeobecnom nastavaní škôl, o všeobecnom ich navštevovaní s druhým zákonom, ktorým sa na dobrý spôsob urbárska služobnosť zruší, odrazu je potrebný. V ten deň, keď tieto dva zákony v krajine štyrmi riekami označenej sa vyslovia, v ten deň prerazí si cestu k nám nový duch osvety a radostne sa pozrie z výšky Tatier dolu širokými rovinami až k Sáve, vytešený nad tisícerými hlasmi radosti vítajúcimi ho.
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2568593">
        </a>
        6. časť
       </h2>
      </div>
     </div>
    </div>
    <p>
     <sup>
      [
      <a class="footnote" href="#ftn.id2568599" name="id2568599">
       25
      </a>
      ]
     </sup>
    </p>
    <p>
     Pod týmto spôsobom, ale len pod týmto, očakávame my od našich škôl blahodarné pôsobenie. Je veru treba, aby sa školy u nás upovšechnili, náležite zriadili a dobrými učiteľmi zaopatrili, ale budeme hrach na stenu metať, ak školy len zakladať budeme a národ do toho stavu, v ktorom by ich dobre užiť mohol a chcel, neprivedieme. Vzdelávanie, vyučovanie, keď sa takému, ktorý ho zažiť môže a chce, udeľuje, ako jednotlivého človeka, tak celé národy ku všetkému dobrému nakloní, ako jednotlivca, tak celé národy pretvorí. Neveríme, že by bol dajeden človek tak zlý, tak diabolský, neveríme, že by dajeden národ bol tak upadlý, tak ničomný, že by sa vzdelávaním, cvičením popraviť a zo svojej upadlosti k ľudskému zmýšľaniu a účinkovaniu priviesť nedal, ak mu len sloboda praje. Neveríme, hovorím, na zrodenú diabolskosť v človeku, ani neveríme na nenapraviteľnú ničomnosť a podlosť národa, a o tomto sa presvedčujeme z tých mnohých ústavov trestancov, v ktorých sa darí z ľudí upadlých stvoriť dobrých a statočných, presvedčujeme sa o tom z považovania priestupkov a hriechov. Všetky skoro priestupky pochodia u jednotlivých z nevedomosti, zatupenosti, hlúposti, prirodzenej zlosti a z biedy, tieto ale priestupky dajú sa napraviť vyučovaním, cvikom a pomocou, nie sú teda nenapravné. Ako u jednotlivých ľudí priestupky z predrečených nedostatkov pochodia, tak u celých národov pochodia ony z poníženosti a služobnosti: dajte upadlému jednotlivcovi vyučovanie a pomoc a bude lepším, zrušte u celých národov služobnosť a dajte im slobodu, a uvidíte, čo za národy z nich vykvitnú! Keď teda budete na nás kričať: "Vy takí a takí" - my vám budeme odpovedať: chceme byť inakší, ale dajte nám to, čo k tomu potrebujeme, zrušte našu služobnosť a dajte nám školy.
    </p>
    <p>
     Ak sa to stane, potom si my už nájdeme prostriedky to, čo nám ešte bude chybovať, doplniť a istotne nebudete sa viac musieť na nás potkýnať. Teraz ale v takomto stave, ako sme, neveľa s popravením u nášho národa vykonať môžeme, bo v jeho zatupenosti a odhodenosti nieto prístupu ani k jeho srdcu, ani k jeho mysli. Len v tomto stave sa stať mohlo, čo sa stalo s ľudom naším, len v tomto stave napr. on zväčša upadol do mnohej nemravnosti a hanobnosti, ako pijanstva, v tomto ale stave nieto preň celkovitého oslobodenia a vykúpenia. Žalujú sa i naši najšľachetnejší, že i pri najväčšom namáhaní vyslobodenia jeho z tohoto rabstva telesného nemajú ich práce žiadneho osohu, že mnohí, sotvaže z tohoto rabstva vystúpili, zase do neho klesajú, nedbajúc na žiadne okrikovanie, vyučovanie, predstavovanie, a my to úplne veríme, v tej ale mienke, že by na takýto spôsob náš ľud nenapravný bol, sa s nimi vonkoncom nezrovnávame.
    </p>
    <p>
     Prečo tam, kde len trochu slobodnejšie oddychujú naši, ako napr. v daktorých urbárskou robotou neobťarchaných mestečkách, kde následkom tohoto jesto viac podujímavosti, majetnosti, viac podučúvania a vzdelanosti, prečo, hovoríme, tam hlas k popraveniu mocne sa ľudu nášmu do srdca vrazil a obrátení viac do predošlej hanobnosti neklesli, alebo prečo tam ľudia sa ani v tom pľuhavstve nenachodili? Skadiaľže je toto? - pýtame sa.
    </p>
    <p>
     Podľa všetkého, čo sme tu predniesli, je na toto odpoveď veľmi ľahká. Ľudia takíto majú k sebe viac vážnosti, ľahšie sa dajú poučiť, príklady prednesené ľahšie pochopia a tak k dobrému nekonečne viac náklonní sú ako ľudia bez sebavážnosti, otupenci, surovci, slovom bedári.
    </p>
    <p>
     Čistejšie Božské učenie Mojžiš svojmu ľudu len už na púšti, už teda na slobode, prednášal - a tam ho k nemu naklonil; v egyptskom rabstve nič by nebol s tým učením u svojho ľudu vyviedol a ešte predsa i na tej púšti to staré, rabstvu naučené pokolenie ako sa toto učenie prijať okúňalo, ba práve Božskému tomuto mužovi sa protivilo a spiatočným návratom do zeme rabstva vyhrážalo !
    </p>
    <p>
     A práve zato, vidiac muž Boží toto už v rabstve dozreté pokolenie, 40 rokov ho vodil po púšti, ktorú za pár dní prejsť mohol. Veď i u nás to staré pokolenie, už v služobnosti vychované, nielenže ťažko dobré slovo a múdru radu očuje, nielenže i keď raz sa popravilo, zase naspäť do bludu predošlého zhusta upadá, ale práve ešte na dobrodincov svojich šomre, oproti nim od prvého ledakoho sa podviesť a podhuckať dá. Akýže prístup má do jeho mysle vyučovanie a napomínanie, keď on si to rozvážiť a pochopiť nevie, aký to prístup má do jeho srdca, keď je otupený, bez sebavážnosti, bez toho - ako hovoríme - punktu cti?
    </p>
    <p>
     A čo niečo si aj lepšie rozváži a pochopí, starý Adam zase ho len preváži, bo už je malomocný, obťažkaný, starými predsudkami napitý a do svojho zaťatý. Čo by si dakedy aj jeho rozum zachytil, nezachytíš mu vôľu, a vôľa je najmocnejšia. Preto pri takomto ľude najväčšmi osožia iné, vonkajšie, práve násilné prostriedky. Takého darmo chceš viesť duchovnou slobodou, tam sa on chytiť nedá, bo nemá slobody inej. Zato aj mnohí z nášho ľudu pri zakladaní spolkov miernosti žiadali si len zákaz pijanstva, teda kantár a moc, svojej sile oni nedôverovali premôcť sa, oni chceli byť skrotení a premožení od moci, od sily vonkajšej. Vzdelaného človeka pár slovami presvedčíš a máš; zatupenca dostaneš len mocou.
    </p>
    <p>
     Toto je dedičstvo a poručenstvo služobnosti: keď teda chceme napraviť, zodvihnúť, povýšiť náš národ, musíme uderiť cestou vymáhania ho na každý možný a slušný spôsob zo služobnosti.
    </p>
    <p>
     Vyučovanie privedie ku všetkému dobrému a šľachetnému ľudí, celé národy - ale len vyučovanie v slobode.
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2568827">
        </a>
        7. časť
       </h2>
      </div>
     </div>
    </div>
    <p>
     <sup>
      [
      <a class="footnote" href="#ftn.id2568833" name="id2568833">
       26
      </a>
      ]
     </sup>
    </p>
    <p>
     Keď ale vyučovanie má byť vyučovaním opravdivým, užitočným, cieľuprimeraným, musí sa konať v reči národnej, alebo inými slovami, v reči materinskej národa. Inakšie vyučovanie nestojí nič, je práca mechanická, bez všetkého osohu. Reč vyučovania je prostriedok, ktorým sa učeníkom zdeľujú známosti a náuky, je kanál, ktorým sa do nich predmety vpíjajú, akože sa ale známosti a náuky učeníkom zdelia, ako sa predmety do nich vpijú, keď prostriedok k tomu v moci nemajú, keď ten kanál do ich ducha nevedie? A čo by aj učeníci mali dajakú známosť reči im cudzej, vyučovanie také nikdy predsa sa nestane vyučovaním opravdivým a naozaj osožným, bude to všetko len tak zvonku na učeníkov nalepené a nevsiakne do ich mysle. Vyučovanie musí nielen na myseľ, ducha, ale i na srdce pôsobiť, vyučovanie musí byť nielen pochopené, ale aj cítené, v ktorej ale reči moc a váhu slov a výrazov samojedine dobre cítime, či nie len v samojedinej materinskej?
    </p>
    <p>
     Prečože ľudia, čo aj inakšie od národa svojho odpadli, čo reč vlastnú materinskú si znevážili, prečo, hovorím, aj tí, keď od srdca hovoriť chcú, vždy sa obracajú k reči materinskej, v ktorej najsviežejšie žije svet ich duchovný? V reči materinskej cítime všetko najmocnejšie, keď ale v nej každé slovo nám najlepšie do srdca udiera, v nej tiež najlepšie všetko chápeme a rozumieme, a preto vyučovanie v reči materinskej nielen srdce naše, ale aj myseľ a ducha nášho najlepšie a najprimeranejšie vzdeláva a poučuje. V tejto reči nám je všetko jasné a svetlé, v nej nám zaraz predmety, slovami označené, bezprostredne sa pred oči predstavia, keď naproti tomu v reči cudzej všetko nám tak ako hmlou obtiahnuté prichodí a predmety, cudzou rečou označené, len prostredne, t. j. nakoľko si ich do našej reči preložiť vstave sme, sa mysli našej predstavujú. Nikdy ale preklad nie je tak verný a preto ani nie tak jasný a pôsobivý, ako predmet vo svojej pôvodnosti. Z týchto príčin ľahko každý pochopí, prečo národy, ktoré sa v reči materinskej vo školách vyučujú, ďaleko prichodia vo vzdelanosti, známostiach a čestné miesto medzi národmi zaujímajú, keď naproti tomu národy, ktoré v cudzích rečiach sa vo školách učia, za tamtými ďaleko zaostávajú a len prácne sťa kuľhavý o palici s nevoľou ďalej sa pomkýnajú.
    </p>
    <p>
     Tak veľké je pôsobenie reči materinskej vo vyučovaní na národy a ich vzdelanosť, že zo dvoch národov, z ktorých jeden od druhého omnoho menšie má duchovné schopnosti, druhý - trebárs aj väčšími schopnosťami obdarený - tamten predsa vo vzdelanosti, vo svetskej obratnosti, v podujímavosti, v priemyselnosti prestihne, keď sa tamtomu vo svojej a tomuto v cudzej reči náuky vo školách predkladajú. Rečou materinskou do škôl uvedenou otvoria sa každému národu oči, vtedy on len prebleskne a vidí, že je i on tu, že je na svete, rečou materinskou do života verejného uvedenou dostane národ vo svete hlas a potom sa len všetko zo sveta k nemu valí a ho otáča, keď naproti tomu národ bez reči materinskej vo školách len akoby vo tme šmáta a šumoce a bez reči materinskej vo verejnom živote sedí vo svete ako v dákom kútiku odhodený.
    </p>
    <p>
     Vo strednom veku napospol latinčina panovala vo školách, vieme ale aj, ako národy z ohľadu vzdelanosti stáli, vieme, že bola medzi nimi temnosť a mnohá surovosť, vieme, že nebolo väčšej podujímavosti a vieme aj to, že nebolo medzi nimi väčšej občianskej slobody. Čo boli známosti a vzdelanosti v strednom veku na svete, to zostávalo vo školách a obmedzovalo sa na ne, svet a škola boli vo strednom veku tak oproti sebe postavené, že to, čo patrilo do škôl, podľa vtedajšej mienky nepatrilo do života a naopak, a bolo to prirodzeným následkom odlúčenia škôl od života kroz reč cudziu. Stadiaľ to opovrhlivé pohliadanie z vysokosti škôl na život, to odsudzovanie života pospolitého ako niečoho obecného, to pohŕdanie národným životom a vykoreňovanie i dobrých neškodných národných obyčají; stadiaľ to povstanie učených kást a celkovité nedbanie o ľud, ktorému podľa pochopu toho veku nebolo treba, ani nebolo slobodno vstúpiť do svätyne náukovej. Podľa našej mienky škola má byť príprava a prechod do života, škola má byť ideálny život, ktorý v samom skutočnom živote má dochádzať do uskutočňovania; vo strednom ale veku škola toto celkom nebola.
    </p>
    <p>
     V tomto veku univerzity boli ako dáke zámky, v ktorých tajné poklady sa skrývali a varovali a kto chcel k týmto pokladom dôjsť, ten sa musel prelámať a preraziť kroz mŕtvy svet latinský, ako v povesti Jason musel bojovať s býkmi, aby sa dostal k rúnu zlatému. Ako to ale vo strednom veku národom poznať, že ich vyučovanie išlo rečou cudzou, tak to poznať i národom terajším, ktorých toto nešťastie privalilo. Napospol je to osud národov služobných, že ich reč sa zo škôl vytíska a cudzia ta strká; ony ako všade, tak i tu len slúžia a slúžia, ony i tu nepovažujú sa samy pre seba, ale len natoľko, nakoľko iným na osoh byť môžu. Smutný osud národov týchto! Lež nielen ich, ale aj človečenstva; že ono ešte len na tom stupni rozvitia stojí, že mu je ľahostajná vzdelanosť daktorých údov svojich. V takomto stave napr. nachodia sa: národ írsky, národ flámsky v Belgicku a viacej západných kmeňov slovanských; u prvých panuje reč anglická vo školách a vo verejnom živote, u druhých reč francúzska a u ostatných kadeaká, nemecká, maďarská, a kde sa stredoveká temnosť a služobnosť ešte najväčšmi zadržala, i latinská ešte. Ba i taliansku nájdeš v ich školách, len nie vlastnú materinskú. Ako to ale s týmito národmi stojí, to každý na prvý pohľad vidí a na túto otázku írske tiperarské noviny najlepšie odpovedajú v tento zmysel: "Darmo budú ministri a štátni hospodári premýšľať o zlepšení stavu Írska; darmo sa bude krajinská pokladnica otvárať ku štedrým podporám; darmo sa budú stavať železnice, mosty a vodovody; darmo zhľadúvať prostriedky k budúcej lepšej výžive írskeho ľudu; prameň všetkých bied v Írsku, ktoré sa od tak dlhého času opakúvajú, leží hlbšie, leží docela inde, ako sa dosiaľ myslelo. Tento prameň všetkého nešťastia ľudu írskeho musí byť znivočený a odstránený a len potom bude nádeja, že národ skvitne. Príčina táto je poníženie, potlačovanie nášho írskeho ľudu, ktorý sa iba na to rodí, aby slúžil, nemajúc nádeju na lepší stav. Potlačovanie našej národnosti od časov výboja anglického je hlavná príčina všetkého zlého. Ľud náš stal sa služobným, za horší ho považovali ako Angličanov, a preto zhlúpol, i reč naša národná, reč írska, vytisnutá je angličtinou zo všetkej vzdelanosti.
    </p>
    <p>
     Angličanovi sú otvorené cesty ku všeljakému vzdelaniu, ku všeljakým pokrokom v náukách, v umení, v priemysle, obchode, nám Írom ako takým zatvorené sú a tak vo vlastnej zemi otcov našich stojíme ako cudzinci, vytisnutí z Božích chrámov, zo škôl, z úradov. Nieto sa teda tomu čudovať, že ľud náš stratil všetku krepkosť, dôveru v seba samého, že zakrpatel a vo všetkom za pánom svojím Angličanom nazad ostal.
    </p>
    <p>
     A potom sa čudujete, že sa priemyslu nechytá a nepremýšľajúc ďalej, sluhom a otrokom je okamženia a okolností: stade časté nedostatky a hlady, zem sotva rodí každoročnú potrebu a Ír len hrubší, menej osožný priemysel prevodzujúc, zanecháva všetko väčší osoh donášajúce vzdelanému Angličanovi, ostávajúc ustavične jeho sluhom!"
    </p>
    <p>
     A o sliezskych Poliakoch, ktorí tiež k nemeckej macoche do školy chodia, "Magazin für literatur des Auslandes" toto píše: "Sliezski Poliaci nehnevajú sa iste na Nemcov; ale veľkú majú proti ním nedôveru, ktorá bude dotiaľ trvať, kým sa nebude dáky ohľad brať na ich národnosť, kým sa neprestanú všetky úradné ohlasy, zákony a ustanovenia výlučne nemeckým jazykom oznamovať a kým sa bude jazyk poľský vo školách a vo verejnom živote zanedbávať a zahadzovať a národ celkom odcudzovať a odďaľovať. Lebo, ako sme už viac ráz riekli, nemajúc nádeju, že sa náš sliezsky ľud dakedy ponemčí, len potom budeme môcť naň účinkovať a k lepšiemu ho povzbudzovať, ak sa deti prestanú už raz vo školách učiť ako papúšky nemecké slová vyslovovať a čítať, bez toho, aby ich rozumeli, namiesto žeby sa učili v poľskom jazyku praktické a v živote potrebné vedomosti a žeby sa im duch mravne a vedecky vzdelával dobrými, poľským jazykom písanými knihami. Keď vyššie a druhé úrady poznajú, že sa ten, ktorý chce, aby na národ účinkoval, musí k nemu znížiť a v jeho jazyku s ním rozprávať, teda uvidia, že treba, aby sa do nižších a vyšších škôl uviedol poľský jazyk, žeby sa úradník ten, ktorý na poľských stranách službu dostane, poľský jazyk dobre naučil, aby sa mohol s ľudom podľa jeho spôsobu zhovárať a tak jeho dôveru získať." Kto čítaš, rozumej!
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2569118">
        </a>
        8. časť
       </h2>
      </div>
     </div>
    </div>
    <p>
     <sup>
      [
      <a class="footnote" href="#ftn.id2569123" name="id2569123">
       27
      </a>
      ]
     </sup>
    </p>
    <p>
     I nás to nešťastie potkalo, že rečou nášho vyššieho vyučovania stala sa nematerinská reč naša. Pravda, ani predtým neboli sme my tak šťastní s materinskou rečou našou vo školách sa tešievať a ňou ku zlatým žriedlam náuk a osvety vedení byť, bo my to tak oddávna na tom Božom svete len bedárime a z jednej strasti do druhej sa premiesťujeme, my opustení!
    </p>
    <p>
     Predtým bola reč latinská rečou vyššieho vyučovania, teraz stala sa maďarská. Nešťastím sa to vždy nazvať musí, keď dajeden národ nesvojou rečou sa vyučuje, bo tu o väčšom zdare a prospechu v náukách a v osvete národa toho reč byť nemôže, a bez osvety národ je hrach pri ceste, ktorý každý šklbe, je blato, ktoré každý šliape. Ani najmenšie nič nemáme my proti tomu, že spolukrajania naši Maďari reč svoju do vyšších škôl uviedli, ba radšej, ako sme sa už aj vyslovili, z toho sa tešíme, nielen napospol z čistoľudského ohľadu, že jesto o jeden národ viac, ktorý dobrou cestou k osvete uderil, nielen z ohľadu krajanského a vlastenského, že národ náš susedský cestu k ľudskej vzdelanosti vedúcu poznal a si vybral, ale aj z toho, že národ tento, odtrhnúc sa od mŕtvej skameneliny, ku princípu životnému sa prihlásil. Vyslovilo sa tým, že i u nás to, čo je v živote, žiť má, a život zase len život budí a tomu, čo predtým hlivelo a hnilo, na nohy dopomáha. Nakrátko rečeno, my sa tešíme z tohoto kroku i pre nás samých, bo máme nádeju, že za jedným životným i druhé životné tú platnosť a hodnosť dosiahne, ak sa len samo do života domáhať bude. Že sa dosiaľ reč naša materinská do žiadneho ohľadu pri školách nevzala, nedivíme sa tomu, lebo kdeže by sme sa za to na svojom mieste ohlásili? Kde sme naše žiadosti a túžby vyslovili? Pečené holuby nikomu do úst nepadajú a tak nemohlo ani nám samo od seba nič prísť; keď chceme čo dostať, musíme to žiadať, a to žiadať na svojom mieste mocne a náležite, musíme za to pracovať a žiadnych strastí ani obetí pritom sa neplašiť. Tohoto ducha, pravda, sme my dosiaľ nemali a tak ostávali sme všade len na piesku, nazadku, v odhodení; keď ale kedy bol čas, aby sme na naše školy celú pozornosť obrátili a za rozvitok života nášho vo školách našich celou dušou sa zaujali, to je iste čas teraz, kde krajinský snem nastáva, v ktoram na predošlom sneme pominutá záležitosť o školách národných sa bez všetkej pochyby do reči vezme. Pre pominulý snem vypracovala sa bola strany národných škôl jedna nárada, podľa ktorej reč maďarská všade, i do najnižších škôl, by sa uviesť mala tak, že len tí, ktorí sa začínajú čítať učiť, by sa vo svojej materinskej reči vyučovali, všetko ustatné ale, a vo zmiešaných slovenských s Maďarmi osadách i tie najprvšie čítania počiatky, išlo by v reči maďarskej, nám nevlastnej. Tuto nám, našej bytnosti a našej osvete veľké hrozí nebezpečenstvo, a práve preto, hovorím, je čas, aby sme sa celou dušou za školy naše, alebo inými slovami, za naše človečenstvo zaujali. Národ, ktorému i do jeho počiatočných škôl reč jemu nematerinskú vtisli, ten už stratil takrečeno sám seba, dostal ranu najcitlivejšiu na svoj život, na svojho ducha; potom sa už po ňom môžu druhí voziť, ten môžu šliapať a zdierať, ten je už ku slepote a temnosti odsúdený, odsúdený je k tomu, aby ani to, na čom mu najviac záleží, teda ani Boha, ani blížnych, ani svet, ani seba nevidel, ale len sťa klát druhým pod nohami ležal a na tomto svete sa povaľoval, urobený je ten už na korisť, na potupu, na povrheľ všetkým druhým. Neskvitne u toho národa nikdy osveta, miesto nej bude tam prebývať temnosť, neskvitne tam sloboda, miesto nej bude tam pelešiť služobnosť, neskvitne tam majetnosť, miesto nej bude tam zívať chudoba a bieda. Keď národ dajeden takto hlboko upadol, je to vyslovenie ostatného súdu historického nad ním a celkovité dovŕšenie jeho služobnosti. Čo je teda v nás osvety, moci, šľachetnosti, to všetko z celej duše musí hľadieť odstrániť tento najžalostnejší nášho národa úpadok, na ktorý bez úžasu nám pomyslieť nemožno. Budúcne o tom obšírnejšie, keď sa bude mať zhromaždiť snem, teraz nakrátko predbežne len to spomíname, že z ohľadu našich škôl musíme urobiť kroky pri vláde a pri sneme, musíme im vysloviť naše žiadosti a túžby, slovom, urobiť všetko, aby nás tá najžalostnejšia príhoda nepotkala. Aby ale reč našu v národných školách sme s plným právom zadržať a ju s časom i do vyšších uvedenú vidieť mohli, musíme mať k tomu potrebné spisy a knihy, potrebné návody k vyučovaniu a k prednášaniu. Toto je teraz postať práce pre všetky naše znamenitejšie hlavy, a blahodejná, pekná úloha pre Tatrín, ktorý že ju pochopí a vyviesť sa usilovať bude, máme pevnú nádeju.
    </p>
    <p>
     Vieme, čo na nás za kriky po tomto namáhaní, reči našej v národných školách padnúť nedať a ju do vyšších škôl, ktoré si na svoje útraty utrimujeme, pouvádzať, sypať sa budú, vieme, že nám budú nadávať do zradcov, do panslavistov atď. atď., my ale týmito bezzákladnými krikmi nesmieme sa miasť dať, lež sa nad ne v dobrom svojom diele povýšiť. Onedlho obšírnejšie sa vyslovíme o tom panslavizme vykričanom, nateraz len v tom zmysle sa osvedčujeme, že nieto duše slovenskej na zemi dunajskej, ktorá by despotizmus alebo hocaký absolutizmus chcela a si ho neošklivila, že nieto duše, ktorá by uhorskej vlasti dobre nepriala, ak len aj nám vlasť dobre priať bude. My už čistoľudským naším snažením vedení spolukrajanom našim Maďarom na ceste k osvete a ku slobode všetko dobré prajeme a prajeme im to i pre naše staré, už skoro tisíc rokov stojace zväzky, ale proti každému nátisku a utláčaniu hlbokú nenávisť v srdci nosíme, a kto rozumný od utisnutého a utlačeného lásku a oddanosť právom požadovať môže? Čo by sme ale i teraz pri spravodlivých našich žiadostiach strany škôl a iných záležitostí žiadneho šťastia nemali, čo by sme i teraz, čo nedajbože, s nimi prepadli, nechže si nikto nemyslí, že nás už má, že je už po živote našom!
    </p>
    <p>
     Nie viac, nie viac v našom veku, ani len jeden jediný národ, ktorý žiť chce, neupadne, nie viac ani len jednému, hovoríme to s úplným presvedčením a svätým nadchnutím, svetlo Božie a svetlo sveta neuhasne!
    </p>
    <p>
     Keď sa len dvaja - traja v našom veku v lone národa upadnutého nájdu, ktorí za lepší stav toho národa, za jeho pravdu zahoria, už je ten národ nie stratený, bo tí vystavia vec svoju mienke človečenstva, ktorá teraz všetkých upadnutých a zdvihnúť sa usilujúcich, všetkých utisnutých mocne sa zaujíma a proti každému útisku nenávisťou horí, a čo je teraz mienka človečenstva za moc, to všetci, a najmä utiskovatelia, veľmi dobre vedia. Medzi nami jesto nás už stá, ktorí nechováme síce žiadne nepriateľstvo proti dakomu, ktorí ale myslíme z vrúcnej duše dobre s národom naším, veľkou čiastkou spoluobyvateľstva uhorského, nie nepatrnou čiastkou ľudstva, a týchto, s rodom svojím dobre mysliacich, počet každým dňom sa množí a ďalej dvojnásobne množiť sa bude. Všetko teda toto je do pováženia, ako aj to, že nieto čas viac teraz dať hlivieť národom v chudobe a biede, ale čas je im dopomáhať k majetnosti, že nieto viac teraz čas zavádzať národy do slepoty a temnosti, ale ich viesť k osvete, že nieto viac teraz čas utrimovať národy vo služobnosti, ale ich viesť ku slobode. Nezúfame my teda ani najmenej nad nami, čo by nám aj vskutku šťastie neprialo, nezúfame ani pri pohľade tom, že mnohí z nás samých oproti nám pracujú a postať života nášho podkopávajú. Opomínajúc druhých, pripomenieme len to, že sú v národe našom ledajakí učitelia, ktorí i toho málo naučenia, čo úbohé slovenské deti dostávajú, im odoberajú, z babskej plachosti alebo pre ohľady zemské deti miesto všetkej náuky naučením sa reči trápiac a miesto učenia ich mučiac, ale všetko toto podlé snaženie nevrazí do životnej duše národa a dlho okrem toho trvať nemôže. Nie, nezatarasí sa ani nám prebudeným viac cesta k majetnosti, osvete, slobode, lež bude koniec i biede našej, i my raz prídeme na úslnie, po ktorom vzdychá jedna každá duša šľachetného.
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2567805" name="ftn.id2567805">
        20
       </a>
       ]
      </sup>
      20; Prvýkrát uverejnené: Slovenskje národňje novini, 201. číslo, 13. júl 1847
     </p>
    </div>
    <div class="footnote">
     <p>
      <sup>
       [
       <a class="para" href="#id2567990" name="ftn.id2567990">
        21
       </a>
       ]
      </sup>
      21; Prvýkrát uverejnené: Slovenskje národňje novini, 202. číslo, 16. júl 1847
     </p>
    </div>
    <div class="footnote">
     <p>
      <sup>
       [
       <a class="para" href="#id2568152" name="ftn.id2568152">
        22
       </a>
       ]
      </sup>
      22; Prvýkrát uverejnené: Slovenskje národňje novini, 203. číslo, 20. júl 1847
     </p>
    </div>
    <div class="footnote">
     <p>
      <sup>
       [
       <a class="para" href="#id2568308" name="ftn.id2568308">
        23
       </a>
       ]
      </sup>
      23; Prvýkrát uverejnené: Slovenskje národňje novini, 204. číslo, 23. júl 1847
     </p>
    </div>
    <div class="footnote">
     <p>
      <sup>
       [
       <a class="para" href="#id2568425" name="ftn.id2568425">
        24
       </a>
       ]
      </sup>
      24; Prvýkrát uverejnené: Slovenskje národňje novini, 205. číslo, 27. júl 1847
     </p>
    </div>
    <div class="footnote">
     <p>
      <sup>
       [
       <a class="para" href="#id2568599" name="ftn.id2568599">
        25
       </a>
       ]
      </sup>
      25; Prvýkrát uverejnené: Slovenskje národňje novini, 206. číslo, 30. júl 1847
     </p>
    </div>
    <div class="footnote">
     <p>
      <sup>
       [
       <a class="para" href="#id2568833" name="ftn.id2568833">
        26
       </a>
       ]
      </sup>
      26; Prvýkrát uverejnené: Slovenskje národňje novini, 207. číslo, 3. august 1847
     </p>
    </div>
    <div class="footnote">
     <p>
      <sup>
       [
       <a class="para" href="#id2569123" name="ftn.id2569123">
        27
       </a>
       ]
      </sup>
      27; Prvýkrát uverejnené: Slovenskje národňje novini, 208. číslo, 6. august 1847
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2569415">
       </a>
       PANSLAVIZMUS A NAŠA KRAJINA
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2569420">
        1. časť
       </a>
      </span>
     </dt>
     <dt>
      <span class="sect1">
       <a href="#id2569652">
        2. časť
       </a>
      </span>
     </dt>
     <dt>
      <span class="sect1">
       <a href="#id2569894">
        3. časť
       </a>
      </span>
     </dt>
     <dt>
      <span class="sect1">
       <a href="#id2570040">
        4. časť
       </a>
      </span>
     </dt>
    </dl>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2569420">
        </a>
        1. časť
       </h2>
      </div>
     </div>
    </div>
    <p>
     <sup>
      [
      <a class="footnote" href="#ftn.id2569426" name="id2569426">
       28
      </a>
      ]
     </sup>
    </p>
    <p>
     Hurtom pretiahol Európu krik o panslavizme; ohlasovalo a so strachom menovalo sa toto slovo u všetkých skoro európskych národov, hovorili o ňom stá a stá časopisov, plno ho bolo v rozprávkach spoločenských, ba i v nejedných snemovniach ohnivé reči sa na panslavizmus sypali. Nám tiež, kde sme sa len pohli, všade panslavizmom plné uši nakričali, kde sme len koľvek s dakým národným podujatím vystupovali, všade do panslavistov nadali a pod týmto heslom všetky tieto podujatia, ako len mohli, hamovali a navnivoč uvádzali. Čože to za zázračné slovo, slovo "panslavizmus"? Čo za zázračnú moc to v sebe malo, že už na počutie tohoto slova hrôza mnohých pochytovala a hnevom i zlosťou proti všetkému slovanskému naplňovala? Myslel by si človek, že vari pod heslom a zásterou panslavizmu dáke križiacke ťaženie na všetky európske národy sa vyrútiť má; a vskutku, čo aj nie takúto výpravu, ale v inom spôsobe hroznejšiu ešte od všetkých tých ťažení si pod panslavizmom predstavovali, nič menšieho pod ním nemysliac, ako že národy slovanské (Slávi), a to všetky (pan), pod náčelníctvom ruským na Európu sa vyvalia a na spôsob Atilov a druhých takýchto hrozných vojníkov Európu pustošiť a národy európske do rabstva zajímať budú. V panslavizme teda, ako hovoríme, Atila so svojimi korisťo-bažnými kŕdľami sa znovu zrodiť, Európe novým bičom božím zaplieskať mal. Toto, hľa, bolo predstavenie o panslavizme, na ktoré ešte i dnes ľudia tu i tu veria, najviac ale už len takí, čo za obecnými panujúcimi myšlienkami hodne pozďaleka pozostávali.
    </p>
    <p>
     Bez vetra ale byľka sa nehne, hovorí slovenské porekadlo, a tak i tu len muselo byť dačo, čo tohoto strašného obra splodilo a už národy po celej Európe šliapať videlo. A keď tak hrozného obra obrazotvornosť mnohých utvoriť vedela, musela už len byť vraj aj hodná príčina, ktorá k takému napätiu obrazotvornosti u národov európskych príležitosť zavdala. Netajíme, že by nebola skutočne takáto príčina bývala, ale aj to zaraz istíme, že tu v obrazotvornosti európskych národov tichý šum vetríka hučal ako ozorné z diel strieľanie a že tichý žiaľ národa hlboko padlého zazvučal v ušiach národov ako rukot dákeho velikána. Ideme o tom prehovoriť.
    </p>
    <p>
     Ak ktorý národ v rozvíjaní ľudskom bol nazad ostal, to bol a je dozaista národ slovanský. Nie je tomu na vine dobrá vôľa alebo neschopnosť tohoto národa k ľudskému rozvitku, bo on hoc ako v úpadku, krásne svedectvá i o svojej dobrej vôli i o svojich schopnostiach i o svojej mravnej a duchovnej sile vydal, ale bolo tomu príčina zemepisné položenie a s týmto položením spojené dejiny národa slovanského. Dobre je Nemcom, Francúzom a iným západným národom hovoriť o svojej vzdelanosti a pýšiť sa na ňu, keby ale toto zemepisné položenie boli Slovania mali, keď nie viac, iste by boli toľko, ako Nemci, Francúzi atď. dosiaľ dokázali. Nemci, Francúzi a druhé ich susedné národy otočili starodávne kolísky a bývaliská osvety a vzdelanosti ľudskej, oni zaujali miesta k nim najbližšie, otočili oni po dlhom sem-tam vlnení Itáliu, zaujali miesta neďaleko od klasickej zeme helénskej, k nim teda prosto a bezprostredne všetko, čo len koľvek bolo vzdelanosti a osvety v gréckom a rímskom svete, sa vylialo, oni to v blízkom susedstve zaraz z prvej ruky poprijímali a svojho ducha znamenitým týmto starého sveta plodom zúrodnili. - Inakší bol osud národa slovanského. Na východe a na severe - polnoci - Európy rozložení ďaleko od starodávnych klasických sedalísk osvety, gréckej a rímskej, položení medzi Áziou a Európou a tak vystavení všetkým útokom a nábehom surových aziatských národov, na Európu ustavične sa valiacich, neboli v stave a vonkoncom nemohli Slovania osvetou starosvetskou k vyššiemu ľudskému životu privedení byť, nemohli ju zažiť. Z tohoto ohľadu boli tedy Slovania od Nemcov, Francúzov a druhých západných európskych národov omnoho nešťastnejší, ktorí nielenže sa prišli napiť ku samým žriedlam osvety starosvetskej, ale vstúpili do bezprostredného obcovania so vzdelaným starým svetom, čo že nekonečne na nich účinkovalo, kto by zapierať smel? Obcovanie človeka surovšieho s človekom vzdelanejším je pre tamtoho opravdivá škola a takouto školou pre západné národy európske boli Rimania i Gréci; kde naproti tomu Slovania vo svojom susedstve medzi surovými ešte Germánmi z jednej a divými národmi ázijskými z druhej strany žiadnu veru príležitosť nemali priučiť sa niečomu ľudskému. Miesto toho oni ustavične biť a prať sa museli s divými, na Európu sa hrnúcimi národmi, ktoré od štvrtého stoletia po Kristu počnúc až do samého pätnásteho stoletia svoje pustošenie a nápady na Európu obnovovali. V týchto bojoch skoro všetky slovanské kmene účasť mali, tak dobre Rusi ako Poliaci, Česi, Slováci, Chorváti, Srbi a Bulhari; ťať museli Slovania Hunov, Kozárov, Avarov, Pečenehov, Kumánov, Mongolov, Tatárov a Turkov. Úlohu svoju Slovania v týchto bojoch slávne a víťazne vykonali, bo divú moc týchto národov zlomili a prítulok starosvetskej osvety od hroziaceho jej nebezpečenstva ochránili, že ale tým samým vzdelanosť ich náramne sa obneskorila a na samé kmene slovanské zo surovosti aziatskej, s ktorou do činenia mali, mnoho sa nalepilo, to každý vidí a uzná. V Rusku napríklad nikdy by tak tuhé rabstvo nebolo povstalo, nikdy by sa tak človek tam surovými telesnými pokutami nebol zohavoval, keby na toto neboli privykli Rusi pod ťažkým jarmom mongolským; bo surovosť táto a rabstvo napospol vonkoncom neleží v otvorenom a vo svojom jadre ľudskom duchu slovanskom. Na jednej strane teda divokosť aziatská napadala a v rozvíjaní zatrimovala kmene slovanské; na druhej boli Slovania veľkým pásmom národov od klasických krajov osvety starosvetskej oddelení a z toho už každý ľahko pozná, že veru v nepohodlnom položení nachádzali sa z ohľadu osvety a vzdelanosti. I samé Božie slovo, učenie kresťanské, omnoho neskôr ku Slovanom ako k druhým západným národom európskym cestu si prerazilo a preraziť mohlo; Germáni a Frankovia poprijímali slovo Božie už v treťom, štvrtom, piatom, šiestom a siedmom století po Kristu; kde naproti tomu u Slovanov napospol len v deviatom a desiatom století sväté toto učenie sa rozšírilo. A vec tá išla celkom prirodzeným svojím behom. Z Itálie a menovite z Ríma kresťanské učenie nemohlo sa prv dostať ku Slovanom ako ku Germánom alebo Frankom, Itáliu svojimi sedaliskami otáčajúcim; ale muselo prísť najprv cez bližšie národy k Itálii, aby aj zeme slovanské zaujať a ľudstvo ich ku vznešenejšiemu životu zapáliť mohlo. I obce sa u Slovanov omnoho neskoršie zakladali, ako u národov germánskych alebo Frankov, a len vtedy, keď národ skutočnú obec založí, začína sa uňho život mocnejší, poriadnejší, právnejší a menovite počiatok pospolitého života u národa je založenie obce. Týmto ale počiatkom pospolitého života, alebo inými slovami, životom usadlejším, právnejším, a bezpečnejším predstihli národy germánske a Frankovia Slovanov o viac století; bo o viac století od Slovanov skôr pozakladali oni svoje obce, ktorí len v deviatom a desiatom století schopili sa k mocnejšiemu životu verejnému, ako to Veľká Morava, Česko, Poľsko, Rusko a iné slovanské obce dosvedčujú. Podľa všetkého tohoto každý uznať musí, že Slovania za Nemcami a Francúzmi vo vzdelanosti hodne nazad ostať museli, čomu, ako sme videli, na vine bolo ich položenie a s týmto položením spojené dejiny. Smeje sa síce úškľaba a vyhadzuje na oči Slovanom ich nazad zaostatie; ale úškľabníctvo toto je bez všetkého zdravého rozumu a pováženia, je celkovité neznanie a nespytovanie dejín, je ľahkovážny súd historický. Keby boli Slovania v tých zemiach a krajinách sa osadili, v ktorých sa osadili Nemci, Frankovia a druhé západné európske národy, opakujeme, keď nie viac, iste toľko by boli vykonali, koľko vykonali spomenuté národy. Ale i takto je to dobre a ešte lepšie, bo tým väčšia je ich budúcnosť.
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2569652">
        </a>
        2. časť
       </h2>
      </div>
     </div>
    </div>
    <p>
     <sup>
      [
      <a class="footnote" href="#ftn.id2569657" name="id2569657">
       29
      </a>
      ]
     </sup>
    </p>
    <p>
     Predsa ale i v tomto oddialení, v tomto na minulé časy nepohodlnom položení Slovanov z ohľadu osvety starosvetskej preukázali sa Slovania krásnou usilovnosťou náukovou, preukázali sa peknými plodmi svojho bohato obdareného ducha a vystúpili s utešenými nálezmi v svete duchovom, t. j. v okrese náuk a vied, epochu robiacimi. Česi v štrnástom a pätnástom století vyšvihli sa z ohľadu náuk vysoko a zdalo sa, ako by si boli zaumienili v ten čas prvenstvo v tomto ohľade medzi všetkými európskymi národmi si vydobudnúť; Poliaci pod Žigmundami, v zlatom veku literatúry poľskej, na to samé vznešené miesto medzi národmi vedeli sa dobíjať. A komuže patrí sláva vynájdenia večnej svetovej harmónie, tejto naozaj slovanskej myšlienky, keď nie Koperníkovi a s ním Slovanom? - Komuže patrí vynájdenie večnej nepremennej zákonitosti v prírode, keď nie Zalužanskému a s ním jeho národu? Mlčíme o ostatných, dosť majúc teraz na spomenutí týchto dvoch ligotných hviezd slovanských. Lež všetko toto bolo len kúskovité, dohrnuli sa na Slovanov zase nové búrky a tie víchricami a hradom zrazili tieto prvé puky a kvety slovanské; zamračilo sa zase nad nimi a duch ich v žiali utiahol sa z divadla sveta.
    </p>
    <p>
     V takomto stave dlhé časy pretrvali národy slovanské, kým veľké zmeny na západnom svete nepovstali a nový obrat ľudským dejinám nedali. Osveta starosvetská, predtým len v Grécku a v Itálii bývajúca, sa pomaly aj k národu franckému a nemeckému pretiahla a medzi nimi sa ubytovala. Keď sa ale raz už tu nachodila, prišla do blízkeho k Slovanom susedstva a stadiaľto sa pomaly aj ku Slovanom preťahovať a prenášať počala. Obcovanie Slovanov s Francúzmi a Nemcami stávalo sa vždy častejšie a hustejšie, pozornosť Slovanov na život západný európsky, na politický, náboženský, náukový, vždy viac a viac sa obracala, čo, rozumie sa, bez veľkých následkov na kmene slovanské zostať nemohlo. Stálo by za prácu vyšľakovať všetky tie prechody osvety západnoeurópskej k Slovanom a ich účinky medzi nimi, medzitým to do okresu tohoto článku nepatrí. Naraz ale prihrmel francúzsky prevrat a ten ako celú Európu, tak i skoro všetky kmene slovanské najmocnejšie zatriasol. Do rozličných táborov rozišli sa synovia slovanskí, jedni postaviac sa do tábora francúzskeho, druhí do tábora proti nemu, a takto bojovali Slovania proti svetu a proti sebe, ale akýkoľvek bol výpadok tých hrozných vojen, účinok týchto dejov bol i na Slovanov ohromný. V bojoch týchto poznali Slovania rozvitejší i dokonalejší život západno-európsky v každom ohľade, s tým ale zaraz poznali aj tú hlbinu a nížinu, v ktorej sa oni proti druhým národom európskym nachodia, v bojoch týchto oboznámili sa ďalej s ideami, ktoré francúzsky prevrat porodil, vychoval a ktorým naposledy muž velikán, Napoleon, za náčelníka stanúc, cestu im do sveta mohutným svojím mečom prerazil a po svete ich rozšíril. Ideami týmito, ktoré sa i ku Slovanom dostali, tým rezkejšie sa napäl a upozornil ich duch. Navidomoči poznali teda Slovania, že sú nízko, že ležia hlboko a že s inými národmi európskymi do rovne sa nijak postaviť nemôžu. Medzitým ale po vojnách francúzskych život západných národov európskych, menovite Francúzska a Nemcov, susedov slovanských, vždy ďalej sa rozvíjal, popravy a postupy vždy prudšie a čerstvejšie jedno za druhým nasledovali: život verejný týchto národov, pod ochranou v novo povstávajúcich ústav, vždy väčšiu slobodu si nadobúdal, život spoločenský povoľným vyrovnávaním bývalých rozdielov medzi rozličnými stavmi vždy milším, znosnejším a ľudskejším sa stával; náuky a vedy z predošlej svojej výšky pomaly vždy viac a viac do života sa drali, nízky obyčajný život k sebe povyšujúc a k vyhľadávaniu lepšieho života i na týchto nížinách zemských mocne ponúkajúc, čo všetko na doterajšiu zaťatosť, stojatosť a skamenelosť kmeňov slovanských mocne pôsobilo a kmene slovanské do zákruty života západno-európskeho vždy mocnejšie potrhovalo. Ak kmene slovanské dosiaľ hliveli a spali, od týchto čias nemohli viac; bo raz sa stalo prebudenie a teraz už nastúpilo hýbanie a strasenie sa u všetkých, pár rokov skôr u jedných, pár rokov neskôr u druhých, ale u všetkých kmeňov slovanských. Toto strhnutie sa odrazu národa, dosiaľ hlivejúceho, ospalého, v Európe najrozložitejšieho, ale v nej dosiaľ takrečeno neživého, nezbadaného, muselo, pravda, na národy európske čarovne pôsobiť, bolo to, ako keby sa bol naraz dáky zázračný úkaz v Európe zjavil a svet poplašil. Skutočne, práve to tak bolo, ako s dákym zázračným, dosiaľ nevídaným úkazom; ako na tento úkaz ľudia híkajú, duria sa ho a plašia, tak i na tento, dosiaľ nevídaný úkaz, t. j. hýbanie sa kmeňov slovanských, odrazu národy európske zhíkli a náramne si pred ním strachu nahnali. Keď ale prirodzený úkaz ľudia poznajú, prestane im byť zázračným a prestanú sa ho plašiť; tak skutočne i tento úkaz odrazného sa pohnutia kmeňov slovanských, keď ho len európske národy poznajú, prestane im byť čudným a nebudú sa ho viac báť, ale radšej, ak aj iným dobre prajú, budú sa z neho tešiť, že toľko ľudstva k lepšiemu a slobodnejšiemu životu sa domáha. Toto odrazu pohnutie sa národa slovanského, dosiaľ v Európe za nič považovaného, lebo duchovne spiaceho, zavdalo prvú a pravdivú príčinu hrozným chýrom o takrečenom panslavizme a nasledovne k nenávistným ohovárkam, potváraniam a k prenasledovaniu všetkého toho, o čom sa myslelo, že je to znak a hýbanie panslavizmu. Rozumný a nepredpojatý pozorovateľ ale povstatia a rozvíjania sa tohoto úkazu celkom inakšie o ňom súdiť bude. To, čo odrazu povstalo v živote kmeňov slovanských, vzali národy európske tak, ako by sa boli Slovania schválne na tom dohovorili a odrazu to chceli, to, čo bol potrebný a nevyhnutný následok príbehov a dejín európskych, vzali národy európske za nebezpečné sa vyhrážanie Slovanov všetkým iným národom, to, čo bolo pohnutím a znakom k lepšiemu, ku slobodnejšiemu životu z doterajšieho nízkeho živorenia, vzali národy európske za odhodenie sa Slovanov a podvrženie sa moci, ktorá by ich z doterajšieho stavu vytrhla a ku značnejšiemu staniu medzi európskymi národmi, berúc ohľad na moc, priviesť mohla. Zo všetkého ale tohoto vidno, že toto boli pochopy a mienky o Slovanoch celkom krivé a bludné.
    </p>
    <p>
     Skutočne, pravda je, že Slovania odrazu povstali a hýbať sa začali, nie ale zato, že by sa boli k tomu zhovorili, ale zato, že spolu hliveli, spolu v živote nevoľnom drepeneli a že odrazu na nich od národov európskych sa pôsobilo; skutočne, pravda je, že kmene slovanské všetky vôľu k popraveniu a k zlepšeniu raz i svojho života osvedčili, nie ale zato, že by sa tým boli dakomu vyhrážať chceli, ale zato, že všetky za druhými národmi európskymi ďaleko boli zaostali a naraz lepšie poznali a rozkvit, slobodnejší život u druhých spozorovali; skutočne, pravda je, že všetci Slovania na národnosť svoju sa odvolávať začali, nie ale zato, že by sa dakomu za nástroj tejto národnosti dali, ale zato, že každý národ, keď ďalej chce prísť, s týmto počínať, t. j., že si to, na čom jeho život leží, osvedomiť musí, a to je jeho národnosť.
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2569894">
        </a>
        3. časť
       </h2>
      </div>
     </div>
    </div>
    <p>
     <sup>
      [
      <a class="footnote" href="#ftn.id2569899" name="id2569899">
       30
      </a>
      ]
     </sup>
    </p>
    <p>
     Videli sme teda, na aký spôsob prišiel panslavizmus do toho chýru, v ktorom stál a po ktorom ho ešte ľudia po kútoch a stranách poznajú, že je toto ale úkaz celkom iný a že má i celkom iný smer, ako si mysleli, z predrečeného, myslím, každý nepredpojatý sa presvedčí. Slovania boli náramne zaostali, to je pravda, zato ale aj, keď ktorý národ, teda istotne slovanský, pokrok potrebuje. Nie je vec rozumná a opatrná to, čo leží v nevyhnutnej potrebe, zastavovať a udúšať, bo stadiaľ potom povstávajú výbuchy násilné, ale je vec rozumná a opatrná to podporovať a napomáhať. A toto z ohľadu Slovanov i slušnosť a spravodlivosť požaduje. Pokrok kmeňov slovanských môže sa, ako zo všetkého predrečeného vysvitá, s dobrým svedomím napomáhať a na tento spôsob pôjde všetko behom prirodzeným a pokojným.
    </p>
    <p>
     Keď kde bolo kriku o panslavizme, bolo ho istotne v našej krajine plno a nikde toľko ako u nás. Plné ho boli noviny a časopisy, plný ho bol život. Každé najmenšie počínanie pre napomoženie osvety, dobrobytu, pre nadobudnutie práva národu slovanskému vykričalo sa za panslavizmus a tak to prišlo u nás ďaleko s panslavizmom, alebo podľa maďarských rečníkov, s neoddanosťou a so zradou vlasti, ako podľa spisu Kamilla Desmoullinsa vo francúzskom prevrate so zradou vlasti a slobody. Hovorí on: Keď sa tam vraj dakto od verejného života do súkromnosti uťahoval, volali: podozrivý! Ten kuje tajné námery; ukazoval sa vraj zase dakto vo verejnom živote: podozrivý! Ten chce oči druhých na seba obrátiť a slobodu podkopať; bol dakto chudobný: podozrivý! Ten sa dá proti slobode najať; bol dakto bohatý: podozrivý! Ten bude druhých proti slobode najímať. A tak, či bol taký, alebo taký, len ta s ním na gilotínu. U nás to tiež s panslavizmom tak ďaleko bolo prišlo. Usiloval sa dakto naše mizerné slovanské školy napraviť: panslavista; vydal dakto knižku pre náš zanedbaný národ: panslavista; založil sa dakde dajaký náš život napomáhajúci spolok: to sa tam tajné zrady kujú, panslavisti; zabavili sa dakde naši po našsky, po slovensky: panslavisti; túžili sa naši na krivdy, nášmu národu robené, panslavisti; ba keď sa len dakto opovážil o národe slovenskom hovoriť, už bol panslavista.
    </p>
    <p>
     Dnes už, chvalabohu, nieto toľko toho kriku o panslavizme, už teraz najviac sa len po stranách a kocúrkovských kútoch pletie; bo rozumnejší už nahliadli, že bolo veľa kriku pre nič za nič a plašivci, keď len nič tie atilovské výpravy nechodia, tiež sa už báť prestali. My sme videli v predošlom, čo je pravdy v tom panslavizme rozkričanom, videli sme, že je to všeobecné hnutie kmeňov slovanských, nie ale uhovorené, a že toto hnutie, lebo slovanské národy ďaleko za druhými zaostali, nejde za dačím hrozným a nebezpečným, ale za tým najšľachetnejším, čo ľudstvo má, t. j. za osvetou a slobodou. Kto sám je osvietený, ten uzná a oceniť vie každé túženie za osvetou, kto sám je naozaj slobodný, ten slobodu každému inému dopraje a teší sa z jej rozkvitu.
    </p>
    <p>
     A už keď komu, teda istotne národom európskym spolu aj s Maďarmi, hovoríme to z úplného presvedčenia, náramne na tom záležať musí, aby sa Slovania stali osvietenými a slobodnými, bo tak nebudú a nikdy sa užiť nedajú za nástroj k udržovaniu iných v temnosti a nevôli. Je tento punkt pre vlasť našu veľmi veľkej váhy a myslíme, že ho každý rozumný a nepredpojatý náležite bude vedieť oceniť; ale povedzme pravdu, liberalizmus maďarský, ktorý podľa jeho slov sa zachytil osvetu a slobodu Uhorska dobývať, trpel dosiaľ na jednej veľkej rane, ktorá ho v jeho samom princípe zničovala, pred svetom do posmechu a u Slovanov do podozrenia a nenávisti uvádzala, a táto jeho rana bolo to, že on osvetu a slobodu, za ktoré, hovoril, že bojuje, chcel mať len výlučne pre národ maďarský, bol teda liberalizmom na najväčšom stupni egoistickým a tyranským.
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2570040">
        </a>
        4. časť
       </h2>
      </div>
     </div>
    </div>
    <p>
     <sup>
      [
      <a class="footnote" href="#ftn.id2570046" name="id2570046">
       31
      </a>
      ]
     </sup>
    </p>
    <p>
     O takejto osvete a slobode, akej zástavu liberalizmus maďarský vystrčil, že Slovania nič nechceli a nechcú vedieť, je vec prirodzená a nevyhnutná; bo keby sa k nej pripojili, sami seba by zadali. Na potvrdenie našich rečí nepotrebujeme hľadať veľa dôkazov, prinesieme len jeden, ale jasný, týkajúci sa slobody tlače. Hovorilo a kričalo sa za ňu dosť a v tom istá stolica uzavrela, že áno, má sa uviesť v krajine sloboda tlače, ale len pre knihy maďarské. Na tomto jednom príklade, myslíme, že každý bude mať dosť. A proti komuže to tak liberalizmus maďarský mocne vystúpil, oproti komu sa to tak rozkričal, koho takrečeno jednou ranou doraziť a zničiť chcel? Veru, sotva by človek poveril: Slovanov!!! Národa maďarského najstarších, najdávnejších, najvernejších druhov, národa maďarského na západe i na severe, na východe i na poludní susedov, národa maďarského od samých prvých časov jeho vystúpenia v Európe a v dejinách ustavičných, stálych sprevádzačov, otočovateľov, priateľov, národa maďarského v zakladaní vlastnej obce úsilných pomocníkov, do svätého chrámu kresťanstva vodcov, v orbe, v počiatočnom remeselníctve, v prvopočiatočnej náuke učiteľov, osvecovateľov; tento liberalizmus chcel zničiť národ dobrý, usilovný, pracovitý, verný, národ, s povahou národa maďarského v mnohom sa zrovnávajúci, národ dobrodružný, krásnych a veľkých schopností plný, národ, na ktorého osvete a slobode, keď komu, teda istotne Maďarom, keď sú len trochu rozmyselní a rozvažití, nekonečne mnoho záleží. Ale šiel krik Európou proti Slovanom, pochodiac od Nemcov, a k tomuto kriku prirazili sa i Maďari, jedni z mienky, že dobre robia, druhí, a najviac, z obyčaje a z módy...
    </p>
    <p>
     Liberalizmus maďarský sa zachytil emancipovať Židov, týchto odkundesov prisťahovaných, a rozbehol sa vyplieniť, do temnosti a väčšej nevôle uvrhnúť Slovanov, zrábateľov zeme našej matky, prvých remeselníkov a priemyselníkov v Uhorsku, najstarších jej obyvateľov, ľudí, ktorí sa v každom ohľade v zemi uhorskej vyznačili, zem uhorskú krvou svojou poliali a všelijakými zásluhami o ňu sa okryli. Takto, hľa, i tu sa splnilo: neplechu napomáhajú a vyvyšujú a dobrých dorážajú. Ostatne my ešte pevne veríme, že keď Maďari ďalej ešte vo vzdelanosti prídu, nasledovne, keď sa rozmyselnejšími a spravodlivejšími stanú, keď sa nad svojím stavom lepšie rozmyslia a položenie svoje lepšie poznajú, že sa nielen z tej jednostrannosti otrasú a osvetu a slobodu nielen sebe, ale i všetkým druhým, a najmä Slovanom, žičiť budú, ale aj ešte oni sami Slovanov vo všetkom tomto napomáhať sa dajú, nie tak napomáhať, ako teraz napr. emancipáciu Židov, najviac z módy, ale zo samej dobrej vôle a z opravdivého presvedčenia a dodávame k tomu ešte - i z opatrnosti. Pevne, hovorím, veríme na to, a veríme ešte i to, že sa dožijeme tých časov, kde každé utláčanie, ba i ponúkanie k utláčaniu Slovanov do nevážnosti a potupy príde a sami vznešenejší mužovia maďarskí Slovanom k osvete a k väčšej slobode dopomáhať, na tom pracovať a k tomu verejne radiť budú.
    </p>
    <p>
     I z ohľadu reči našej spisovnej sme sa my v krajine našej udomácnili. Predtým stáli sme z tohoto ohľadu pri Čechoch, užívajúc ich reči v našich spisoch, ale i tento dlhotrvanlivý zväzok pretrhli sme, a to s bolesťou, aby sme sa i strany tejto záležitosti našli celkom doma v krajine našej. Nech si síce nikto nemyslí, že sme to dakomu k vôli tuná urobili, nie, tak hlboko sme nepadli, tak veľmi sme sa ohľadmi na druhých zmámiť nedali, aby sme v našich národných záležitostiach niečo takto konali, urobili sme to len k vôli sebe samým, nášmu životu a našej jednote. Jesto síce ešte medzi nami takí, ktorí sa s nami v tomto ohľade zrozumieť nechcú, a ešte len vždy za češtinou sa tiahnu, títo ale napospol, čo sa národnosti slovenskej týka, žili ešte len v literatúre, nestarajúc sa a veru aj málo rozumejúc do iných strán života národného, napr. do vecí občianskych; ako ale ľudia títo umom svojím záležitosti naše národné, každý deň sa šíriace a prísnejšie pozor dostávajúce, viac viesť nemôžu, tak aj počet ich je už chatrný, zo dňa na deň prudko sa umenšujúci. Títo teda viac žiadnu hať životnému behu nášmu proti postaviť nemôžu a my dielo, ktoré sme začali, i dokonale vyvedieme. Už teraz sa to považovať môže za skutok dokonaný a my skutkom týmto našli sme sa naraz v krajine doma s národnosťou našou. Dosť na tom: my sme už tu a chceme byť doma, uvidíme ale, či nás druhí, a hlavne spolukrajania naši Maďari, tak ako domácich privítajú, uvidíme, či tak s nami ako s ľuďmi doma nakladať a či nás ešte vždy ďalej len za cudzích považovať budú. Považovať nás budú za cudzích, ak i ďalej nám reč svoju natískať, do škôl našich ju uvádzať; z kostolov našich reč našu vyobcúvať, zo spoločenského, z občianskeho života ju tak ako i dosiaľ vytvárať budú, považovať nás budú za cudzích, ak nám i ďalej bohvie do čoho nadávať, každé naše i najmenšie hnutie prenasledovať, lásku k národu nášmu odsudzovať, priateľov národa nášho od všetkého, kde len môžu, odstrkovať a nám i to najšľachetnejšie zabraňovať budú. To napredok im hovoríme, a to je najmocnejšie naše presvedčenie a duch i vôľa veku nášho, že nás s národnosťou našou neutlačia a že vždy miesto jedného utlačeného úkazu desať nových iných povstávať bude, ako to dosiaľ išlo, a tak pri všetkom ich namáhaní, že ich práca bude stratená.
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2569426" name="ftn.id2569426">
        28
       </a>
       ]
      </sup>
      28; Prvýkrát uverejnené: Slovenskje národňje novini, 215. číslo, 3. september 1847
     </p>
    </div>
    <div class="footnote">
     <p>
      <sup>
       [
       <a class="para" href="#id2569657" name="ftn.id2569657">
        29
       </a>
       ]
      </sup>
      29; Prvýkrát uverejnené: Slovenskje národňje novini, 216. číslo, 7. september 1847
     </p>
    </div>
    <div class="footnote">
     <p>
      <sup>
       [
       <a class="para" href="#id2569899" name="ftn.id2569899">
        30
       </a>
       ]
      </sup>
      30; Prvýkrát uverejnené: Slovenskje národňje novini, 217. číslo, 10. september 1847
     </p>
    </div>
    <div class="footnote">
     <p>
      <sup>
       [
       <a class="para" href="#id2570046" name="ftn.id2570046">
        31
       </a>
       ]
      </sup>
      31; Prvýkrát uverejnené: Slovenskje národňje novini, 218. číslo, 14. september 1847
     </p>
    </div>
   </div>
  </div>
 </body>
</html>
