<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523176">
       </a>
       Zpráva o schopnosti Slovákov
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2523188" name="id2523188">
      1
     </a>
     ]
    </sup>
   </p>
   <p>
   </p>
   <p>
    Že Slováci a Slovania vôbec veľkými darmi od prírody nadaní sú, ukazuje nám dejepis a
      skúsenosť každodenná, čo ani cudzinci nezapierajú, leda buď nenávistníci, buď neznatelia
      národa nášho. Ničomne teda luhal Karol Neumann,
    <sup>
     [
     <a class="footnote" href="#ftn.id2523222" name="id2523222">
      2
     </a>
     ]
    </sup>
    hovoriac, že Slovania z inej látky než Nemci utvorení sú, a že títo iba okrasou
      sveta zostanú; a pravdu hovoril pán Čaplovič
    <sup>
     [
     <a class="footnote" href="#ftn.id2523243" name="id2523243">
      3
     </a>
     ]
    </sup>
    vo svojom opísaní uhorskej zeme, porovnávajúc Slovensko naše s Anglickom v poťahu
      na pracovitosť, priemysel a zvlášte vlohy k umelectvu, ktorými Slováci dobre k boku Angličanov
      postavení byť môžu. Za malý dôkaz vlôh, od prírody krajanom našim nadaných, uvádzame tu dva
      príklady, živé nám o tom svedectvo dávajúce.
   </p>
   <p>
    V Nitrianskej stolici i v susedných krajoch na slovo teraz vzatý je Martin Šaško
    <sup>
     [
     <a class="footnote" href="#ftn.id2523278" name="id2523278">
      4
     </a>
     ]
    </sup>
    za výborné organy, ktoré zhotovuje. Vychoval sa v Brezovej, mestečku stolice
      Nitrianskej, a hnedky od mladi, nikým nie súc k tomu vedený, ani nikým o tom poučený, klavíry
      vyhotovovať začal. Prekvapený súc raz v práci od Martina Šepláka, obyvateľa toho mestečka,
      muža síce len obrábaním rolí svojich sa živiaceho, ale knihy naše slovenské pilne čítajúceho,
      medzi svojimi ich rozširujúceho a láskou k materinskej reči, ku podivu pre muža obecného,
      horiaceho, bol ním povzbudený, aby svoje dary veru nezanedbával, ale niekam k umelcovi
      nejakému zdokonaliť sa vybral. Poslúchol radu múdru krajan náš, súc beztak veľmi náchylný k
      umeniu tomuto, vybral sa do Brna, kde cez tri roky zdokonaľoval sa v umení, jemu prírodou
      vštepenom. Po uplynutí troch rokov vrátil sa späť do vlasti a od toho času už len
      vyhotovovaním organov sa zaoberá, ktoré, výborné súc, všade veľkej chvály a obľuby dochádzajú.
      Vyhotovil už niekoľko organov, ako: do Kostolnej, Sobotišťa, Cerovej, Kríža, do svojho rodiska
      Brezovej. Pisateľ tohoto videl vlastnými očima posledný tento organ a dosť sa ako na
      úhľadnosti vonkajšej, tak na čistote a dojímavosti hlasov nadiviť nemohol. Uvádzajúc toto v
      známosť rodákom svojim, ktorí v spevoch a v hudbe záľubu majú, nasledovne i dobré organy v
      chrámoch svojich mať žiadajú, umelca tohoto na Brezovej sa zdržujúceho celým srdcom odporúča.
      Načo cudzincom peniaze vyhadzovať, keď ich vlastným, okrem toho svedomitým a spôsobným ľuďom
      dať môžeme.
   </p>
   <p>
    Druhý takýto, prirodzenými darmi nadaný, je v novinách už dosť vyhlásený Adam Vanoch,
    <sup>
     [
     <a class="footnote" href="#ftn.id2523347" name="id2523347">
      5
     </a>
     ]
    </sup>
    sedliak v dedine Svederníku na Považí v Trenčianskej stolici, básnik. Ak sa
      nemýlim, vychodil on len tri latinské školy,
    <sup>
     [
     <a class="footnote" href="#ftn.id2523371" name="id2523371">
      6
     </a>
     ]
    </sup>
    načo donútený súc okolnosťami, k veľkej našej strate, stav svoj so sedliactvom
      zameniť musel. Básní on v latinskom jazyku, ktorý by bol iste zanechal, keby ďalej do škôl bol
      chodiť mohol. Básne jeho, najviac trúchlospevy v časomiere písané, sú ľahkého slohu, nenútené,
      takrečeno z pera sťa Ovidiovi
    <sup>
     [
     <a class="footnote" href="#ftn.id2523395" name="id2523395">
      7
     </a>
     ]
    </sup>
    tečúce, pritom peknými svojimi nápadmi uchvacujúce. Pisateľ tohoto čítal viac
      básní od neho spísaných, medzi ktorými trúchlospev na povodeň Váhu,
    <sup>
     [
     <a class="footnote" href="#ftn.id2523414" name="id2523414">
      8
     </a>
     ]
    </sup>
    ktorý v rukopise pôvodcovom má, sa vyznačuje. Poslal on i jednu báseň na slovenskú Spoločnosť
    <sup>
     [
     <a class="footnote" href="#ftn.id2523432" name="id2523432">
      9
     </a>
     ]
    </sup>
    v lýceu prešporskom pred dvoma rokmi, z ktorej skôr, než by ju celú v Hronke
      podal, tieto dva veršíky, krásnu pravdu obsahujúce, od muža ináč nevzdelaného, tak vzdelane
      prenesené, sem vypisujem:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       „Si laus est alias ardenter discere linguas,
      </em>
     </span>
     <br/>
     <span class="emphasis">
      <em>
       Nativam linguam discere major erit.“
       <sup>
        [
        <a class="footnote" href="#ftn.id2523475" name="id2523475">
         10
        </a>
        ]
       </sup>
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Mohol by sa tu mnohý chvastúň slovenský, maďarčinou, nemčinou a bohvieakou -činou sa
      pýšiaci, zahanbiť. Pred troma rokmi, baviac sa krátky čas v trúchlokrásnom Považí, navštívil
      som i nášho básnika v chudobnej jeho chalúpke, v ktorej Ovidia, Vergilia
    <sup>
     [
     <a class="footnote" href="#ftn.id2523504" name="id2523504">
      11
     </a>
     ]
    </sup>
    a Gradus ad Parnassum
    <sup>
     [
     <a class="footnote" href="#ftn.id2523517" name="id2523517">
      12
     </a>
     ]
    </sup>
    vidno bolo, ktorými sa Vanoch, už teraz starec, majúc čas, sťa s miláčikmi svojimi
      rád zaoberá.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2523188" name="ftn.id2523188">
        1
       </a>
       ]
      </sup>
      <span class="emphasis">
       <em>
        Zpráva o schopnosti Slovákov
       </em>
      </span>
     </p>
     <p>
      Článok vyšiel v časopise Karola Kuzmányho Hronka III, 1838, 2, str. 187 — 9 s nadpisom
      <span class="emphasis">
       <em>
        Zpráva o schopnosti Slováků od Ludevíka Štúra, Slováka.
       </em>
      </span>
      — Článok
          sme prepísali z češtiny do slovenčiny.
     </p>
    </div>
    <div class="footnote">
     <p>
      <sup>
       [
       <a class="para" href="#id2523222" name="ftn.id2523222">
        2
       </a>
       ]
      </sup>
      <span class="emphasis">
       <em>
        Karol Neumann
       </em>
      </span>
      — ako uvádza Kollár vo Výklade k Slávy dcére (str.
          458) — napísal tieto slová v spise Natur des Menschen (1815). Kollár ho zaradil do
          slovanského pekla (znelka 580).
     </p>
    </div>
    <div class="footnote">
     <p>
      <sup>
       [
       <a class="para" href="#id2523243" name="ftn.id2523243">
        3
       </a>
       ]
      </sup>
      <span class="emphasis">
       <em>
        Ján Čaplovič
       </em>
      </span>
      (1780 — 1847) — slovenský žurnalista, štatistik,
          zemepisec a etnograf, porovnával vlastnosti Angličanov s vlastnosťami Slovákov v práci
          Slowaken in Ungarn (Slováci v Uhorsku), ktorá vyšla na pokračovanie v časopise Hesperus
          (1818)
     </p>
    </div>
    <div class="footnote">
     <p>
      <sup>
       [
       <a class="para" href="#id2523278" name="ftn.id2523278">
        4
       </a>
       ]
      </sup>
      <span class="emphasis">
       <em>
        Martin Šaško
       </em>
      </span>
      (1807 — 1894) — štúrovcami veľmi chválený brezovský
          organár (o ňom napísal článok aj Boleslavín Vrchovský v Květoch 1838), o ktorom ich
          informovali učitelia Ďurkovič a Sucháč. Dokonca aj nemecké časopisy sa o Šaškovi
          vyslovovali s veľkým uznaním (napr. Pannonia 1842). Šaško skutočne vyhotovil organy pre
          Kostolné (nie Kostolnú), Sobotište, Cerovú-Lieskové, Svätý Kríž nad Váhom a Brezovú
          (potvrdené písomnými zprávami príslušných farských úradov). Okrem toho neskôr pokračoval v
          tejto práci a celkove sa odhaduje, že urobil asi sto organov.
     </p>
    </div>
    <div class="footnote">
     <p>
      <sup>
       [
       <a class="para" href="#id2523347" name="ftn.id2523347">
        5
       </a>
       ]
      </sup>
      <span class="emphasis">
       <em>
        Adam Vanoch
       </em>
      </span>
      (1776 — 1849) — pochádzajúci zo Svederníka pri
          Trenčíne, študoval na gymnáziu v Žiline, filozofiu v Bratislave a keď ako novic
          františkánskeho kláštora v Hlohovci bol z kláštora prepustený, zostal ako roľník vo svojom
          rodisku, pričom sa venoval písaniu latinských básní. Vanoch je posledným slovenským
          veršovcom v latinskom jazyku. (Životopis Vanochov napísal a jeho rukopisné básne zozbieral
          R. A. Bystrický; rukopis je uložený v archíve Spolku sv. Vojtecha v Trnave, odkiaľ sme
          prebrali aj tieto dáta.)
     </p>
    </div>
    <div class="footnote">
     <p>
      <sup>
       [
       <a class="para" href="#id2523371" name="ftn.id2523371">
        6
       </a>
       ]
      </sup>
      <span class="emphasis">
       <em>
        Vychodil on len tri latinské školy…
       </em>
      </span>
      Vanoch vychodil v Žiline päť
          tried gymnázia a nato rok študoval filozofiu na gymnáziu v Bratislave.
     </p>
    </div>
    <div class="footnote">
     <p>
      <sup>
       [
       <a class="para" href="#id2523395" name="ftn.id2523395">
        7
       </a>
       ]
      </sup>
      <span class="emphasis">
       <em>
        Publius Ovidius Naso
       </em>
      </span>
      (43 pr. n. l. — 18 n. l.) — rímsky básnik,
          popri Vergiliovi a Horatiovi najviac čítaný v klasicistickom období
     </p>
    </div>
    <div class="footnote">
     <p>
      <sup>
       [
       <a class="para" href="#id2523414" name="ftn.id2523414">
        8
       </a>
       ]
      </sup>
      <span class="emphasis">
       <em>
        Trúchlospev na povodeň Váhu…
       </em>
      </span>
      — Veľké povodne Váhu boli v rokoch
          1813 a 1822; pri tej príležitosti Vanoch napísal básne, ale tie sú nie nateraz
          známe.
     </p>
    </div>
    <div class="footnote">
     <p>
      <sup>
       [
       <a class="para" href="#id2523432" name="ftn.id2523432">
        9
       </a>
       ]
      </sup>
      <span class="emphasis">
       <em>
        Báseň na slovenskú Spoločnosť
       </em>
      </span>
      sa nezachovala medzi známymi
          Vanochovými rukopismi; nevyšla ani v časopise Hronka, vydávanom Karolom Kuzmánym v Banskej
          Bystrici (1836 — 38).
     </p>
    </div>
    <div class="footnote">
     <p>
      <sup>
       [
       <a class="para" href="#id2523475" name="ftn.id2523475">
        10
       </a>
       ]
      </sup>
      <span class="emphasis">
       <em>
        Si laus est…
       </em>
      </span>
      — Preklad v próze: „Ak je chválou učiť sa so zápalom iné reči, rodnú reč učiť sa je väčšou chválou.“
     </p>
    </div>
    <div class="footnote">
     <p>
      <sup>
       [
       <a class="para" href="#id2523504" name="ftn.id2523504">
        11
       </a>
       ]
      </sup>
      <span class="emphasis">
       <em>
        Publius Vergilius Maro
       </em>
      </span>
      (70 — 19 pr. n. l.) — rímsky epický
          básnik, skladateľ Eklóg, Georgík a Eneidy, vzor klasicistického básnictva
     </p>
    </div>
    <div class="footnote">
     <p>
      <sup>
       [
       <a class="para" href="#id2523517" name="ftn.id2523517">
        12
       </a>
       ]
      </sup>
      <span class="emphasis">
       <em>
        Gradus ad Parnassum
       </em>
      </span>
      — latinský slovník pre žiakov na cvičenie sa
          v latinskom veršovníctve
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2506352">
       </a>
       Návšteva v spoločnosti
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2506363" name="id2506363">
      13
     </a>
     ]
    </sup>
   </p>
   <p>
   </p>
   <p>
    Navštívili nás v mesiaci septembri a októbri mnohí vlastenci. Okrem voľakedajších súdruhov
      našich Jozefa Brózika,
    <sup>
     [
     <a class="footnote" href="#ftn.id2506398" name="id2506398">
      14
     </a>
     ]
    </sup>
    Daniela Krnúcha, Ladislava Paulínyho, Pavla Čendekoviča, verných synov nášho
      Slovenska, boli tu: pán Marek,
    <sup>
     [
     <a class="footnote" href="#ftn.id2506441" name="id2506441">
      15
     </a>
     ]
    </sup>
    právnik vo Viedni, pán Doležálek,
    <sup>
     [
     <a class="footnote" href="#ftn.id2506456" name="id2506456">
      16
     </a>
     ]
    </sup>
    riaditeľ ústavu hluchonemých, na svojej spiatočnej ceste z Prahy, pán Mušicki,
    <sup>
     [
     <a class="footnote" href="#ftn.id2506478" name="id2506478">
      17
     </a>
     ]
    </sup>
    doktor lekárstva, vnuk slovutného Mušického, horliví slovanskí vlastenci, ktorých
      sme s vrúcnou radosťou prijali a spievankami našimi tatranskými uprostred nás uvítali.
   </p>
   <p>
    Práve teraz u nás mešká pán Ctiboh Cochius,
    <sup>
     [
     <a class="footnote" href="#ftn.id2506508" name="id2506508">
      18
     </a>
     ]
    </sup>
    tunajšej spoločnosti slovanskej voľakedajší tajomník, ešte s dvoma vlastencami,
      totiž pánom Danielom Janovicom
    <sup>
     [
     <a class="footnote" href="#ftn.id2506530" name="id2506530">
      19
     </a>
     ]
    </sup>
    a Alexom čaplovičom,
    <sup>
     [
     <a class="footnote" href="#ftn.id2506542" name="id2506542">
      20
     </a>
     ]
    </sup>
    stoličnými úradníkmi Oravy. Každý z týchto výborných vlastencov obetoval na našu
      knižnicu slovanskú štyri zlaté striebra.
   </p>
   <p>
    Pán Ctiboh Cochius je do Jasenovej za kňaza vysvätený.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2506363" name="ftn.id2506363">
        13
       </a>
       ]
      </sup>
      <span class="emphasis">
       <em>
        Návšteva v Spoločnosti
       </em>
      </span>
     </p>
     <p>
      Zpráva bola určená na uverejnenie v pražskom časopise Květy. Štúr ju poslal Karlovi
          Boleslavovi Štorchovi vo svojom liste z 26. októbra 1837 (Listy Ľ. Štúra I, str. 127), ale
          v Květoch nevyšla. Nadpis uvádzame vo výbere sami a text prepisujeme z češtiny do
          slovenčiny.
     </p>
    </div>
    <div class="footnote">
     <p>
      <sup>
       [
       <a class="para" href="#id2506398" name="ftn.id2506398">
        14
       </a>
       ]
      </sup>
      <span class="emphasis">
       <em>
        Jozef Brózik
       </em>
      </span>
      — pôvodom zo Sučian, po štúdiách v Bratislave
          pokračoval od septembra 1837 na teológii vo Viedni, takže v bratislavskej študentskej
          Spoločnosti sa zastavil práve na ceste do Viedne. Podobne v tom čase odchádzali cez
          Bratislavu na teológiu do Viedne aj
      <span class="emphasis">
       <em>
        Daniel Krnúch
       </em>
      </span>
      , pochádzajúci z
          Malého Kőröša, ďalej
      <span class="emphasis">
       <em>
        Ladislav Pauliny
       </em>
      </span>
      (1815 — 1906), neskorší farár v
          Prietrži a cirkevný historik, a
      <span class="emphasis">
       <em>
        Pavol Čendekovič
       </em>
      </span>
      (1804 — 1855), jeden
          z najdôvernejších Štúrových priateľov, neskorší farár v Malých Stankovciach.
     </p>
    </div>
    <div class="footnote">
     <p>
      <sup>
       [
       <a class="para" href="#id2506441" name="ftn.id2506441">
        15
       </a>
       ]
      </sup>
      <span class="emphasis">
       <em>
        Marek
       </em>
      </span>
      — český študent práv vo Viedni, ktorý častejšie prichádzal
          medzi slovenských bratislavských študentov, nie je bližšie známy
     </p>
    </div>
    <div class="footnote">
     <p>
      <sup>
       [
       <a class="para" href="#id2506456" name="ftn.id2506456">
        16
       </a>
       ]
      </sup>
      <span class="emphasis">
       <em>
        Antonín Doležálek
       </em>
      </span>
      (1799 — 1849) — prvý učiteľ slepcov v Prahe,
          bol od roku 1835 riaditeľom ústavu slepcov v Pešti. So svojimi chovancami usporadúval
          akadémie, koncerty a divadelné predstavenia. Štúrovci si Doležálka pre túto činnosť vysoko
          vážili.
     </p>
    </div>
    <div class="footnote">
     <p>
      <sup>
       [
       <a class="para" href="#id2506478" name="ftn.id2506478">
        17
       </a>
       ]
      </sup>
      <span class="emphasis">
       <em>
        Juraj Mušicki
       </em>
      </span>
      (1811 — 1887) — synovec karlovského pravoslávneho
          biskupa a básnika
      <span class="emphasis">
       <em>
        Lukijana Mušického
       </em>
      </span>
      (1777 — 1837), bol lekárom v
          Pešti a knižne vydával diela svojho strýca
     </p>
    </div>
    <div class="footnote">
     <p>
      <sup>
       [
       <a class="para" href="#id2506508" name="ftn.id2506508">
        18
       </a>
       ]
      </sup>
      <span class="emphasis">
       <em>
        Ctiboh Cochius
       </em>
      </span>
      , Ctiboh Zoch (1815 — 1865) — horlivý funkcionár v
          bratislavskej Spoločnosti a intímny Štúrov priateľ, bol práve na kňazskej vysviacke v
          Bratislave a po nej nastúpil miesto farára v Jasenovej na Orave
     </p>
    </div>
    <div class="footnote">
     <p>
      <sup>
       [
       <a class="para" href="#id2506530" name="ftn.id2506530">
        19
       </a>
       ]
      </sup>
      <span class="emphasis">
       <em>
        Daniel Janovic
       </em>
      </span>
      — horár na oravskom panstve v Podbieli, bratanec
          Ctiboha Zocha
     </p>
    </div>
    <div class="footnote">
     <p>
      <sup>
       [
       <a class="para" href="#id2506542" name="ftn.id2506542">
        20
       </a>
       ]
      </sup>
      <span class="emphasis">
       <em>
        Alex Čaplovič
       </em>
      </span>
      (1810 — 1872) — stoličný úradník v Jasenovej
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2506569">
       </a>
       Meniny profesora Palkoviča
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2506581" name="id2506581">
      21
     </a>
     ]
    </sup>
    <sup>
     [
     <a class="footnote" href="#ftn.id2506615" name="id2506615">
      22
     </a>
     ]
    </sup>
   </p>
   <p>
   </p>
   <p>
    Tunajšia slovanská mládež, chcejúc prejaviť svoju vďačnosť mužovi, o literatúru našu a
      tunajšiu učiteľskú stolicu vysokozaslúžilému, a zároveň preniknutá veľkou radosťou nad mužným
      ujímaním sa v obrane našej veci zo strany muža už šedinami pokrytého, ale teraz ešte sviežeho,
      túžobne očakávala deň 24. apríla
    <sup>
     [
     <a class="footnote" href="#ftn.id2506651" name="id2506651">
      23
     </a>
     ]
    </sup>
    ako vhodnú príležitosť na uskutočnenie svojho úmyslu. I pripravila sa v tichosti k
      tomuto hoci malému, ale úprimnému dôkazu svojej uznalosti a úcty a prekvapila vážneho kmeťa,
      nič také neočakávajúceho ani netušiaceho, a poctila ho týmto spôsobom:
   </p>
   <p>
    Uvedeného 24. apríla pobrala sa v hojnom počte do jeho príbytku a hneď po vstupe do izby
      začala sa spievať táto pieseň:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Při Dunaji na pahorku krásný háj,
      </em>
     </span>
     <br/>
     <span class="emphasis">
      <em>
       háj lípový, vůkol háje slavský kraj;
      </em>
     </span>
     <br/>
     <span class="emphasis">
      <em>
       nad tím krajem den svítá,
      </em>
     </span>
     <br/>
     <span class="emphasis">
      <em>
       háj jej radostně vítá,
      </em>
     </span>
     <br/>
     <span class="emphasis">
      <em>
       vonným květem každá lípa zakvítá.
      </em>
     </span>
     <br/>
     <br/>
     <span class="emphasis">
      <em>
       V háj lípový ze slovenských šumných hor
      </em>
     </span>
     <br/>
     <span class="emphasis">
      <em>
       scházívá se zpěvavých slavíků sbor;
      </em>
     </span>
     <br/>
     <span class="emphasis">
      <em>
       každý vesele pěje,
      </em>
     </span>
     <br/>
     <span class="emphasis">
      <em>
       z srdce v srdce cit leje:
      </em>
     </span>
     <br/>
     <span class="emphasis">
      <em>
       hájem, polem zpěv ten milostný zněje.
      </em>
     </span>
     <br/>
     <br/>
     <span class="emphasis">
      <em>
       Kdo ten hájik květorouchý vysadil,
      </em>
     </span>
     <br/>
     <span class="emphasis">
      <em>
       kdo jej bránil a skalami ohradil:
      </em>
     </span>
     <br/>
     <span class="emphasis">
      <em>
       ten po bouři a boji
      </em>
     </span>
     <br/>
     <span class="emphasis">
      <em>
       nechať žije v pokoji,
      </em>
     </span>
     <br/>
     <span class="emphasis">
      <em>
       toho v stáří slavíků zpěv ať kojí.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Po odspievaní tejto piesne vystúpil zo stredu mládeže Samuel Bohdan Hroboň,
    <sup>
     [
     <a class="footnote" href="#ftn.id2506768" name="id2506768">
      24
     </a>
     ]
    </sup>
    námestník v prednáškach samého profesora, a mal ku kmeťovi, zjavne dojatému, menom
      učencov Ústavu
    <sup>
     [
     <a class="footnote" href="#ftn.id2506787" name="id2506787">
      25
     </a>
     ]
    </sup>
    slovanského túto reč:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Slovutný muž,
      </em>
     </span>
     <br/>
     <span class="emphasis">
      <em>
       drahý učiteľ a otec!
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Už skoro polstoročie slovanský Ústav náš pod otcovskou ochranou vašou stojí, počtom sa
      rozmnožuje, duchom zvelebuje! Vy ste boli a ste jeho múdrym vodcom a verným opatrovníkom, vy
      jeho tešiteľom a anjelom strážcom vo všetkých pohromách a nebezpečenstvách, ktoré mu hrozili,
      vy ste z čistej lásky k národu svojmu vychovávali školám múdrych učiteľov, cirkvám horlivých
      kazateľov, vlasti a národu užitočných občanov! — Prítomnosť i budúcnosť vám dobrorečiť
      neprestanú.
   </p>
   <p>
    Aj my prichádzame, drahý otče, v synovskej dôvere pred láskavý obličaj váš, aby sme vám v
      tento radostný deň menín vašich vrúcne vďaky za otcovskú neúnavnú starostlivosť a lásku
      vzdávali a naše úprimné želania prejavili. Nech drahý život váš, ako príroda v jarný čas,
      čerstvým zdravím sa obnovuje, vždy novým blahom osladzuje, vždy novou slávou okrašľuje!
      Hospodin všetkých národov nech korunuje ctihodnú starobu vašu pokojom a slávou a nech popraje
      vám dočkať sa sladkého ovocia, ktoré ste neúnavnou prácou národu svojmu pripravovali.
   </p>
   <p>
    Po skončení tejto reči začal hovoriť Ľudovít Štúr takto:
   </p>
   <p>
    Poznajúc veľkú časť vašich voľakedajších chovancov, teraz už verejné úrady zastávajúcich,
      poznajúc hodný počet nášho slovenského ľudu a zároveň jeho zmýšľanie o vás, slovutný muž,
      pestovateľ nášho vzdelávania národného, ktoré zmýšľanie ste si dobročinným účinkovaním a
      neúnavnou starostlivosťou o jeho duchovné pokroky, nepretržitým úsilím o rozširovanie životu
      preužitočných a prepotrebných známostí nadobudli a získali: prichádzam aj ja s bratmi
      pozdraviť vás v mene všetkých týchto, aby vďačnosť naša bola doplnená a miera radosti vašej
      spravodlivo zväčšená. Prijmite teda, drahý učiteľ, k svojim meninám všetkých týchto i moje
      radostné želania, ktoré záležia v tom, aby vás dobrotivé nebo po mnohých a ovociaplných
      prácach dlho ešte, dlho v sile a čerstvosti medzi nami udržovalo a vám láskavo dožičilo tú
      zriedkavú a najblaženejšiu radosť tešiť sa môcť ešte dlhý čas z usilovaní a plodov svojich!
   </p>
   <p>
    Keď prestal hovoriť, vystúpil zo stredu plesajúcej mládeže Ľudovít Hroboň
    <sup>
     [
     <a class="footnote" href="#ftn.id2506896" name="id2506896">
      26
     </a>
     ]
    </sup>
    a s krátkou rečou odovzdal starcovi, ponorenému v radosti a spomienkach na dávne
      roky, báseň na jeho počesť zloženú a tunajším Ústavom slovanským vydanú, ktorú Ústav
      porozposielal všetkým známym vlastencom, a preto ju tu ani neuvádzame. Nato ešte zaznela
      úprimná pieseň, lahodnými hlasmi dojímajúca prekvapeného vážneho kmeťa:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Přijmi vděčně, slavný muži,
      </em>
     </span>
     <br/>
     <span class="emphasis">
      <em>
       důkaz lásky naší,
      </em>
     </span>
     <br/>
     <span class="emphasis">
      <em>
       vezmi vděčně čerstvou růži,
      </em>
     </span>
     <br/>
     <span class="emphasis">
      <em>
       kterou ti přináší.
      </em>
     </span>
     <br/>
     <br/>
     <span class="emphasis">
      <em>
       Statně bojuj při Dunaji
      </em>
     </span>
     <br/>
     <span class="emphasis">
      <em>
       pod práporem Slávy,
      </em>
     </span>
     <br/>
     <span class="emphasis">
      <em>
       dokud se ti zelenají
      </em>
     </span>
     <br/>
     <span class="emphasis">
      <em>
       věnce vůkol hlavy.
      </em>
     </span>
     <br/>
     <br/>
     <span class="emphasis">
      <em>
       Nuže, slovenské dívčence,
      </em>
     </span>
     <br/>
     <span class="emphasis">
      <em>
       zazpívejte s námi,
      </em>
     </span>
     <br/>
     <span class="emphasis">
      <em>
       zbírejte kvítí na věnce
      </em>
     </span>
     <br/>
     <span class="emphasis">
      <em>
       dolů dolinami.
      </em>
     </span>
     <br/>
     <br/>
     <span class="emphasis">
      <em>
       Znějte všudy po hájících,
      </em>
     </span>
     <br/>
     <span class="emphasis">
      <em>
       hláskové slavičí,
      </em>
     </span>
     <br/>
     <span class="emphasis">
      <em>
       prozpěvujte po trávnících:
      </em>
     </span>
     <br/>
     <span class="emphasis">
      <em>
       Sláva Palkoviči!
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Po skončenom speve vážny kmeť, sťaby prebudený z milých snov, pozrel láskavými očima po
      mládeži, ďakoval jej vrúcne a v ďalšej reči ju usilovne napomínal k stálosti a vytrvalosti v
      láske k materinskej reči svojej a k národu svojmu a konečne s nadšením poznamenal, že po búrke
      sa obloha vyjasní a vec naša jasnejšie než kedykoľvek sa na svetlo postaví.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2506581" name="ftn.id2506581">
        21
       </a>
       ]
      </sup>
      <span class="emphasis">
       <em>
        Meniny profesora Palkoviča
       </em>
      </span>
     </p>
     <p>
      Článok vyšiel v Palkovičovom časopise Tatranka II, 1842, 2, str. 8 — 11 s názvom
      <span class="emphasis">
       <em>
        Jmeniny V. U. P. Professora Jiřího Palkoviče od Učenců oustavu Slovenského v
            Prešpurku roku 1841 pamatované
       </em>
      </span>
      . Okrem toho pod čiarou bola poznámka, ktorá
          mala pred verejnosťou ospravedlniť, že chválospev vychádza v časopise Palkovičovom, pri
          ktorého redakcii vtedy pomáhal Ľudovít Štúr: „Tento članek na žádost tétéž mládeže
          Slovenské zde v Tatrance vytištěn jest.“ Pôvodný český text sme pre výber prepísali do
          slovenčiny a upravili sme názov.
     </p>
    </div>
    <div class="footnote">
     <p>
      <sup>
       [
       <a class="para" href="#id2506615" name="ftn.id2506615">
        22
       </a>
       ]
      </sup>
      <span class="emphasis">
       <em>
        Jiří Palkovič
       </em>
      </span>
      (1769 — 1850) — dlhoročný profesor bibličtiny na
          bratislavskom ev. lýceu, vydavateľ časopisov a ľudovýchovných kníh. Slovenskí študenti sa
          síce búrili proti jeho suchým gramatickým výkladom na lýceu a proti jeho tvrdošijnému
          zastávaniu sa zmeraveného spisovného jazyka, ale naoko mu prejavovali úctu vzhľadom na
          zásluhy o udržiavanie katedry
     </p>
    </div>
    <div class="footnote">
     <p>
      <sup>
       [
       <a class="para" href="#id2506651" name="ftn.id2506651">
        23
       </a>
       ]
      </sup>
      <span class="emphasis">
       <em>
        24. apríla
       </em>
      </span>
      slávil Palkovič svoje meniny.
     </p>
    </div>
    <div class="footnote">
     <p>
      <sup>
       [
       <a class="para" href="#id2506768" name="ftn.id2506768">
        24
       </a>
       ]
      </sup>
      <span class="emphasis">
       <em>
        Samo Bohdan Hroboň
       </em>
      </span>
      (1820 — 1894) — nadaný básnik, ktorý však
          neskôr pre svoju duševnú chorobu nemohol splniť veľké nádeje svojho učiteľa a priateľa
          Ľudovíta Štúra.
     </p>
    </div>
    <div class="footnote">
     <p>
      <sup>
       [
       <a class="para" href="#id2506787" name="ftn.id2506787">
        25
       </a>
       ]
      </sup>
      <span class="emphasis">
       <em>
        Ústav
       </em>
      </span>
      (katedra) pri bratislavskom lýceu jestvoval od roku
          1803.
     </p>
    </div>
    <div class="footnote">
     <p>
      <sup>
       [
       <a class="para" href="#id2506896" name="ftn.id2506896">
        26
       </a>
       ]
      </sup>
      <span class="emphasis">
       <em>
        Ľudovít Miloslav Hroboň
       </em>
      </span>
      (1817 — 1880) — brat Samov, neskôr farár
          v Sielnici. Hroboň pri tejto príležitosti odovzdal Palkovičovi štvorstranovú tlač, ktorú
          vydal bratislavský Ústav roku 1841 na Palkovičove sedemdesiate druhé narodeniny a meniny s
          názvom: Slovoutnému Muži, Panu Jiřímu Palkovičovi na Lyceum Evanj. A. V. Prešpurském
          řádnému řeči a literatury Československé Professoru, svému drahému učiteli, požehnanému
          vzdělavateli a obranci národu svého, ve službách jeho zstarlému, ke Jmeninám l. 1841 dne
          24 dubna vděčí se mladí synové Slovenska, vděční učedlníci, oudové oustavu
          Československého v Prešpurku.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2507042">
       </a>
       Slovenskí rečníci
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2507054" name="id2507054">
      27
     </a>
     ]
    </sup>
   </p>
   <p>
   </p>
   <p>
    Medzi mladšími rečníkmi chrámovými na Slovensku, okrem už spomenutého Miloslava Hodžu
    <sup>
     [
     <a class="footnote" href="#ftn.id2507093" name="id2507093">
      28
     </a>
     ]
    </sup>
    a Ctiboha Cochiusa, vyznačujú sa medzi evanjelikmi najmä Tomáš Slavomil Hroš
    <sup>
     [
     <a class="footnote" href="#ftn.id2507128" name="id2507128">
      29
     </a>
     ]
    </sup>
    a medzi katolíkmi Jozef Borislav Ščasný,
    <sup>
     [
     <a class="footnote" href="#ftn.id2507144" name="id2507144">
      30
     </a>
     ]
    </sup>
    onen kaplán brezovský v Nitrianskej, tento drietomský v Trenčianskej stolici. Reč
      oboch je krásna, plynulá, na výrazy bohatá, vybranú vec znamenite predstavujúca, samo rečnenie
      veci priliehavé. Podávateľ zprávy, súc prítomný na prednesoch jedného i druhého, bol nimi
      veľmi pohnutý a zároveň spozoroval na poslucháčoch jasné účinky nadšeného prednesu. Hroš najmä
      jasným, dôkladným rozvedením, citlivým prednesom vyniká, Ščasný zas vie veci prekrásne
      podfarbovať a dôrazne predniesť. Obaja rečníci sú chrabrí synovia svojho národa, čo veru
      nemálo dopomohlo k tomu, že dary svoje rečnícke už na taký stupeň priviedli. Zápal je zárod
      vecí krásnych, veľkých.
   </p>
   <p>
    Úprimne prosíme spomenutých rečníkov, aby slová naše uvážili a v umení svojom zo dňa na
      deň velebnejšie vystupovali a zároveň tiež reči svoje uschovávali, ktorými národu nášmu raz
      znamenite sa poslúži. Nech pamätajú na to, že takými rečami sa srdce národa hýbe.
   </p>
   <p>
    Ostatne pevnú máme nádej, že umenie rečnícke na Slovensku skvele sa prejaví, bo zdá sa, že
      Slováci preň veľké vlohy majú.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2507054" name="ftn.id2507054">
        27
       </a>
       ]
      </sup>
      <span class="emphasis">
       <em>
        Slovenskí rečníci
       </em>
      </span>
     </p>
     <p>
      Zpráva vyšla v českom časopise Květy VI, 1839, str. 216 s označením
      <span class="emphasis">
       <em>
        (Ze
            Slovenska)
       </em>
      </span>
      . Na konci zprávy je Štúrova menná skratka:
      <span class="emphasis">
       <em>
        L.
            Š.
       </em>
      </span>
      — Nadpis vo výbere sme uviedli sami a text sme z českej pôvodiny prepísali
          do slovenčiny.
     </p>
    </div>
    <div class="footnote">
     <p>
      <sup>
       [
       <a class="para" href="#id2507093" name="ftn.id2507093">
        28
       </a>
       ]
      </sup>
      <span class="emphasis">
       <em>
        Michal Miloslav Hodža
       </em>
      </span>
      (1811 — 1870) — druh Štúrov, stal sa po
          štúdiách v Bratislave a vo Viedni farárom (1837) v Liptovskom Mikuláši. O Hodžovi ako
          rečníkovi písal v Květoch (V, 1838, str. 288) Gašpar Fejérpataky v súvislosti s návštevou
          superintendenta Stromského v Lipt. Mikuláši: „Dv. pan Hodža jest od přírody zvlášními dary
          řečnictví nadán, pamět jeho je tak věrná, že žádného písma na kazatelně nepotřebuje. K
          tomu všemu i velikou pilnost vynakládá, řeč jeho je libá, hlas příjemný a sloh
          pravidelný.“ Aj o
      <span class="emphasis">
       <em>
        Ctibohovi Zochovi
       </em>
      </span>
      písal v Květoch (tamtiež, str.
          176) Fejérpataky, pričom nezmienil sa o jeho rečníctve, ale iba ho vyzdvihol ako horlivého
          rozširovateľa národnej osvety medzi farníkmi a propagátora čítania kníh.
     </p>
    </div>
    <div class="footnote">
     <p>
      <sup>
       [
       <a class="para" href="#id2507128" name="ftn.id2507128">
        29
       </a>
       ]
      </sup>
      <span class="emphasis">
       <em>
        Tomáš Slavomil Hroš
       </em>
      </span>
      (1808 — 1874) — bývalý funkcionár
          bratislavskej študentskej Spoločnosti, bol od roku 1834 kaplánom a neskôr až do smrti
          farárom na Brezovej
     </p>
    </div>
    <div class="footnote">
     <p>
      <sup>
       [
       <a class="para" href="#id2507144" name="ftn.id2507144">
        30
       </a>
       ]
      </sup>
      <span class="emphasis">
       <em>
        Jozef Borislav Ščasný
       </em>
      </span>
      (1813 — 1889) — pochádzajúci z rodiska Jána
          Hollého, bol kat. kaplánom v Drietome, odkiaľ za istý čas zastával aj miesto kaplána v
          Štúrovom rodnom Uhrovci. Štúr zahrnoval Ščasného nevšednou oddanosťou. V literatúre síce
          nebol zvlášť činný, ale vyznamenal sa podporovaním národných úsilí.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2507217">
       </a>
       Oravská učiteľská spoločnosť
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2507229" name="id2507229">
      31
     </a>
     ]
    </sup>
    <sup>
     [
     <a class="footnote" href="#ftn.id2507288" name="id2507288">
      32
     </a>
     ]
    </sup>
   </p>
   <p>
   </p>
   <p>
    <span class="bold">
     <strong>
      I.
     </strong>
    </span>
   </p>
   <p>
    V Liptove lanského roku začali školskí učitelia z iniciatívy pána Plecha,
    <sup>
     [
     <a class="footnote" href="#ftn.id2507323" name="id2507323">
      33
     </a>
     ]
    </sup>
    zaslúžilého učiteľa v Mikuláši, pracovať na tom, ako by sa naše počiatočné školy
      primeranejšie pre svoj cieľ usporiadať a slovenské naše dietky lepšie vychovať mohli; ale
      šľachetné toto podnikanie pri chladnosti učiteľov čoskoro zaniklo. Teraz však lepšia nádej nám
      svitá na Orave; list odtiaľ toto hovorí: Na Orave sa pozdvihla spoločnosť s názvom
    <span class="emphasis">
     <em>
      bratstvo učiteľské
     </em>
    </span>
    medzi tunajšími ôsmimi učiteľmi, ku ktorým aj
      dvojctihodný pán Matuška,
    <sup>
     [
     <a class="footnote" href="#ftn.id2507356" name="id2507356">
      34
     </a>
     ]
    </sup>
    slova božieho kazateľ v Istebnom, pristúpil. Prvá schôdza bola u pána Cochiusa,
    <sup>
     [
     <a class="footnote" href="#ftn.id2507374" name="id2507374">
      35
     </a>
     ]
    </sup>
    učiteľa vo Veľkej Vsi, ktorá od poludnia až do jedenástich hodín večer trvala; a
      druhého dňa sa s tou istou horlivosťou v nej pokračovalo.
   </p>
   <p>
    Cieľom spoločnosti je stále naprávanie škôl našich. Horlivosť, ktorou sa skoro všetci
      tejto veci ujímali, a vytrvalosť pri zhromaždení všetku pozornosť zasluhujú. Pamätnica, do
      ktorej sa majú najprv stanovy bratstva a potom všetky najlepšie rozpravy o vychovávateľských
      predmetoch zapisovať, mala sa viesť — ako najprv chceli — v latinčine, ale po dlhom naliehaní
      materčina zvíťazila. Seniorálnemu zhromaždeniu sa má predniesť, aby sa maďarčina a latinčina
      iba ako vedľajšie predmety asi dve hodiny týždenne prednášali. Dobré školské knihy, ako Čítanka,
    <sup>
     [
     <a class="footnote" href="#ftn.id2507418" name="id2507418">
      36
     </a>
     ]
    </sup>
    už teraz sa budú uvádzať. Treba tiež poznamenať, že pán Vavrinec Čaplovič
    <sup>
     [
     <a class="footnote" href="#ftn.id2504820" name="id2504820">
      37
     </a>
     ]
    </sup>
    sľúbil svoju veľkú knižnicu venovať tejto spoločnosti, ak bude trvalá.
   </p>
   <p>
   </p>
   <p>
    <span class="bold">
     <strong>
      II.
     </strong>
    </span>
   </p>
   <p>
    Súc požiadaní a pokladajúc to okrem toho aj za svoju povinnosť pokračovať v zpráve o sbore
      učiteľskom v stolici Oravskej, slovami nášho milovaného dopisovateľa toto oznamujeme: „Tretie
      zhromaždenie sboru vychovávateľského konalo sa slávnostne u pána Juraja Matušku pri
      príležitosti jeho uvádzania do novej fary dňa 15. novembra 1837. Radosť sa teda zdvojnásobila.
      Na oslavu toho dňa sa hlučne z mažiarov strieľalo, až Tatra hučala. Zasadnutie otvoril pán
      prednosta dojímavou národnou rečou; potom sa čítali vypracované úlohy z predmetov
      vychovávateľských; po vzájomnom prerokovaní všetkých ustanovilo sa najlepšie pojednanie za
      pravidlo vyučovania a určilo sa na zapísanie do pamätnice. Pre súkromné vzdelávanie všetkých
      členov sboru nášho nákladom sborovej pokladnice sú za predbežné prostriedky vybrané a
      objednané okrem Občianskych novín
    <sup>
     [
     <a class="footnote" href="#ftn.id2504883" name="id2504883">
      38
     </a>
     ]
    </sup>
    a Květov
    <sup>
     [
     <a class="footnote" href="#ftn.id2504895" name="id2504895">
      39
     </a>
     ]
    </sup>
    Přítel mládeže
    <sup>
     [
     <a class="footnote" href="#ftn.id2504907" name="id2504907">
      40
     </a>
     ]
    </sup>
    a Věnec ze zpěvů vlastenských,
    <sup>
     [
     <a class="footnote" href="#ftn.id2504921" name="id2504921">
      41
     </a>
     ]
    </sup>
    slúžiaci na zdokonalenie sa v hudbe. A tak prísne vedy budú sa čarovným súzvukom
      spevu a hudby národnej mierniť a takrečeno osladzovať. Budúce zhromaždenie bude sa konať v
      Kubíne u pána Leopolda Brucka,
    <sup>
     [
     <a class="footnote" href="#ftn.id2504942" name="id2504942">
      42
     </a>
     ]
    </sup>
    sborového zapisovateľa.
   </p>
   <p>
    Po zhromaždení navštívil nás pracovitý vlastenec pán Gašpar Belopotocký
    <sup>
     [
     <a class="footnote" href="#ftn.id2504960" name="id2504960">
      43
     </a>
     ]
    </sup>
    a pol druha dňa sa u nás pobavil.“
   </p>
   <p>
    So svojou zprávou spája náš dopisovateľ ešte jednu úprimnú žiadosť: „Kiežby prišiel ten
      čas, aby ,všeobecný pedagogický časopis pre všetkých Slovanov v Rakúsku‘ (ako sa pán Michl
    <sup>
     [
     <a class="footnote" href="#ftn.id2504987" name="id2504987">
      44
     </a>
     ]
    </sup>
    v Květoch vyjadril) sťa nejaký génius spoločne nás pozdravil.“
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2507229" name="ftn.id2507229">
        31
       </a>
       ]
      </sup>
      <span class="emphasis">
       <em>
        Oravská učiteľská spoločnosť
       </em>
      </span>
     </p>
     <p>
      V našom výbere spájame vlastne dve Štúrove časopisecké zprávy o učiteľskej spoločnosti
          na Orave. Prvá zpráva (I) s označením
      <span class="emphasis">
       <em>
        (Ze Slovenska)
       </em>
      </span>
      vyšla v časopise
          Květy IV, 1837, str. 344 so Štúrovým podpisom na konci:
      <span class="emphasis">
       <em>
        Lud. Štúr
       </em>
      </span>
      , za
          ktorým nasleduje redakčná poznámka:
      <span class="emphasis">
       <em>
        (O další zprávy o zdaru této společnosti
            prosíme! — R.)
       </em>
      </span>
      Rukopis tejto zprávy sa nám zachoval pri Štúrovom liste
          Jaroslavovi Pospíšilovi z 10. októbra 1837 (Listy Ľ. Štúra I, str. 120). Druhá zpráva (II)
          bola uverejnená v Květoch V, 1838, str. 24 s titulkom
      <span class="emphasis">
       <em>
        Ze Slovenska
       </em>
      </span>
      a
          s mennou skratkou na konci:
      <span class="emphasis">
       <em>
        L. Š.
       </em>
      </span>
      — Obe zprávy vo výbere spájame,
          prepisujeme z češtiny do slovenčiny a uvádzame nový titul.
     </p>
    </div>
    <div class="footnote">
     <p>
      <sup>
       [
       <a class="para" href="#id2507288" name="ftn.id2507288">
        32
       </a>
       ]
      </sup>
      <span class="emphasis">
       <em>
        Oravská učiteľská spoločnosť
       </em>
      </span>
      bola založená v septembri 1837 v
          Dolnom Kubíne a účinkovala až do roku 1847. Po zániku ju roku 1858 znova obnovili.
          Spoločnosť si získala zásluhy o povznesenie školstva na Orave.
     </p>
    </div>
    <div class="footnote">
     <p>
      <sup>
       [
       <a class="para" href="#id2507323" name="ftn.id2507323">
        33
       </a>
       ]
      </sup>
      <span class="emphasis">
       <em>
        Jozef Plech
       </em>
      </span>
      — učiteľ v Liptovskom Mikuláši, stal sa predsedom
          spolku liptovských učiteľov na zveľaďovanie školstva v máji 1838, keď sa spolok po prvých
          neúspechoch ustavil
     </p>
    </div>
    <div class="footnote">
     <p>
      <sup>
       [
       <a class="para" href="#id2507356" name="ftn.id2507356">
        34
       </a>
       ]
      </sup>
      <span class="emphasis">
       <em>
        Juraj Matuška
       </em>
      </span>
      (1809 — 1898) — bývalý bratislavský študent, bol od
          roku 1837 farárom v Istebnom. Funkciu predsedu učiteľského spolku zastával v rokoch 1837 —
          41.
     </p>
    </div>
    <div class="footnote">
     <p>
      <sup>
       [
       <a class="para" href="#id2507374" name="ftn.id2507374">
        35
       </a>
       ]
      </sup>
      <span class="emphasis">
       <em>
        Pavol Cochius
       </em>
      </span>
      (1768 — 1852) — otec Ctiboha Zocha (Cochiusa), bol
          skoro päťdesiat rokov učiteľom vo Veličnej (Veľká Ves)
     </p>
    </div>
    <div class="footnote">
     <p>
      <sup>
       [
       <a class="para" href="#id2507418" name="ftn.id2507418">
        36
       </a>
       ]
      </sup>
      <span class="emphasis">
       <em>
        Čítanka
       </em>
      </span>
      aneb Kniha k Čítání pro mládež, ktorú vydal Ján Kollár v
          Budíne roku 1825
     </p>
    </div>
    <div class="footnote">
     <p>
      <sup>
       [
       <a class="para" href="#id2504820" name="ftn.id2504820">
        37
       </a>
       ]
      </sup>
      <span class="emphasis">
       <em>
        Vavrinec Čaplovič
       </em>
      </span>
      (1778 — 1853) — stoličný asesor, skutočne
          venoval učiteľskému spolku mnoho kníh, ale svoju bohatú knižnicu daroval Oravskej
          stolici
     </p>
    </div>
    <div class="footnote">
     <p>
      <sup>
       [
       <a class="para" href="#id2504883" name="ftn.id2504883">
        38
       </a>
       ]
      </sup>
      <span class="emphasis">
       <em>
        Občianske noviny
       </em>
      </span>
      — možno, že Allgemeine Zeitung (Augsburg)
     </p>
    </div>
    <div class="footnote">
     <p>
      <sup>
       [
       <a class="para" href="#id2504895" name="ftn.id2504895">
        39
       </a>
       ]
      </sup>
      <span class="emphasis">
       <em>
        Květy
       </em>
      </span>
      — poučno-zábavný pražský časopis, hojne rozšírený na
          Slovensku
     </p>
    </div>
    <div class="footnote">
     <p>
      <sup>
       [
       <a class="para" href="#id2504907" name="ftn.id2504907">
        40
       </a>
       ]
      </sup>
      <span class="emphasis">
       <em>
        Přitel mládeže
       </em>
      </span>
      — český pedagogický časopis, vychádzajúci v Prahe
          od roku 1823
     </p>
    </div>
    <div class="footnote">
     <p>
      <sup>
       [
       <a class="para" href="#id2504921" name="ftn.id2504921">
        41
       </a>
       ]
      </sup>
      <span class="emphasis">
       <em>
        Věnec ze zpěvů vlastenských
       </em>
      </span>
      uvitý a obětovaný dívkám vlastenským.
          Bol to hudobný časopis, ktorý vychádzal v Prahe od roku 1835.
     </p>
    </div>
    <div class="footnote">
     <p>
      <sup>
       [
       <a class="para" href="#id2504942" name="ftn.id2504942">
        42
       </a>
       ]
      </sup>
      <span class="emphasis">
       <em>
        Leopold Bruck
       </em>
      </span>
      (1800 — 1866) — učiteľ v Dolnom Kubíne
     </p>
    </div>
    <div class="footnote">
     <p>
      <sup>
       [
       <a class="para" href="#id2504960" name="ftn.id2504960">
        43
       </a>
       ]
      </sup>
      <span class="emphasis">
       <em>
        Gašpar Fejérpataky Belopotocký
       </em>
      </span>
      (1794 — 1874) — knihár v
          Liptovskom Mikuláši, vydavateľ ľudových kalendárov a podporovateľ národných
          podujatí
     </p>
    </div>
    <div class="footnote">
     <p>
      <sup>
       [
       <a class="para" href="#id2504987" name="ftn.id2504987">
        44
       </a>
       ]
      </sup>
      <span class="emphasis">
       <em>
        Josef Václav Justin Michl
       </em>
      </span>
      (1810 — 1862) — český piarista, ktorý
          neskôr prestúpil na protestantizmus, písal školské príručky a prispieval do časopisov. Pri
          oznamovaní v Květoch (V, 1838, príl. 3, str. 12), že Přítel mládeže bude ďalej vychádzať,
          vyslovuje Michl záverom želanie, aby časopis mal viac prispievateľov „ze všelikého
          slovanského okolí“, aby do neho písali zo všetkých českých diecéz, „ano i z jiných
          slovanských našich zemí: z Uher, Polska, Štyrska atd.“.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505014">
       </a>
       Z listu cestujúceho slováka
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2505026" name="id2505026">
      45
     </a>
     ]
    </sup>
    <sup>
     [
     <a class="footnote" href="#ftn.id2505070" name="id2505070">
      46
     </a>
     ]
    </sup>
   </p>
   <p>
   </p>
   <p>
    Medzi inými radosťami, ktoré sme v staroslávnej Prahe českej dosiaľ zažili, najmä tá nás
      veľmi dojala, ktorú nám priateľ náš pán H.
    <sup>
     [
     <a class="footnote" href="#ftn.id2505096" name="id2505096">
      47
     </a>
     ]
    </sup>
    poskytol príležitosť zakúsiť. Jeho pričinením totiž vyplnila sa nám, niekoľkým
      cestujúcim Slovanom, nachádzajúcim sa práve v Prahe, tá túžobná žiadosť vypočuť preslávené
      nápevy k posledným šiestim básňam rukopisu Královédvorského, zložené slovutným umelcom
      hudobným pánom Tomáškom.
    <sup>
     [
     <a class="footnote" href="#ftn.id2505126" name="id2505126">
      48
     </a>
     ]
    </sup>
    Viete, ako sme sa, odchádzajúc od vás, tešili na počutie majstrovských týchto, ako
      bola o tom reč, hudobných výtvorov; no nenazdali sme sa, že táto naša žiadosť sa tak vyplní,
      ako sa to vskutku stalo. Slovutný umelec pán Tomášek, dopočujúc sa od príbuzného svojho, nášho
      priateľa pána H., o našej žiadosti, s opravdivou slovanskou prívetivosťou jej zadosťučinil,
      pozvúc nás spolu s niekoľkými prítomnými Slovanmi k sebe samému, kde na naše veľké potešenie
      spevy tieto predniesla znamenitá ochotníčka pani J.
    <sup>
     [
     <a class="footnote" href="#ftn.id2505156" name="id2505156">
      49
     </a>
     ]
    </sup>
    ľúbezným hlasom za sprievodu samého skladateľa na fortepiáne.
   </p>
   <p>
    Milí bratia! Keď sme počuli tieto prekrásne, zaiste pravoslovanské zvuky, úprimne by sme
      aj vám takú vznešenú zábavu boli dožičili. Ale nie sme schopní posúdiť túto prevýbornú hudbu,
      ani opísať, ako na naše city účinkovala. Usilujte sa čo najskôr pripraviť si podobnú zábavu; a
      iste, hoci vám to šťastie, takýchto umelcov totiž počuť, sotva bude dožičené, jednako
      prekrásnymi tými zvukmi okúzlení budete.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505026" name="ftn.id2505026">
        45
       </a>
       ]
      </sup>
      <span class="emphasis">
       <em>
        Z listu cestujúceho Slováka
       </em>
      </span>
     </p>
     <p>
      Zpráva vyšla s nadpisom
      <span class="emphasis">
       <em>
        (Z listu cestujícího Slováka)
       </em>
      </span>
      v Květoch
          V, 1838, Príl. XX., str. 80 a podpísaná len skratkou:
      <span class="emphasis">
       <em>
        Š
       </em>
      </span>
      . Že je jej
          autorom Štúr, uvádza sa v celkovom obsahu k celému ročníku Květov takto:
     </p>
     <p>
      Zprávy z Ilirska, od L. Štúra 79
     </p>
     <p>
      Z listu cestujícího Slováka, od téhož 80
     </p>
     <p>
      Zprávu prepisujeme z pôvodnej češtiny do slovenčiny.
     </p>
    </div>
    <div class="footnote">
     <p>
      <sup>
       [
       <a class="para" href="#id2505070" name="ftn.id2505070">
        46
       </a>
       ]
      </sup>
      <span class="emphasis">
       <em>
        Z listu cestujúceho Slováka
       </em>
      </span>
      — Štúr sa v tomto čase zastavil v
          Prahe na svojej ceste na štúdium do Halle. S ním boli aj iní slovenskí študenti.
     </p>
    </div>
    <div class="footnote">
     <p>
      <sup>
       [
       <a class="para" href="#id2505096" name="ftn.id2505096">
        47
       </a>
       ]
      </sup>
      <span class="emphasis">
       <em>
        Pán H.
       </em>
      </span>
      — pravdepodobne Václav Hanka (1791 — 1861), český
          slavista, vydavateľ podhodeného Rukopisu královédvorského. Štúra viazala k Hankovi úcta a
          obdiv. Či v tomto prípade skutočne ide o Hanku, oslabuje zmienka ďalej v texte, že H. bol
          príbuzným Václava Tomáška, čo nemáme zistené.
     </p>
    </div>
    <div class="footnote">
     <p>
      <sup>
       [
       <a class="para" href="#id2505126" name="ftn.id2505126">
        48
       </a>
       ]
      </sup>
      <span class="emphasis">
       <em>
        Václav Jan Tomášek
       </em>
      </span>
      (1774 — 1850) — český hudobný skladateľ,
          žijúci vtedy v Prahe, ktorý medziiným zhudobnil aj šesť lyrických piesní Rukopisu
          královédvorského (Kytice, Jahody, Róže, Opuštěná, Zezhulice a Skřivánek). Dielo vyšlo
          tlačou roku 1838 v českom znení a zároveň s nemeckým prekladom V. A. Svobodu.
     </p>
    </div>
    <div class="footnote">
     <p>
      <sup>
       [
       <a class="para" href="#id2505156" name="ftn.id2505156">
        49
       </a>
       ]
      </sup>
      <span class="emphasis">
       <em>
        Pani J.
       </em>
      </span>
      — podľa Z. Sojkovej (Ľ. Štúr, K přátelům, k bratrům, str.
          342) pravdepodobne ide o Tomáškovu žiačku a švagrinú J. Eberovú, vydanú Glaserovú. (Kedže
          v tomto smere nemáme istotu, prepisujeme pôvodné G nie ako G, ale J.)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505195">
       </a>
       Zprávy z Ilýrska
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2505207" name="id2505207">
      50
     </a>
     ]
    </sup>
   </p>
   <p>
   </p>
   <p>
    S veľkým potešením každý ľudomil pozoruje, ako sa vo veku našom zo dňa na deň túžba po
      všeobecnom dobrom vzmáha a sebectvo, táto národy hrdúsiaca šeredná príšera, pri postupujúcej
      vzdelanosti pomaly klesá. Dôkazy o tom poskytuje nám skoro každá krajina Európy, kde toľké
      ústavy, vedúce k blahu ľudstva, stoja a znova sa iné k tomu zámeru zakladajú, aké by nijakým
      iným spôsobom vzniknúť nemohli, keby sebectvo u celého národa hanebne pelešilo. Aj v našom
      mocnárstve rakúskom sa s hlbokou radosťou dozvedáme, ako ľudomilné ústavy čím ďalej, tým viac
      sa rozmnožujú a okusujeme zas s veľkou vďačnosťou ovocie založených ústavov. Známe je, čo v
      krajoch vlasti našej bližších čitateľské spolky, verejné kasína, opatrovne malých dietok,
      remeselnícke školy, v Čechách národné múzeum
    <sup>
     [
     <a class="footnote" href="#ftn.id2505276" name="id2505276">
      51
     </a>
     ]
    </sup>
    a najmä Matica blahodarného už podnikli, no menej známe nám bude, čo v tomto
      ohľade deje sa po krajoch od nás vzdialenejších, na čom nám však tým väčšmi záležať musí, že
      to sú kraje, ktoré obýva ľud, pobrataný s nami rečou svojou. Potešiteľné sú zvlášť pokroky,
      ktoré bratia naši Ilýri
    <sup>
     [
     <a class="footnote" href="#ftn.id2505303" name="id2505303">
      52
     </a>
     ]
    </sup>
    v ohľade tomto každodenne robia, o čom k iným zprávam, podaným už v tomto
      časopise, pripojujeme ešte niektoré.
   </p>
   <p>
    Osobitnú pozornosť si zasluhuje ustanovenie slávnej stolice Varaždínskej,
    <sup>
     [
     <a class="footnote" href="#ftn.id2505333" name="id2505333">
      53
     </a>
     ]
    </sup>
    ktoré nariaďuje, aby všetky rozkazy, pochádzajúce od stolice a týkajúce sa
      obecného ľudu, podávali sa verejnosti v národnom jazyku, ďalej aby sa v školách počiatočných
      mládež starostlivejšie než dosiaľ vyučovala v národnej reči, pre ktorý cieľ zvláštna odmena je
      určená tomu vlastencovi, ktorý by vhodnú príručku pre školské potreby učiteľov napísal a na
      svetlo vydal. V tej istej stolici zriadená je čitateľská spoločnosť, ktorá na národnú ilýrsku
      literatúru a po nej na iné pobratané literatúry slovanské osobitnú pozornosť obracať má. Pri
      všetkých týchto blahodarných počinoch najväčšmi sa svojou horlivosťou vyznačoval pán Metel
      Ožegović z Barlabaševca,
    <sup>
     [
     <a class="footnote" href="#ftn.id2505375" name="id2505375">
      54
     </a>
     ]
    </sup>
    hlavný notár slávnej stolice Varaždínskej, muž vysokovzdelaný, ktorý, nasledujúc
      verne šľapaje otca svojho blahej pamäti, bývalého protonotára kráľovstva chorvátskeho, veľkého
      vlasti milovníka a zástupcu, všemožne sa o rozkvet osvety v domovine svojej stará. Popri
      mnohých iných dobrodeniach zaviazal sa po celý svoj život každoročne prispievať dvadsiatimi
      zlatými v striebre na obecnú školu, zriadenú v Bučanoch,
    <sup>
     [
     <a class="footnote" href="#ftn.id2505401" name="id2505401">
      55
     </a>
     ]
    </sup>
    s tým, aby sa peniaze tieto pri skúškach ako odmeny medzi najusilovnejších žiakov
      rozdeľovali.
   </p>
   <p>
    Podobná spoločnosti varaždínskej je aj karlovacká, založená úsilím horlivého vlastenca
      pána Vakanovića,
    <sup>
     [
     <a class="footnote" href="#ftn.id2505424" name="id2505424">
      56
     </a>
     ]
    </sup>
    advokáta, a osobitnú pozornosť zasluhuje si najnovšie v Záhrebe z iniciatívy
      šľachetného a slovutného vlastenca grófa Janka Draškovića
    <sup>
     [
     <a class="footnote" href="#ftn.id2505446" name="id2505446">
      57
     </a>
     ]
    </sup>
    pod správou blahorodého pána Staidachera,
    <sup>
     [
     <a class="footnote" href="#ftn.id2505468" name="id2505468">
      58
     </a>
     ]
    </sup>
    sudcu, a velebného pána Pogledića,
    <sup>
     [
     <a class="footnote" href="#ftn.id2505479" name="id2505479">
      59
     </a>
     ]
    </sup>
    farára slobodného kráľovského mesta Záhreba, zriadená čitateľská spoločnosť, ktorá
      si hlavne predsavzala literatúru ilýrsku, ďalej iných slovanských kmeňov a konečne aj
      cudzojazyčné knihy do svojej knihovne zhromažďovať, aby k všeobecnému čítaniu slúžiť mohli.
   </p>
   <p>
    Ako usilovne a s pekným zdarom národná tlačiareň pána dr. Gaja
    <sup>
     [
     <a class="footnote" href="#ftn.id2505505" name="id2505505">
      60
     </a>
     ]
    </sup>
    pracuje, to dokazujú najnovšie jej výtvory, ako grófa Draškovića „Ein Wort an
      Iliriens hochherzige Töchter“,
    <sup>
     [
     <a class="footnote" href="#ftn.id2505525" name="id2505525">
      61
     </a>
     ]
    </sup>
    Vukotinovićove
    <sup>
     [
     <a class="footnote" href="#ftn.id2505546" name="id2505546">
      62
     </a>
     ]
    </sup>
    „Pěsme i pripovědke“, ktoré popri znamenitom obsahu vyznačujú sa veľmi vonkajšou
      úhľadnosťou.
   </p>
   <p>
    Úsilím mladých Ilýrov je zriadená na námestí hlavného mesta Záhreba národná kaviareň s
      hostincom, kde nielen všetky časopisy ilýrske a slovanské, v mocnárstve našom vychádzajúce, sú
      k čítaniu naporúdzi, lež aj obsluha sa vykonáva nie v cudzom, ale domácom jazyku, takže aj
      jestvenik (jedálny lístok, Speisezettel) chutné domáce jedlá v národnom jazyku hosťovi
      vlasteneckému ponúka. Na záhlaví tejto ozdobnej cedule, vyhotovenej v tlačiarni dr. Gaja, víta
      čítajúceho toto želanie: „Bože, živi Sveslavene, Da jim slava neuvene — Bože, živi sve Ilire,
      Da se slože i razšire.“
    <sup>
     [
     <a class="footnote" href="#ftn.id2505587" name="id2505587">
      63
     </a>
     ]
    </sup>
   </p>
   <p>
    Nemalým dôkazom o rozvíjajúcej sa láske k národnosti sú aj skvostné návštevné lístky,
      vydané tlačiarňou pána dr. Gaja, ktoré, zložené v národnom jazyku, mnohí páni zo šľachty, ba
      aj dámy používajú, ako aj veľký počet tamtiež tlačených príležitostných básní.
   </p>
   <p>
    V Pešti na hlavnom zasadnutí Matice srbskej,
    <sup>
     [
     <a class="footnote" href="#ftn.id2505620" name="id2505620">
      64
     </a>
     ]
    </sup>
    ktoré sa konalo dňa 8. augusta v dome, kúpenom a národu srbskému darovanom
      vysokourodzeným pánom Sabasom Tekelym
    <sup>
     [
     <a class="footnote" href="#ftn.id2505637" name="id2505637">
      65
     </a>
     ]
    </sup>
    z Kevermešu, cis. kráľ. radcom atď., bol tento pán Tekely všetkými prítomnými,
      početne zhromaždenými členmi jednohlasne vyvolený za prednostu spoločnosti Matice srbskej, čo
      tento o rod svoj náramne zaslúžilý, horlivý vlastenec, hoci je už vo vysokom veku, predsa len
      po opätovaných prosbách prijal. Dňa 14. a 21. augusta mala Matica zas zasadnutie, na ktorom sa
      ustanovilo založiť verejnú slovanskú knihovňu, do ktorej má byť všetkým Slovanom povolený
      prístup. Knihovňa táto uložená bude v dome, národu darovanom spomenutým pánom, ku ktorej
      obohacovaniu sa všetci vlastenci slovanskí v mene Matice srbskej prispievaním akýchkoľvek kníh
      úprimne pozývajú. Dary takéto majú sa odoslať pánovi Teodorovi Pavlovićovi,
    <sup>
     [
     <a class="footnote" href="#ftn.id2505683" name="id2505683">
      66
     </a>
     ]
    </sup>
    advokátovi a tajomníkovi Matice srbskej, bývajúcemu na veľkom trhu v dome
      Dikovskom (Marktplatz, Gyikaisches Haus).
   </p>
   <p>
    Všeobecne známy a veľactený spisovateľ srbský pán Vuk Stefanović
    <sup>
     [
     <a class="footnote" href="#ftn.id2505706" name="id2505706">
      67
     </a>
     ]
    </sup>
    cestuje teraz po Chorvátsku a dalmatskom prímorí, aby zbierku svoju piesní
      národných, porekadiel a slov pre slovník rozhojniť mohol.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505207" name="ftn.id2505207">
        50
       </a>
       ]
      </sup>
      <span class="emphasis">
       <em>
        Zprávy z Ilýrska
       </em>
      </span>
     </p>
     <p>
      Táto zpráva s nadpisom
      <span class="emphasis">
       <em>
        Zprávy z Ilirska
       </em>
      </span>
      bola uverejnená v Květoch
          V, 1838, Príl. XX., str. 79 — 80. Namiesto podpisu autora sú na konci dve hviezdičky. Po
          tejto zpráve nasleduje v Květoch hneď zpráva
      <span class="emphasis">
       <em>
        Z listu cestujícího
            Slováka
       </em>
      </span>
      (viď tam). — Českú pôvodinu prepisujeme vo výbere do
          slovenčiny.
     </p>
    </div>
    <div class="footnote">
     <p>
      <sup>
       [
       <a class="para" href="#id2505276" name="ftn.id2505276">
        51
       </a>
       ]
      </sup>
      <span class="emphasis">
       <em>
        Národné múzeum
       </em>
      </span>
      (Museum království českého) bolo založené v Prahe
          roku 1818 a pri ňom sa roku 1831 utvorila
      <span class="emphasis">
       <em>
        Matice česká
       </em>
      </span>
      .
     </p>
    </div>
    <div class="footnote">
     <p>
      <sup>
       [
       <a class="para" href="#id2505303" name="ftn.id2505303">
        52
       </a>
       ]
      </sup>
      <span class="emphasis">
       <em>
        Ilýri
       </em>
      </span>
      — stúpenci hnutia medzi južnými Slovanmi, vyvolaného v
          tridsiatych rokoch minulého storočia najmä Ljudevitom Gajom. Ich úsilím bolo literárne
          spojiť južných Slovanov od čierneho mora po Jadran a od Álp a Dunaja až k Egejskému moru.
          Vtedy utvoril sa aj spoločný spisovný jazyk ilýrsky a podľa českého vzoru sa zreformoval i
          jeho pravopis. Neskôr bol ilyrizmus vládou zakázaný z podozrenia pre politický
          panslavizmus.
     </p>
    </div>
    <div class="footnote">
     <p>
      <sup>
       [
       <a class="para" href="#id2505333" name="ftn.id2505333">
        53
       </a>
       ]
      </sup>
      <span class="emphasis">
       <em>
        Varaždínska stolica
       </em>
      </span>
      s hlavným mestom Varaždínom, severne od
          Záhreba. Tam v januári 1838 založil prvú ilýrsku Čitaonicu (Čitáreň) s názvom „Priatelia
          našej národnej literatúry“
     </p>
    </div>
    <div class="footnote">
     <p>
      <sup>
       [
       <a class="para" href="#id2505375" name="ftn.id2505375">
        54
       </a>
       ]
      </sup>
      <span class="emphasis">
       <em>
        Metel Ožegovič z Barlabaševca
       </em>
      </span>
      (1814 — 1890) — syn Stjepana
          Ožegovića. Metel Ožegović bol neskôr poslancom na uhorskom sneme v Bratislave a zastával
          aj iné vysoké úradné miesta.
     </p>
    </div>
    <div class="footnote">
     <p>
      <sup>
       [
       <a class="para" href="#id2505401" name="ftn.id2505401">
        55
       </a>
       ]
      </sup>
      <span class="emphasis">
       <em>
        Bučany
       </em>
      </span>
      — pravdepodobne obec Bisag v Chorvátsku. Rozhodne nie
          Bučany na Slovensku.
     </p>
    </div>
    <div class="footnote">
     <p>
      <sup>
       [
       <a class="para" href="#id2505424" name="ftn.id2505424">
        56
       </a>
       ]
      </sup>
      <span class="emphasis">
       <em>
        Antun Vakanović
       </em>
      </span>
      (1808 — 1894) — úradník v Karlovciach, kde
          založil národnú čitáreň (Čitaonica) a divadelnú spoločnosť a viedol celý tamojší národný
          ilýrsky pohyb. Vydal aj zbierku básní.
     </p>
    </div>
    <div class="footnote">
     <p>
      <sup>
       [
       <a class="para" href="#id2505446" name="ftn.id2505446">
        57
       </a>
       ]
      </sup>
      <span class="emphasis">
       <em>
        Gróf Janko Drašković
       </em>
      </span>
      (1770 — 1856) — chorvátsky politik a
          vlastenecký veršovec, chorvátsky poslanec na uhorskom sneme v Bratislave, kde sa Štúr s
          ním aj osobne poznal. Drašković bol významným predstaviteľom ilýrskeho hnutia v Záhrebe a
          prvým predsedom záhrebskej Čitaonice, založenej 4. augusta 1838, pri ktorej sa utvorila
          Matica ilýrska. Tajomníkom Čitaonice bol Vjekoslav Babukić.
     </p>
    </div>
    <div class="footnote">
     <p>
      <sup>
       [
       <a class="para" href="#id2505468" name="ftn.id2505468">
        58
       </a>
       ]
      </sup>
      <span class="emphasis">
       <em>
        Staidacher
       </em>
      </span>
      — Josip Štajdaher, starosta Záhreba
     </p>
    </div>
    <div class="footnote">
     <p>
      <sup>
       [
       <a class="para" href="#id2505479" name="ftn.id2505479">
        59
       </a>
       ]
      </sup>
      <span class="emphasis">
       <em>
        Stjepan Pogledić
       </em>
      </span>
      — farár v Záhrebe
     </p>
    </div>
    <div class="footnote">
     <p>
      <sup>
       [
       <a class="para" href="#id2505505" name="ftn.id2505505">
        60
       </a>
       ]
      </sup>
      <span class="emphasis">
       <em>
        Dr. Ljudevit Gaj
       </em>
      </span>
      (1809 — 1872) — otec chorvátskeho obrodenia a
          ilýrskeho pohybu, dostal povolenie na tlačiareň v júni 1837 a nasledujúceho roku ju
          skutočne zriadil v Záhrebe
     </p>
    </div>
    <div class="footnote">
     <p>
      <sup>
       [
       <a class="para" href="#id2505525" name="ftn.id2505525">
        61
       </a>
       ]
      </sup>
      <span class="emphasis">
       <em>
        Ein Wort an Iliriens hochherzige Töchter
       </em>
      </span>
      über die altere
          Geschichte und neueste literarische Regeneration ihres Vaterlandes (Slovo k
          spanilomyseľným dcéram Ilýrska o starších dejinách a najnovšom literárnom obrodení ich
          vlasti). Touto knižkou, ktorá vyšla v Záhrebe roku 1838, chcel Drašković získať ženy pre
          ilýrsky národný pohyb.
     </p>
    </div>
    <div class="footnote">
     <p>
      <sup>
       [
       <a class="para" href="#id2505546" name="ftn.id2505546">
        62
       </a>
       ]
      </sup>
      <span class="emphasis">
       <em>
        Ljudevit Farkaš Vukotinović
       </em>
      </span>
      (1813 — 1893) — ilýrsky básnik,
          novelista a dramatik, vydal roku 1838 zbierku básní s názvom Pěsme i pripovědke
     </p>
    </div>
    <div class="footnote">
     <p>
      <sup>
       [
       <a class="para" href="#id2505587" name="ftn.id2505587">
        63
       </a>
       ]
      </sup>
      <span class="emphasis">
       <em>
        Bože, živi Sveslavene…
       </em>
      </span>
      Bože, nech žijú Všeslovania, nech im sláva
          neuvädne — bože, nech žijú všetci Ilýri, nech sú svorní a rozšíria sa.
     </p>
    </div>
    <div class="footnote">
     <p>
      <sup>
       [
       <a class="para" href="#id2505620" name="ftn.id2505620">
        64
       </a>
       ]
      </sup>
      <span class="emphasis">
       <em>
        Matica srbská
       </em>
      </span>
      bola založená roku 1826 v Pešti ako prvá slovanská
          matica vôbec.
     </p>
    </div>
    <div class="footnote">
     <p>
      <sup>
       [
       <a class="para" href="#id2505637" name="ftn.id2505637">
        65
       </a>
       ]
      </sup>
      <span class="emphasis">
       <em>
        Sabas Tekely
       </em>
      </span>
      — Sava Tekelija (i Tököly; 1761 — 1842), srbský
          zeman v Pešti, ktorý svoj veľký majetok použil na rozličné základiny a medziiným aj na
          zakúpenie domu pre Maticu srbskú v Pešti. Štúr na jeho počesť napísal aj oslavnú
          báseň.
     </p>
    </div>
    <div class="footnote">
     <p>
      <sup>
       [
       <a class="para" href="#id2505683" name="ftn.id2505683">
        66
       </a>
       ]
      </sup>
      <span class="emphasis">
       <em>
        Teodor Pavlović
       </em>
      </span>
      (1804 — 1853) — srbský advokát v Pešti, ktorý od
          roku 1832 redigoval časopisy Matice srbskej ako jej tajomník
     </p>
    </div>
    <div class="footnote">
     <p>
      <sup>
       [
       <a class="para" href="#id2505706" name="ftn.id2505706">
        67
       </a>
       ]
      </sup>
      <span class="emphasis">
       <em>
        Vuk Stefanovič Karadžić
       </em>
      </span>
      (1787 — 1864) — zakladateľ novej srbskej
          literatúry, žil vo Viedni, odkiaľ cestoval za národnými piesňami a tradíciami po rodných
          krajoch. Karadžić uzákonil spisovnú srbčinu, vydal bohaté zbierky srbských piesní a
          slovník.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505736">
       </a>
       Tygodnik literacki
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2505747" name="id2505747">
      68
     </a>
     ]
    </sup>
    <sup>
     [
     <a class="footnote" href="#ftn.id2505831" name="id2505831">
      69
     </a>
     ]
    </sup>
   </p>
   <p>
   </p>
   <p>
    Poznajúc už viac poľských časopisov, veľmi som zatúžil spoznať aj Tygodnik literacki,
      vychádzajúci v Poznani, a to tým viac, že povesť, krúžiaca o ňom po krajinách slovanských,
      hlásala iba jeho slávu. Chytro som teda schytil do ruky váš časopis, keď sa mi podarilo ho
      dostať, a prečítal som si všetky články. Povesť ma nesklamala, som presvedčený, že váš
      časopis, majúci za cieľ šíriť osvetu a najmä zlepšiť domácu kritiku, usiluje sa čestne o svoj
      cieľ. Dobre sú vybrané články o cudzích literatúrach, o slávnych mužoch, pekné sú napr. články
      v prvých číslach o zásluhách vidieka
    <sup>
     [
     <a class="footnote" href="#ftn.id2505881" name="id2505881">
      70
     </a>
     ]
    </sup>
    vášho kraja na osvete národnej, o súčasných poľských skladateľoch,
    <sup>
     [
     <a class="footnote" href="#ftn.id2505915" name="id2505915">
      71
     </a>
     ]
    </sup>
    Šimon Starowolski,
    <sup>
     [
     <a class="footnote" href="#ftn.id2505936" name="id2505936">
      72
     </a>
     ]
    </sup>
    výňatky z vlastného životopisu Wybického,
    <sup>
     [
     <a class="footnote" href="#ftn.id2505957" name="id2505957">
      73
     </a>
     ]
    </sup>
    ľudová povesť o dvanástich zbojníkoch
    <sup>
     [
     <a class="footnote" href="#ftn.id2505978" name="id2505978">
      74
     </a>
     ]
    </sup>
    atď., milá je clivá báseň na bociana.
    <sup>
     [
     <a class="footnote" href="#ftn.id2505994" name="id2505994">
      75
     </a>
     ]
    </sup>
   </p>
   <p>
    Lež akou radosťou som bol nadchnutý, keď som videl, že vo vašom časopise sa podľa príkladu Sławianina
    <sup>
     [
     <a class="footnote" href="#ftn.id2506017" name="id2506017">
      76
     </a>
     ]
    </sup>
    a krakovského Pamiętnika naukowého
    <sup>
     [
     <a class="footnote" href="#ftn.id2506028" name="id2506028">
      77
     </a>
     ]
    </sup>
    ozýva aj bratská priazeň, vzájomná slovanská láska a prejavujú sa vaše šľachetné
      city k pobratimom rozsiahleho Slovanstva. Moja radosť sa vystupňovala vysoko, keď som v
      časopise zbadal významný list z Berlína o sochárstve,
    <sup>
     [
     <a class="footnote" href="#ftn.id2578058" name="id2578058">
      78
     </a>
     ]
    </sup>
    dôkladný článok o hnutí a smere novočeskej literatúry,
    <sup>
     [
     <a class="footnote" href="#ftn.id2578080" name="id2578080">
      79
     </a>
     ]
    </sup>
    ďalej obranu Slovanov proti ich hnusnému nepriateľovi H…
    <sup>
     [
     <a class="footnote" href="#ftn.id2578102" name="id2578102">
      80
     </a>
     ]
    </sup>
    a napokon dôležitý a naozaj citlivou slovanskou dušou poznačený článok, opisujúci
      čaro slovenských a srbských pesničiek.
    <sup>
     [
     <a class="footnote" href="#ftn.id2578125" name="id2578125">
      81
     </a>
     ]
    </sup>
    Ja som Slovák, domovom mojím sú nedostupné vrchy a doliny karpatské, v ktorých sa
      — ako referent správne usudzuje — zachovali starožitné obyčaje, zvyky, hry, rozprávky,
      porekadlá, príslovia a iné drahé poklady národnosti, a najmä piesne neporušené v čistote
      cudzím vplyvom. Vskutku, toho všetkého je u nás hojnosť. Slovák si spieva hymny k bohu, nôti
      si piesne na slávu bohatierov zašlých čias, rozpráva v smutných dumách a osladzuje si útlak,
      ktorý jeho dávno uplynulé bohatierske časy nepocítili. Aby som vám umožnil zoznámiť sa s
      charakterom, vyrážajúcim sa v slovanských pesničkách pod Karpatmi, posielam vám dve piesne:
      jednu siahajúcu do bohatierskych čias, v ktorých sa na divadle dejín mocne zajagala ríša
      Veľkomoravská s mestami Velehradom a Nitrou, ale, žiaľ, pre nesvornosť synov mocného
      Svätopluka upadla tým skôr do hrobu, že drsný maďarský národ, ktorý vy obyčajne Węgrami
      nazývate, pritiahol do našich krásnych krajov práve v čase nesvornosti našich otcov a
      barbarsky vplýval na mierneho ducha slovanského ľudu, ktorý už bol prijal kresťanský obrad od
      apoštolov Metoda a Cyrila a tak v dejinách veľkú epochu pripravoval; druhá piesenka je dumou
      utlačeného ľudu pospolitého. Nápev oboch týchto piesní je bôľny, hlboko k srdcu hovoriaci.
      Posielam ich v origináli preto, že pobratimovia Poliaci veľmi ľahko rozumejú nášmu jazyku. Aj
      v našich časopisoch často bývajú úplne poľské básne, ktoré náš ľud veľmi rád číta; prijmite
      teda aj vy navzájom niečo slovenského od nás do svojich časopisov: všetko je slovanské!
   </p>
   <p>
   </p>
   <p>
    <span class="bold">
     <strong>
      I.
     </strong>
    </span>
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Nitra, milá Nitra, ty vysoká Nitra,
      </em>
     </span>
     <br/>
     <span class="emphasis">
      <em>
       kdeže sú tie časy, v ktorých si ty kvitla?
      </em>
     </span>
     <br/>
     <br/>
     <span class="emphasis">
      <em>
       Nitra, milá Nitra, ty slovenská mati,
      </em>
     </span>
     <br/>
     <span class="emphasis">
      <em>
       čo pozriem na teba, musím zaplakali.
      </em>
     </span>
     <br/>
     <br/>
     <span class="emphasis">
      <em>
       Ty si bola niekdy všetkých krajín hlava,
      </em>
     </span>
     <br/>
     <span class="emphasis">
      <em>
       v ktorých tečie Dunaj, Visla i Morava.
      </em>
     </span>
     <br/>
     <br/>
     <span class="emphasis">
      <em>
       Ty si bola sídlo kráľa Svätopluka,
      </em>
     </span>
     <br/>
     <span class="emphasis">
      <em>
       keď tu panovala jeho mocná ruka.
      </em>
     </span>
     <br/>
     <br/>
     <span class="emphasis">
      <em>
       Ty si bola svaté mesto Metodovo,
      </em>
     </span>
     <br/>
     <span class="emphasis">
      <em>
       keď tu našim otcom kázal božie slovo.
      </em>
     </span>
     <br/>
     <br/>
     <span class="emphasis">
      <em>
       Teraz tvoja sláva v tieni skrytá leží:
      </em>
     </span>
     <br/>
     <span class="emphasis">
      <em>
       tak sa časy menia, tak tento svet beží!
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    <span class="bold">
     <strong>
      II.
     </strong>
    </span>
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Bože môj, otče môj, však je ten svet zmotaný,
       <sup>
        [
        <a class="footnote" href="#ftn.id2578282" name="id2578282">
         82
        </a>
        ]
       </sup>
      </em>
     </span>
     <br/>
     <span class="emphasis">
      <em>
       čo vystojí, čo vystojí chudobný poddaný.
      </em>
     </span>
     <br/>
     <br/>
     <span class="emphasis">
      <em>
       Každý ho sužuje, platu nepovyšuje,
      </em>
     </span>
     <br/>
     <span class="emphasis">
      <em>
       on si myslí, že na veky panuje, panuje.
      </em>
     </span>
     <br/>
     <br/>
     <span class="emphasis">
      <em>
       Vy páni zemani, my sme vaši poddaní,
      </em>
     </span>
     <br/>
     <span class="emphasis">
      <em>
       my budeme v čiernej zemi zrovnaní, zrovnaní.
      </em>
     </span>
     <br/>
     <br/>
     <span class="emphasis">
      <em>
       Jak sedliak, tak i pán, každý musí zemríti,
      </em>
     </span>
     <br/>
     <span class="emphasis">
      <em>
       každý musí v čiernej zemi uhníti, uhníti.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Toto sú stopy veľkosti i poníženia národa nášho; a za tento osud vďačíme Maďarom, ktorí s
      príchodom svojím do žírnych a nádherných našich krajov uviedli svoj feudalizmus a s ním
      otroctvo, neznáme otcom našim. Tento maďarský národ podnes sa ešte nezmieril so Slovanmi,
    <sup>
     [
     <a class="footnote" href="#ftn.id2578347" name="id2578347">
      83
     </a>
     ]
    </sup>
    je on naším odvekým nepriateľom. Teraz o to pracuje fanatizmus maďarský, aby
      vyrval Slovanom v Uhorsku, Chorvátsku a Slavónsku ich národný jazyk a pridusil ducha
      slovanského, ale svoj cieľ istotne nedosiahne, bo vo všetkých týchto krajinách sa duch
      národnosti slovanskej zo dňa na deň viac šíri a rozmáha. Ale o tom viac vo vašom liste, ak
      pobratimovia radi počujú hlas o stave svojich bratov karpatských a naddunajských.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505747" name="ftn.id2505747">
        68
       </a>
       ]
      </sup>
      <span class="emphasis">
       <em>
        Tygodnik literacki
       </em>
      </span>
     </p>
     <p>
      Článok vyšiel v poľskom literárno-kritickom časopise Tygodnik literacki (Týždenník
          literárny), vychádzajúcom v Poznani, a to v čísle 43 z 21. januára (stycznia) 1839, str.
          343 — 4. Vo výbere uvádzame názov sami, pretože v poľskom časopise článok vyšiel v rubrike
      <span class="emphasis">
       <em>
        Korrespondencya
       </em>
      </span>
      s označením
      <span class="emphasis">
       <em>
        List Slowaka węgierskiego do
            redakcyi Tygodn. liter.
       </em>
      </span>
      (List uhorského Slováka redakcii Tygodnika
          literackého) s podtitulom v zátvorke
      <span class="emphasis">
       <em>
        W oryginale polskim
       </em>
      </span>
      (V poľskom
          origináli). Tento podtitul svedčí, že autor poslal svoj príspevok redakcii v poľskom
          znení. Príspevok nie je síce podpísaný, ale v ňom citované dve slovenské piesne takýmto
          spôsobom mohol propagovať len Štúr. Okrem toho Štúr v Čase svojich štúdií v Halle (1838 —
          1840) práve z tohto časopisu prekladal články pre časopisy české. Štúrovo autorstvo článku
          pokladáme teda za celkom isté. Štúr poslal tento svoj list redakcii zrejme z Halle. — Vo
          výbere príspevok prekladáme z poľskej pôvodiny do slovenčiny, pričom chyby v textoch
          citovaných slovenských piesní opravujeme a vypúšťame poľské vysvetlivky niektorých menej
          zrozumiteľných slovenských výrazov, ktoré boli pre poľského čitateľa uvedené v pôvodine vo
          forme poznámok pod čiarou. — Na tento Štúrov list reagoval nepodpísaný poľský autor v tom
          istom časopise č. 45, str. 359 — 60 článkom
      <span class="emphasis">
       <em>
        Odpis Slowianinowi z
            Węgier
       </em>
      </span>
      (Písomná odpoveď Slovanovi z Uhorska), v ktorom Štúra (pravdaže,
          nemenuje ho) nazýva bratom, podtrhuje Štúrovu myšlienku o feudalizme a vyzýva slovenského
          brata, aby na vlastnom pôsobisku prehlboval myšlienku Slovanstva.
     </p>
    </div>
    <div class="footnote">
     <p>
      <sup>
       [
       <a class="para" href="#id2505831" name="ftn.id2505831">
        69
       </a>
       ]
      </sup>
      <span class="emphasis">
       <em>
        Tygodnik literacki
       </em>
      </span>
      , literaturze, sztukom pięknym i krytyce
          poświęcony (Literárny týždenník, venovaný literatúre, krásnemu umeniu a kritike), založili
          roku 1838 v Poznani A. Wojkowski, A. Popliński a J. Lukaszewicz. Wojkowski (Woykowski) bol
          uvedený ako redaktor. Prvé číslo tohto týždenníka vyšlo 2. apríla (kwietnia) 1838.
     </p>
    </div>
    <div class="footnote">
     <p>
      <sup>
       [
       <a class="para" href="#id2505881" name="ftn.id2505881">
        70
       </a>
       ]
      </sup>
      <span class="emphasis">
       <em>
        O zásluhách vidieka…
       </em>
      </span>
      — je to článok Jakie zasługi połoźyla
          prowincya nasza w oświacie i literaturze krajowéj (Aké zásluhy si získal náš vidiek v
          národnej kultúre a literatúre), v ktorom autor (podpísaný značkou X.) podáva náčrt zásluh
          Poznanska na národnej kultúre od najstarších čias ako odpoveď na výčitku, že Poznansko
          neprispelo ničím k poľskej kultúre. (Vyslovil sa tak napr. spisovateľ Kazimierz
          Brodziński: „Poľsko je roľa na tri časti podelená, dve už doniesli úrodu, ale vaša niva
          stále leží úhorom.“) Článok vyšiel v prvom čísle tohto časopisu.
     </p>
    </div>
    <div class="footnote">
     <p>
      <sup>
       [
       <a class="para" href="#id2505915" name="ftn.id2505915">
        71
       </a>
       ]
      </sup>
      <span class="emphasis">
       <em>
        O súčasných poľských skladateľoch
       </em>
      </span>
      (O współczesnych kompozytorach
          polskich) — článok na pokračovanie v 1., 4. a 10. čísle, v ktorom sa píše o poľských
          hudobných skladateľoch Dobrzyńskom, Radziwiłłovi, Kurpińskom, Elsnerovi a Krogulskom,
          pričom autor zdôrazňuje potrebu, aby poľskí skladatelia čerpali z poľskej ľudovej piesne.
          („Učiteľmi Chopina a Lipińského neboli Francúzi ni Nemci, ale naša pieseň, naša história,
          naša zem.“)
     </p>
    </div>
    <div class="footnote">
     <p>
      <sup>
       [
       <a class="para" href="#id2505936" name="ftn.id2505936">
        72
       </a>
       ]
      </sup>
      <span class="emphasis">
       <em>
        Szymon Starowolski
       </em>
      </span>
      (1588 — 1656) — poľský kňaz a spisovateľ,
          autor mnohých historických diel a politických, mravokárnych a satirických traktátov. V
          Tygodniku literackom je o ňom článok (č. 4 — 5) s nadpisom Szymon Starowolski. Nepodpísaný
          autor načrtáva život a dielo tohto významného spisovateľa a veľkú časť venuje jeho návodu
          na výchovu poľskej mládeže, čo Štúra iste najväčšmi zaujalo.
     </p>
    </div>
    <div class="footnote">
     <p>
      <sup>
       [
       <a class="para" href="#id2505957" name="ftn.id2505957">
        73
       </a>
       ]
      </sup>
      <span class="emphasis">
       <em>
        Józef Wybicki
       </em>
      </span>
      (1747 — 1822) — poľský vlastenecký básnik a
          politik, ktorý po poľskom povstaní dlhé roky prežil v cudzine. On je autorom hymny
          „Jeszcze Polska nie zginęła“. V Tygodniku literackom (č. 5 — 8 a 10) vychádzali na
          pokračovanie výňatky z jeho životopisu s názvom Wyjątki z nieogłoszonéj dotąd drukiem
          Autobiografii Wybickiego (Výňatky z dosiaľ neuverejnenej autobiografie Wybického), a to
          časť, týkajúca sa jeho mladosti a výchovy. Tieto pamäti (Pamiętniki) vyšli tlačou roku
          1840 v troch zväzkoch.
     </p>
    </div>
    <div class="footnote">
     <p>
      <sup>
       [
       <a class="para" href="#id2505978" name="ftn.id2505978">
        74
       </a>
       ]
      </sup>
      <span class="emphasis">
       <em>
        Povesť o dvanástich zbojníkoch
       </em>
      </span>
      odtlačil Tygodnik literacki na
          pokračovanie (č. 6 — 8) priamo z rukopisu s nadpisom O dwonastu rozbójnikach.
     </p>
    </div>
    <div class="footnote">
     <p>
      <sup>
       [
       <a class="para" href="#id2505994" name="ftn.id2505994">
        75
       </a>
       ]
      </sup>
      <span class="emphasis">
       <em>
        Na bociana
       </em>
      </span>
      — báseň v 3. čísle časopisu na námet odletu bociana do
          cudzích krajov, pričom je vyjadrená básnikova láska k rodnému kraju, nezamieňajúca rodný
          kraj s iným, ako to robí bocian.
     </p>
    </div>
    <div class="footnote">
     <p>
      <sup>
       [
       <a class="para" href="#id2506017" name="ftn.id2506017">
        76
       </a>
       ]
      </sup>
      <span class="emphasis">
       <em>
        Sławianin
       </em>
      </span>
      (= Slovan) — bola to novoročnica, ktorú roku 1837 a
          1838 vydal vo Ľvove poľský prozaik Stanisław Jaszowski (1803 — 1842). Novoročnica
          obsahovala príspevky od rozličných autorov a ideovo bola zameraná slovansky.
     </p>
    </div>
    <div class="footnote">
     <p>
      <sup>
       [
       <a class="para" href="#id2506028" name="ftn.id2506028">
        77
       </a>
       ]
      </sup>
      <span class="emphasis">
       <em>
        Pamiętnik naukowy
       </em>
      </span>
      — vychádzal v Krakove od roku 1837. Bol to
          časopis všeobecne osvetový, ale zvláštnu pozornosť venoval najmä kultúrnym zprávam zo
          slovanského sveta.
     </p>
    </div>
    <div class="footnote">
     <p>
      <sup>
       [
       <a class="para" href="#id2578058" name="ftn.id2578058">
        78
       </a>
       ]
      </sup>
      <span class="emphasis">
       <em>
        List z Berlína o sochárstve
       </em>
      </span>
      — je to umelecký list z Berlína,
          uverejnený v Tygodniku literackom (č. 9 — 11) na pokračovanie s názvom O rzeźbiarstwie (O
          sochárstve) s podtitulom List z Berlina. Autor v ňom oboznamuje čitateľov s dielami
          berlínskych sochárov Raucha, Kisa a Sosnowského, pričom u prvého ako Nemca vyzdvihuje
          slovanskú tematiku a u druhých dvoch zápal, vlastný ich slovanskému pôvodu, čo sa
          odzrkadľuje aj v ich dielach.
     </p>
    </div>
    <div class="footnote">
     <p>
      <sup>
       [
       <a class="para" href="#id2578080" name="ftn.id2578080">
        79
       </a>
       ]
      </sup>
      <span class="emphasis">
       <em>
        Článok o hnutí a smere novočeskej literatúry
       </em>
      </span>
      — ktorého autorom
          bol slávny český fyziológ Jan Evangelista Purkyně (1787 — 1869), v tom čase profesor na
          vratislavskej univerzite. Článok s názvom O ruchu i kierunku literatury Novoczeskiej
          vyšiel v Tygodniku literackom na dve pokračovania (č. 15 — 16). Je to hlboko založený
          náčrt súčasného kultúrneho života v Čechách, pamätajúci na všetky odvetvia českej
          kultúrnej tvorby, pričom sú osobitne vyzdvihnuté hodnoty národného jazyka.
     </p>
    </div>
    <div class="footnote">
     <p>
      <sup>
       [
       <a class="para" href="#id2578102" name="ftn.id2578102">
        80
       </a>
       ]
      </sup>
      <span class="emphasis">
       <em>
        H…
       </em>
      </span>
      — pod touto skratkou sa zrejme skrýva meno profesora botaniky
          na vratislavskej univerzite dr. Henschela (s ním ináč Purkyně vedecky spolupracoval),
          ktorý vtedy v zošitoch vydával dielo Zur Geschichte der Medicin in Schlesien (K dejinám
          medicíny v Sliezsku), kde sa vyjadroval o Slovanoch ako barbaroch, otrokoch ap., za čo ho
          redakcia Tygodnika literackého (č. 22) napadla v poznámke. Štúr istotne naráža na túto
          polemickú poznámku.
     </p>
    </div>
    <div class="footnote">
     <p>
      <sup>
       [
       <a class="para" href="#id2578125" name="ftn.id2578125">
        81
       </a>
       ]
      </sup>
      <span class="emphasis">
       <em>
        Čaro slovenských a srbských pesničiek
       </em>
      </span>
      — na úvodnom mieste
          Tygodnika literackého (č. 13) vyšiel článok s nadpisom Śpiewki Slowaków i Serbów (Pesničky
          Slovákov a Srbov), prevzatý — ako sa poznamenáva pod čiarou — z pražského nemeckého
          časopisu Ost und West (Východ a Západ), venovaného šíreniu vedomostí o Slovanstve v
          západnom svete. Článok veľmi pochvalne píše o slovenskej a srbskej ľudovej poézii v
          súvislosti s Kollárovými Národnými spievankami a Karadžićovými srbskými národnými
          piesňami.
     </p>
    </div>
    <div class="footnote">
     <p>
      <sup>
       [
       <a class="para" href="#id2578282" name="ftn.id2578282">
        82
       </a>
       ]
      </sup>
      <span class="emphasis">
       <em>
        Bože môj, otče môj…
       </em>
      </span>
      — Štúr poslal túto pieseň ešte v lete 1836 priateľovi Ctibohovi Zochovi s tým, že ona je z Bráneckého panstva, „kde náramne poddaných trápia… Nápev je prenikavý, smutný“.
     </p>
    </div>
    <div class="footnote">
     <p>
      <sup>
       [
       <a class="para" href="#id2578347" name="ftn.id2578347">
        83
       </a>
       ]
      </sup>
      <span class="emphasis">
       <em>
        Tento maďarský národ podnes sa ešte nezmieril so Slovanmi…
       </em>
      </span>
      — V
          tomto čase sa začala stupňovať maďarská šovinistická politika proti Slovanom, ktorej
          ostrie aj sám Štúr po návrate z Halle okúsil.
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2578379">
       </a>
       Pomník Poniatowského v Lipsku
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2578391" name="id2578391">
      84
     </a>
     ]
    </sup>
    <sup>
     [
     <a class="footnote" href="#ftn.id2578417" name="id2578417">
      85
     </a>
     ]
    </sup>
   </p>
   <p>
   </p>
   <p>
    Pobudnúc na jeseň minulého roku krátky čas v Lipsku,
    <sup>
     [
     <a class="footnote" href="#ftn.id2578446" name="id2578446">
      86
     </a>
     ]
    </sup>
    pozeral som, nakoľko to bolo možné, prepamätné miesto osudnej bitky lipskej,
    <sup>
     [
     <a class="footnote" href="#ftn.id2578469" name="id2578469">
      87
     </a>
     ]
    </sup>
    ktorá roku 1813 dňa 16., 18. a 19. októbra na rozľahlých okolitých rovinách
      zvedená bola. Tento prehrozný boj právom sa nazýva osudnou bitkou, pretože na jej výsledku
      záležal budúci stav Európy, všetkých národov ju obývajúcich, hoci aj bezprostredne nemali na
      nej účasť. Otázkou bolo, či Napoleon bude aj naďalej krajiny a národy podmaňovať, im z
      prestola svojho, na ktorý sa tak neočakávane vyšvihol, zákony a pánov, ako by sa mu zapáčilo,
      dávať a nanucovať, a či nie. Bitka rozhodla o tomto poslednom; Napoleon vytiahol čiernu kocku
      z urny osudov.
   </p>
   <p>
    Ako každému kmeňovcovi a rodákovi ktorejkoľvek krajiny európskej táto bitka musí byť
      dôležitá pre výsledky vzhľadom na všetkých ľudí európskych, tak ona najmä pozornosť Slovana,
      ak uvažuje, na seba obracia, pretože on na oboch proti sebe postavených stranách vidí svojich
      bojujúcich pobratancov, a to na jednej strane slávne víťaziacich, na druhej hrdinsky
      padajúcich. Obe tieto veci len takto jednoducho pojaté, neuvážené vzhľadom na následky a
      príčiny, nemali by ešte takú závažnosť pre Slovana; no ak náš hĺbavý rodák bude po tých
      pátrať, veľká dôležitosť lipskej bitky pred oči mu vystúpi. Rusi, v ktorých krajine Napoleon
      pred časom preveľkú stratu utrpel, dopomohli najmä svojím hrdinstvom v tomto boji k tomu, že
      mu teraz taký úder nanesený bol, po ktorom nebol už schopný na nohy sa pevne postaviť; lebo
      keď dňa 16. víťazstvo na pravom krídle skláňalo sa na stranu Napoleona, takže už v meste
      Lipsku na jeho rozkaz, akoby po vydobytí úplného víťazstva nad spojencami, všetkými zvonmi sa
      zozváňalo, ruské vojsko, prihrnúc sa na toto pravé krídlo, k ústupu ho prinútilo a neskôr na
      hlavu porazilo. Nespomenieme hrdinstvo rakúskych plukov, ktoré — ako je známe — najviac
      záležia zo Slovanov. Touto bitkou oslobodilo sa Nemecko od poddanstva francúzskeho a nezadlho
      nato nasleduje premena správy občianskej v krajinách nemeckých.
   </p>
   <p>
    Na druhej strane bojovalo niekoľko tisíc hrdinských Poliakov s Napoleonom; ich viedli
      neúnavní, všetko pre svoju vlasť podnikajúci Dąbrowski
    <sup>
     [
     <a class="footnote" href="#ftn.id2504431" name="id2504431">
      88
     </a>
     ]
    </sup>
    a Poniatowski. Poliaci preukazovali nadľudské hrdinstvo, lebo Napoleon, súc v
      úzkom, lichotil im zas všelijakými sľubmi pre dobro Poľska. Dali sa ešte konečne Poliaci
      podviesť Napoleonom, nepamätliví na predtým dané a nesplnené prísľuby, nepamätliví nevďačného
      zaobchádzania s nimi v Taliansku, na ostrove Haiti atď. Napoleonovi stačilo pokrytecky utrúsiť
      niekoľko slov a už sa valili pluky na jeho pokyn. Toľké hrdinstvo a také podvedené! Toľká
      viera voči iným namiesto voči samému sebe! A toto je, nad čím sa pátravé oko pozastaví.
   </p>
   <p>
    Bitka už dňa 18. (dňa 17. na oboch stranách bol pokoj) o troch hodinách odpoludnia po
      strašlivom krvipreliatí bola rozhodnutá; Napoleon robil prípravy na útek. Hneď ráno
      nasledujúceho dňa asi o deviatej hodine utekal Napoleon so zvyškami svojho francúzskeho
      vojska. Poliaci, ktorým na čele boli Dąbrowski a Poniatowski, museli chrániť jeho útek a
      zastaviť cestu spojenému vojsku, kým by nebol na bezpečnom mieste. Bolo to miesto, kde Poliaci
      sami seba prevyšovali v neslýchanom hrdinstve. Keď ich množstvo padlo, spojené vojsko
      prerazilo ich pluky, načo tieto, vidiac všetko stratené a dosiahnuc svoj zámer, dali sa na
      útek. Utekal aj Poniatowski; keď však s koňom do rieky Elstery skočil, chcejúc sa prepraviť na
      druhý breh, a kôň, zoslabený už aj ranami, vo vlnách trochu zaviazol, vypustil hrdinského
      svojho ducha. Na tom mieste, kde zahynul tento muž, ktorý celý svoj život pracoval za vlasť,
      stojí dosť veľký kameň, na ktorom možno v jazyku poľskom a latinskom čítať tento nápis, ktorý
      v pôvodine podávame:
   </p>
   <p>
    <span class="emphasis">
     <em>
      Tu w nurtach Elstery Jozef Xiąže Poniatowski wodz naczelny Woysk Polskich, Marszalek
        Państwa Francuskiego, trzema śmiertelnemi dotknięty ranami, okrywaiąc ustep wielkiego Woyska
        Francuskiego, i ostatni zchodząc z pobojowiska žycia Sławie i Ojczyznie poświęconego,
        dokonal w dniu 19. Pazdziernika 1. 1813. Žył lat 52.
      <sup>
       [
       <a class="footnote" href="#ftn.id2504524" name="id2504524">
        89
       </a>
       ]
      </sup>
     </em>
    </span>
   </p>
   <p>
    <span class="emphasis">
     <em>
      Te skromną pamiatke lzami swemi skropiona Polak wspólrodakowi, Žolnierz Wodzowi
        položyl.
     </em>
    </span>
   </p>
   <p>
    Ten kameň stojí v záhrade, vôkol ktorej Elstera tečie. Tu je tiež pochovaný Poniatowski,
    <sup>
     [
     <a class="footnote" href="#ftn.id2504560" name="id2504560">
      90
     </a>
     ]
    </sup>
    na ktorom mieste vidno namiesto hrobu veľký štvorhranný kameň, na ktorom sú zas
      tieto nápisy:
   </p>
   <p>
   </p>
   <p>
   </p>
   <div class="literallayout">
    <p>
     Na jednej strane:
     <span class="emphasis">
      <em>
       Xieciu Jozefu Poniatowskiemu
      </em>
     </span>
     <br/>
     Na druhej:
     <span class="emphasis">
      <em>
       Woysko Polskie
      </em>
     </span>
     <br/>
     Na tretej:
     <span class="emphasis">
      <em>
       Urodzil sie dnia 6go Maja 1761
      </em>
     </span>
     <br/>
     <span class="emphasis">
      <em>
       Polegl z chwala 1813.
       <sup>
        [
        <a class="footnote" href="#ftn.id2504604" name="id2504604">
         91
        </a>
        ]
       </sup>
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    V letnom čase kladú sa na oba kamene vence z čerstvého kvietia ako na znamenie nikdy
      nehynúcej slávy zosnulého. Tento Poniatowski bol vnukom kráľa Stanislava Augusta, o ktorom je
      aj na Slovensku známa pieseň:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       „Ei, królu, królu, pamiętay to sobie“
      </em>
     </span>
     atď.
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578391" name="ftn.id2578391">
        84
       </a>
       ]
      </sup>
      <span class="emphasis">
       <em>
        Pomník Poniatowského v Lipsku
       </em>
      </span>
     </p>
     <p>
      Tento článok bol uverejnený v Květoch VI, 1839, str. 276 — 7 s tým istým nadpisom a na
          konci s označením:
      <span class="emphasis">
       <em>
        Ludevít Š…
       </em>
      </span>
      Českú pôvodinu článku, ktorý vznikol za
          Štúrovho študijného pobytu v Halle, prepísali sme vo výbere do slovenčiny.
     </p>
    </div>
    <div class="footnote">
     <p>
      <sup>
       [
       <a class="para" href="#id2578417" name="ftn.id2578417">
        85
       </a>
       ]
      </sup>
      <span class="emphasis">
       <em>
        Józef Anton Poniatowski
       </em>
      </span>
      (1762 — 1813) — zúčastnil sa ako veliteľ
          poľských vojsk po boku Napoleona vo vojne proti Rusom a v bitke pri Lipsku bojoval v
          hodnosti francúzskeho maršala až do svojej smrti vo vlnách rieky Elstery 19. októbra 1813.
          Poniatowski vyrástol na dvore svojho strýca, poľského kráľa Stanislava Augusta
          Poniatowského (1732 — 1798).
     </p>
    </div>
    <div class="footnote">
     <p>
      <sup>
       [
       <a class="para" href="#id2578446" name="ftn.id2578446">
        86
       </a>
       ]
      </sup>
      <span class="emphasis">
       <em>
        Pobudnúc na jeseň minulého roku krátky čas v Lipsku…
       </em>
      </span>
      — Štúr — ako
          sám spomína — bol v Lipsku na jeseň 1838, čiže zastavil sa tam na ceste z Prahy do Halle,
          kde sa zapísal na univerzitu v novembri 1838. Do Lipska však prišiel aj na jar
          nasledujúceho roku, keď cestoval po Lužiciach (vid jeho Cestu do Lužíc v tomto
          výbere).
     </p>
    </div>
    <div class="footnote">
     <p>
      <sup>
       [
       <a class="para" href="#id2578469" name="ftn.id2578469">
        87
       </a>
       ]
      </sup>
      <span class="emphasis">
       <em>
        Osudná bitka lipská
       </em>
      </span>
      — tzv. bitka národov pri Lipsku, v ktorej
          padlo asi stodvadsať päť tisíc ľudí. V tejto bitke boli Napoleonove vojská pri ústupe od
          Moskvy definitívne porazené v dňoch 16. — 19. októbra 1813 a potom zahnané až do Paríža. V
          bitke sa zúčastnili okrem Rusov aj rakúske armády.
     </p>
    </div>
    <div class="footnote">
     <p>
      <sup>
       [
       <a class="para" href="#id2504431" name="ftn.id2504431">
        88
       </a>
       ]
      </sup>
      <span class="emphasis">
       <em>
        Jan Henryk Dąbrowski
       </em>
      </span>
      (1755 — 1818) — poľský generál, bojujúci so
          svojimi poľskými jednotkami po boku Napoleona. Už roku 1797 sa dohodol s Napoleonom, že
          poľské vojská budú tvoriť v jeho armáde samostatné jednotky, majúc nádej, že takto sa mu
          podarí oslobodiť rodné Poľsko. Poliaci potom bojovali v Taliansku, Egypte, ba poslali ich
          aj na ostrov Haiti v Severnej Amerike (francúzska kolónia), aby tam potlačili vzbúrených
          murínov. No Napoleon sa Poliakom za tieto služby neodvďačil, hoci mal na to príležitosť
          napr. pri mierových rokovaniach s Rakúskom, ktoré tiež malo časť Poľska.
     </p>
    </div>
    <div class="footnote">
     <p>
      <sup>
       [
       <a class="para" href="#id2504524" name="ftn.id2504524">
        89
       </a>
       ]
      </sup>
      <span class="emphasis">
       <em>
        Tu w nurtach…
       </em>
      </span>
      — preklad: Tu vo vlnách Elstery knieža Jozef
            Poniatowski, hlavný veliteľ poľských vojsk, maršal francúzskeho štátu, zasiahnutý troma
            smrteľnými výstrelmi, kryjúc ústup veľkého francúzskeho vojska a posledný odchádzajúc z
            bojišťa života, posväteného cti a vlasti, skonal dňa 19. októbra 1813. Žil 52 rokov.
            Túto skromnú pamiatku, skropenú svojimi slzami, zložil Poliak spolurodákovi, vojak
            vodcovi.
     </p>
    </div>
    <div class="footnote">
     <p>
      <sup>
       [
       <a class="para" href="#id2504560" name="ftn.id2504560">
        90
       </a>
       ]
      </sup>
      <span class="emphasis">
       <em>
        Tu je tiež pochovaný Poniatowski…
       </em>
      </span>
      — telesné pozostatky
          Poniatowského boli prevezené do Poľska a pochované na Waweli v Krakove.
     </p>
    </div>
    <div class="footnote">
     <p>
      <sup>
       [
       <a class="para" href="#id2504604" name="ftn.id2504604">
        91
       </a>
       ]
      </sup>
      <span class="emphasis">
       <em>
        Xięciu…
       </em>
      </span>
      — preklad: Kniežaťu Jozefovi Poniatowskému poľské vojsko. Narodil sa dňa 6. mája 1761, čestne padol 1813. (Na pomníku je nesprávny dátum narodenia.)
     </p>
    </div>
   </div>
  </div>
 </body>
</html>
