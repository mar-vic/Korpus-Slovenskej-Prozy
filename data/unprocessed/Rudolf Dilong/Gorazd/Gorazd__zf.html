<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2550353">
       </a>
       Osoby
      </h2>
     </div>
    </div>
   </div>
   <p>
   </p>
   <p>
   </p>
   <p>
    GORAZD
   </p>
   <p>
    VEŠTEC, Gorazdov otec
   </p>
   <p>
    MILUŠA
   </p>
   <p>
    ŽREC, Milušin otec
   </p>
   <p>
    METOD
   </p>
   <p>
    SVÄTOPLUK
   </p>
   <p>
    METODOVI UČENÍCI
   </p>
   <p>
    VANDROVNÍCI
   </p>
   <p>
    ŽRECOVI POMOCNÍCI
   </p>
   <p>
    ŽENY
   </p>
   <p>
    VOJACI
   </p>
   <p>
    ĽUD
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2517064">
       </a>
       Prvé dejstvo
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2517118">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2523046">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2523377">
        Výstup 3.
       </a>
      </span>
     </dt>
     <dt>
      <span class="sect1">
       <a href="#id2506353">
        Výstup 4.
       </a>
      </span>
     </dt>
     <dt>
      <span class="sect1">
       <a href="#id2506873">
        Výstup 5.
       </a>
      </span>
     </dt>
     <dt>
      <span class="sect1">
       <a href="#id2507018">
        Výstup 6.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      (Scéna: V prírode pod košatým dubom. V pozadí Nitriansky hrad.)
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2517118">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       Miluša, Žrec, Žena
      </em>
     </span>
    </p>
    <p>
    </p>
    <p>
     MILUŠA
     <span class="emphasis">
      <em>
       (rozliada sa, pozerá zvedavo smerom k Nitre):
      </em>
     </span>
     Gorazd by
            už mal tu byť.
    </p>
    <p>
     ŽREC: Iste tu bude za chvíľu. Aj ja som zvedavý, čo tam navyšpehoval pre nás.
    </p>
    <p>
     MILUŠA: Bojím sa, či sa mu niečo neprihodilo. Veď ho chodím vyzerať sem už tretí deň.
    </p>
    <p>
     ŽREC: Nič sa mu nemohlo prihodiť. Je pod ochranou boha Svetovida, ktorý všetko vidí a
            všetko vie a ten ho stráži. Gorazd každú chvíľu tu môže byť.
    </p>
    <p>
     MILUŠA: Otecko, pre mňa každá tá chvíľa je večnosťou.
    </p>
    <p>
     ŽREC: Dcéra moja, čakaj trpezlive. Tu si sadni na lávku, ja idem do chalupy za svojou
            robotou.
     <span class="emphasis">
      <em>
       (Odchádza.)
      </em>
     </span>
    </p>
    <p>
     MILUŠA
     <span class="emphasis">
      <em>
       (sadne si na lávku)
      </em>
     </span>
     .
    </p>
    <p>
     ŽENA
     <span class="emphasis">
      <em>
       (vbehne rozčúlene):
      </em>
     </span>
     Hrozné niečo! Hrozné niečo! Vypočuj ma,
            ty žrec boha Perúna!
    </p>
    <p>
     ŽREC
     <span class="emphasis">
      <em>
       (vráti sa):
      </em>
     </span>
     Čo sa stalo?
    </p>
    <p>
     ŽENA: Môj muž pred niekoľkými dňami zahynul. Pošiel do poľa uloviť zver a nevrátil sa
            viac. Len pár handričiek som našla po ňom, čo ho diviak roztrhal.
    </p>
    <p>
     ŽREC: Bol nedobrým lovcom. Mal si vziať so sebou pomocníkov.
    </p>
    <p>
     ŽENA: Za to ja nemôžem a ani ho preto neobviňujem. Ale hroznejšie je to, ako sa mi
            tej noci v sne zjavil. Živého som ho videla, rozdrásaného na franforce, krvavého a
            uštvaného. Hrozné niečo!
    </p>
    <p>
     ŽREC: Jeho duch zaiste nemá pokoja.
    </p>
    <p>
     ŽENA
     <span class="emphasis">
      <em>
       (zúfalo):
      </em>
     </span>
     Jeho duch blúdi a trpí.
    </p>
    <p>
     ŽREC
     <span class="emphasis">
      <em>
       (uspokojuje ženu):
      </em>
     </span>
     Preto sme tu my, žreci boha Perúna, aby
            sme posmrtným duchom pokoj sprostredkovali. Poď so mnou. Tu pri mojej chalupe mám
            zaklínaciu komoru, tam všetky mátohy z neho odkľajem a navrátim jeho posmrtnému duchu
            pokoj.
     <span class="emphasis">
      <em>
       (Chce odísť.)
      </em>
     </span>
    </p>
    <p>
     ŽENA
     <span class="emphasis">
      <em>
       (zadrží žreca):
      </em>
     </span>
     Naozaj to môžeš urobiť?
    </p>
    <p>
     ŽREC: Povieš mi, aké zeleniny rád jedol tvoj muž.
    </p>
    <p>
     ŽENA: Šťavík, maliny, černice, ľadník, zajačiu kapustu, brusnice.
    </p>
    <p>
     ŽREC: Dobre, dobre. Všetky tie zelinky posypem na oheň boha Perúna.
    </p>
    <p>
     ŽENA: Pomôže mu to?
    </p>
    <p>
     ŽREC: Ak myslíš, že je to málo, donesieš z domu lovecké trofeje, čo ostali po tvojom
            mužovi zo zverov, ktoré pozabíjal, tie povešiam v svojej zaklínacej komore, aby tie
            zvery prinútené boli ho opustiť.
    </p>
    <p>
     ŽENA: Potom ho už nič nebude prenasledovať?
    </p>
    <p>
     ŽREC: Ak by sa ti zdalo, že i to je ešte málo, vyryjem hlavy tých zverov do stĺpov
            mojej komory, tam ich sputnám a nebudú môcť viac odísť. Potom už duch tvojho muža bude
            slobodný a nájde svoj pokoj.
    </p>
    <p>
     ŽENA: Poď, poď,
     <span class="emphasis">
      <em>
       (ťahá žreca za ruku)
      </em>
     </span>
     poď, božský žrec a urob
            všetko, aby duch môjho muža viac netrpel.
     <span class="emphasis">
      <em>
       (Odíde so žrecom.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523046">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       Miluša, Gorazd
      </em>
     </span>
    </p>
    <p>
    </p>
    <p>
     MILUŠA
     <span class="emphasis">
      <em>
       (vstane z lávky):
      </em>
     </span>
     Ó, nikdy som necítila takú prázdnotu
            okolo seba ako teraz. Čo je to? Každú chvíľu som osamotenejšia, opustenejšia,
            biednejšia. Neviem, čo je to!
    </p>
    <p>
     GORAZD
     <span class="emphasis">
      <em>
       (prikradne sa potichu k Miluši spoza chrbta a nežne ju
               objíme)
      </em>
     </span>
     .
    </p>
    <p>
     MILUŠA
     <span class="emphasis">
      <em>
       (zvýskne preľaknutá, ale hneď sa mu vrhá do náručia):
      </em>
     </span>
     Tu
            si mi, môj milovaný?
    </p>
    <p>
     GORAZD
     <span class="emphasis">
      <em>
       (zhodí zauzlíkovaný batôžtek z pleca, odloží pocestnú palicu a sadá
               si na lávku spolu s Milušou):
      </em>
     </span>
     Konečne i teba vidím, drahá. Videl som toho
            mnoho, zažil som veľa a konečne som už túžil byť aj s tebou, moja najdrahšia.
    </p>
    <p>
     MILUŠA
     <span class="emphasis">
      <em>
       (udivene):
      </em>
     </span>
     Ako a čoho si videl veľa? Veď zo Skalky od
            Trenčína iba vŕšky, polia a hory si mohol vidieť. Čoho si cestou mohol zažiť veľa?
    </p>
    <p>
     GORAZD: Idem už z Nitry, z Hradu.
    </p>
    <p>
     MILUŠA
     <span class="emphasis">
      <em>
       (vyberie svoju ruku z Gorazdových rúk a so sklamaním sa
               pýta):
      </em>
     </span>
     Ty si neprišiel najprv ku mne? Tebe sú milšie špehy ako ja?
    </p>
    <p>
     GORAZD
     <span class="emphasis">
      <em>
       (spokojne):
      </em>
     </span>
     Nešlo o špehy, drahá.
    </p>
    <p>
     MILUŠA: Veď si poslaný špehovať kresťanov, aby si priniesol správy našim žrecom a
            veštcom. Môj otecko už tiež čaká na teba. Prečo by si mal chodiť medzi kresťanov, ak nie
            na špehy!?
    </p>
    <p>
     GORAZD: Tak som aj robil — donedávna.
     <span class="emphasis">
      <em>
       (Zahľadí sa spokojne do diaľky na
               Nitru.)
      </em>
     </span>
     Oj, krásna si, Nitra naša, Nitra…
    </p>
    <p>
     MILUŠA
     <span class="emphasis">
      <em>
       (žiarlivo):
      </em>
     </span>
     Hej, hej, Nitra je krásna, ale ja musím byť
            pre teba ešte krajšia. Čože si tam mohol vidieť? Iba kresťanov, našich protivníkov.
            Gorazd môj, mňa nemiluješ viac ako Nitru?
    </p>
    <p>
     GORAZD: Ty si moja verenica a teba chcem vždy milovať tak, ako si zasluhuješ.
    </p>
    <p>
     MILUŠA: Verím ti, drahý.
     <span class="emphasis">
      <em>
       (Sadá si ku Gorazdovi.)
      </em>
     </span>
     Poseďme si tu,
            máš pred sebou cestu ďalekú, budeš ustatý, kým prídeš na Skalku.
    </p>
    <p>
     GORAZD: Ustatý? Ani nie. Idúc naspäť, budem ľahký, ľahunký ako páperie.
    </p>
    <p>
     MILUŠA
     <span class="emphasis">
      <em>
       (hľadí na Gorazda udivene, nerozumie jeho slovám):
      </em>
     </span>
     Prečo?
     <span class="emphasis">
      <em>
       (Hľadí mu dlhšie do tváre.)
      </em>
     </span>
     Zdáš sa mi akýsi premenený.
    </p>
    <p>
     GORAZD: Keď som tam šiel, ustal som. Ale tam som ožil. Neviem. Akoby som sa tam bol
            ešte raz narodil. A hlavne teraz sa cítim šťastný, keď už sa vraciam odtiaľ.
    </p>
    <p>
     MILUŠA: No iba takto ťa pochopím, veď sa vraciaš ku mne. Zaiste ti teraz cestou ku
            mne kvietky voňali, lúky kvitli, vtáčky spievali, preto si mi prišiel taký potešený. A
            preto budeš i ľahunký ako páperie, keď budeš odo mňa odchádzať.
    </p>
    <p>
     GORAZD: Tak, tak. Ale tam,
     <span class="emphasis">
      <em>
       (ukazuje tvárou k Nitre)
      </em>
     </span>
     tam som
            dostal krídla a som ľahunký.
    </p>
    <p>
     MILUŠA: Iste, lebo i tam ťa sprevádzali myšlienky na mňa.
    </p>
    <p>
     GORAZD: Hej, hej. Ale tam je pekný kraj. Nitra — Zobor, tam je všetko pekné, tam je
            všetko iné ako u nás na Skalke.
    </p>
    <p>
     MILUŠA: Ja viem, keď je slnečný deň, ako bol dnešný, je všade pekne.
    </p>
    <p>
     GORAZD: Ešte viac, omnoho viac toho bolo.
    </p>
    <p>
     MILUŠA: Áno, i maliniarky ti spievali trávnice cestou ku mne, pastieri na gajdách i
            na fujarkách ti vyhrávali, ovečky ti zvonkami zvonili. Ja viem, vtedy je deň milý a
            spanilý.
    </p>
    <p>
     GORAZD
     <span class="emphasis">
      <em>
       (zamyslene):
      </em>
     </span>
     Omnoho viacej.
    </p>
    <p>
     MILUŠA: Videl si kniežací hrad v Nitre, možno si videl nášho panovníka Rastislava
     <span class="emphasis">
      <em>
       (skríži ruky na prsiach a hlboko sa pokloní)
      </em>
     </span>
     , videl si jeho
            slávny kniežací dvor.
    </p>
    <p>
     GORAZD
     <span class="emphasis">
      <em>
       (ako vo vytržení):
      </em>
     </span>
     Videl som kňaza Metoda!
    </p>
    <p>
     MILUŠA
     <span class="emphasis">
      <em>
       (zdesene skríkne):
      </em>
     </span>
     Ujujuj!!!
     <span class="emphasis">
      <em>
       (Skočí z lávky a
               chce utiecť.)
      </em>
     </span>
    </p>
    <p>
     GORAZD
     <span class="emphasis">
      <em>
       (zadrží Milušu):
      </em>
     </span>
     Miluša, veď kňaz Metod nie je ľudojed.
    </p>
    <p>
     MILUŠA
     <span class="emphasis">
      <em>
       (trhá sebou, chce sa mu vymknúť a kričí hysterickým
               hlasom):
      </em>
     </span>
     Gorazd, ty si sa zmenil, ty si nás zradil, ty si sa pridal ku
            kresťanom, ty si nie náš, ty si už nie môj! Ja, dcéra žreca boha Perúna, nemôžem byť
            tvojou ženou!
    </p>
    <p>
     GORAZD
     <span class="emphasis">
      <em>
       (prosebne):
      </em>
     </span>
     Miluša!
    </p>
    <p>
     MILUŠA: Pusť ma!
     <span class="emphasis">
      <em>
       (Vytrhne sa mu, utečie.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523377">
        </a>
        Výstup 3.
       </h2>
      </div>
     </div>
    </div>
    <p>
     <span class="emphasis">
      <em>
       Gorazd, Vandrovník
      </em>
     </span>
    </p>
    <p>
    </p>
    <p>
     VANDROVNÍK
     <span class="emphasis">
      <em>
       (vstúpi, akoby chcel ísť ďalej, ale zbadá Gorazda a zastaví
               sa):
      </em>
     </span>
     Dajže ti boh Perún šťastia, zdravia a dobrej ochrany!
    </p>
    <p>
     GORAZD
     <span class="emphasis">
      <em>
       (hľadí na Vandrovníka bez slova)
      </em>
     </span>
     .
    </p>
    <p>
     VANDROVNÍK
     <span class="emphasis">
      <em>
       (zaliečavo):
      </em>
     </span>
     Si tu sám? Rozmýšľaš nad dačím? Nevieš
            si poradiť? Máš azda nejaké ťažkosti? Potrebuješ pomoc? Pozri, ja som čarodej boha
            Perúna, viem veštiť, z dlane čítať, čariť, z hviezd predpovedať, poznať osudy, viem
            všetko, vo všetkom pomôžem.
    </p>
    <p>
     GORAZD
     <span class="emphasis">
      <em>
       (sedí spokojne bez slova)
      </em>
     </span>
     .
    </p>
    <p>
     VANDROVNÍK: Si ustatý, vidím. Ale ak máš smer cesty ten istý, čo ja, poď so mnou,
            pôjde sa ti veselšie, prejde nám cesta i čas. Aj doma ti môžem svoje služby ponúknuť.
    </p>
    <p>
     GORAZD
     <span class="emphasis">
      <em>
       (mlčí, skoro so žiaľom hľadí na Vandrovníka a pokýva hlavou
               záporne)
      </em>
     </span>
     .
    </p>
    <p>
     VANDROVNÍK: Nejdeš so mnou? Dobre, poslúžim ti aj tu.
     <span class="emphasis">
      <em>
       (Priblíži sa ku
               Gorazdovi, chce vystrieť nad ním ruky a čarovať mu.)
      </em>
     </span>
    </p>
    <p>
     GORAZD
     <span class="emphasis">
      <em>
       (odhalí plášť a na prsiach ukáže svoj primitívne urobený
               krížik)
      </em>
     </span>
     .
    </p>
    <p>
     VANDROVNÍK
     <span class="emphasis">
      <em>
       (strhnutý svojím pohanským šialenstvom začne kričať):
      </em>
     </span>
     Hrom, hrom, hrom! Nech pošle na teba svoje hromy boh Perún! Hrom, hrom, hrom!
     <span class="emphasis">
      <em>
       (Začne pred Gorazdom vyskakovať, rukami hádzať, čarovať, preklínať,
               vydávajúc zo seba nezrozumiteľné vrčanie hlasov.)
      </em>
     </span>
     Čary-mary, brm, brm,
            brm! Čary-mary, brm, brm, brm!
     <span class="emphasis">
      <em>
       (To robí hodnú chvíľu, krútiac sa kolo seba do
               kruhu a tancujúc svoj zaklínací tanec.)
      </em>
     </span>
    </p>
    <p>
     GORAZD
     <span class="emphasis">
      <em>
       (mlčky a nerušene pozerá ponad neho v tichom zasnení smerom k
               Nitre)
      </em>
     </span>
     .
    </p>
    <p>
     VANDROVNÍK
     <span class="emphasis">
      <em>
       (nakoniec vyskočí do výšky, hodí rukami, akoby strhol niečo
               zhora a skríkne):
      </em>
     </span>
     Hrom!
     <span class="emphasis">
      <em>
       (Utečie.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506353">
        </a>
        Výstup 4.
       </h2>
      </div>
     </div>
    </div>
    <p>
     <span class="emphasis">
      <em>
       Gorazd, Žrec
      </em>
     </span>
    </p>
    <p>
    </p>
    <p>
     ŽREC
     <span class="emphasis">
      <em>
       (vbehne nazlostene a úlisne sa uškľabí):
      </em>
     </span>
     To si ty, Gorazd?
            Syn veštca Perúnovho? Verenec mojej dcéry, ktorý som žrecom boha Perúna?
    </p>
    <p>
     GORAZD
     <span class="emphasis">
      <em>
       (počas celého rozhovoru je vážny, nedá sa strhnúť hnevom
               Žreca):
      </em>
     </span>
     Ja som to, Gorazd.
    </p>
    <p>
     ŽREC: Nedovolím, aby si mojej dcére balamutil hlavu bludmi! Ja ti to zakazujem, ja,
            žrec boha Perúna mocného!
    </p>
    <p>
     GORAZD: To nie sú bludy. Ja som sa vlastne len teraz dostal z bludov von.
    </p>
    <p>
     ŽREC
     <span class="emphasis">
      <em>
       (behá nepríčetne pred Gorazdom, obidvoma rukami s päsťami zaťatými sa
               mu vyhráža):
      </em>
     </span>
     Vzdaj sa svojho bludu!
    </p>
    <p>
     GORAZD: Bludu som sa už vzdal. Teraz len pravdu, svätú pravdu vyznávam.
    </p>
    <p>
     ŽREC
     <span class="emphasis">
      <em>
       (gáni jedovato):
      </em>
     </span>
     S kým ty rozprávaš?
    </p>
    <p>
     GORAZD: S jedným z nášho ľudu, ktorý ešte nenašiel cestu pravdy.
    </p>
    <p>
     ŽREC
     <span class="emphasis">
      <em>
       (rozzúri sa):
      </em>
     </span>
     Uh! Kliatbu boha Perúna na teba zvolávam!
            Nech ťa skára jeho všemocný blesk! Nech sa vpára do teba jeho najohnivejší hrom!
    </p>
    <p>
     GORAZD: Tvoja kliatba je pre mňa toľko, ako keď fúkne vietor. Tvoje slovo už nemá
            moci nado mnou. Ani hromom boha Perúna už nie som na dosah.
    </p>
    <p>
     ŽREC: Čo?
    </p>
    <p>
     GORAZD: Nemáš moci!
    </p>
    <p>
     ŽREC: Ale moje čary…
    </p>
    <p>
     GORAZD: Tvoje čary sú len na to, aby si zakryl svoju nepravdu.
    </p>
    <p>
     ŽREC: Chceš povedať, že naša stará viera je omylom?!
    </p>
    <p>
     GORAZD: Mýliť sa možno ľahko. Niekedy to nie je ani vinou ľudí, že sú v zajatí
            omylov.
    </p>
    <p>
     ŽREC: Žrec, služobník boha Perúna mocného, sa nemôže mýliť.
    </p>
    <p>
     GORAZD: Len potiaľ, kým sa mu neukáže, čo je omyl a čo je pravda.
    </p>
    <p>
     ŽREC: Ako?
    </p>
    <p>
     GORAZD: Tak, ako sme tu všetci doteraz žili v tmách a teraz všetci pôjdeme za
            svetlom.
    </p>
    <p>
     ŽREC: Kto sa tu mohol mýliť? Všetok náš ľud? My s ním?
    </p>
    <p>
     GORAZD: Nielen ľud, celé národy sa môžu dostať na cesty omylov. Len Boh sa nemôže
            mýliť.
    </p>
    <p>
     ŽREC
     <span class="emphasis">
      <em>
       (spupne):
      </em>
     </span>
     Kto je ten Boh!?
    </p>
    <p>
     GORAZD: Pán neba i zeme.
    </p>
    <p>
     ŽREC: Čo chce ten Boh?
    </p>
    <p>
     GORAZD: Chce nás šťastnými urobiť, chce nám priniesť pokoj. Prichádza k nám nie pre
            naše ľudské chúťky a rozmary, ani nie pre náš strach, ako bohovia ľudskí, vymyslení.
            Prichádza k nám pre našu záchranu, pre naše dobro, lebo on je láska.
    </p>
    <p>
     ŽREC: A čo nám dá ten Boh?
    </p>
    <p>
     GORAZD: Všetko! Zdravie, silu, slnko, dažde, všetko.
    </p>
    <p>
     ŽREC: No-no-no! To nám boh Perún dáva!
    </p>
    <p>
     GORAZD: Nejestvuje tvoj boh Perún!
    </p>
    <p>
     ŽREC
     <span class="emphasis">
      <em>
       (zhíkne):
      </em>
     </span>
     Nerúhaj sa, lebo ťa on sám zmietne z tohto
            povrchu zemského.
    </p>
    <p>
     GORAZD
     <span class="emphasis">
      <em>
       (trvá na svojom):
      </em>
     </span>
     Nejestvuje.
    </p>
    <p>
     ŽREC: A kde jestvuje tvoj Boh, Pán neba i zeme!?
    </p>
    <p>
     GORAZD: V svojej skutočnej moci, ktorú mal, keď ešte svet nebol stvorený. Ale my,
            kresťania ho najradšej menujeme Láskou. Jestvuje tam, kde je láska, kde sa musíme v ňom
            všetci stretnúť. Boh je všade, nielen v Pribinovom chráme na Hrade, ale hlavne v dušiach
            ľudských. I v mojej duši je. Vedie ma k dobrému životu, aby som každému pomáhal, dal
            všetkým všetko, čo mám a čo môžem dať, aby som trpel, keď iní trpia, mal teplé slovo pre
            nich, hojil ľudské rany, prinášal pokoj, znášanlivosť medzi ľudí, aby som bol až
            hrdinským v skutkoch lásky, to mi káže môj Boh.
    </p>
    <p>
     ŽREC
     <span class="emphasis">
      <em>
       (rozmýšľa):
      </em>
     </span>
     Odkiaľ to máš?
    </p>
    <p>
     GORAZD: Od učeníkov božích. A ty neber do ohľadu svoje osobné postavenie, ani to, že
            si žrecom a že ti to vynáša, ale hybaj hľadať pravdu aj ty a nájdeš ju.
    </p>
    <p>
     ŽREC: Ja mám len pohŕdanie pre toto všetko. To, čo ja verím, som dostal od svojich
            predkov, od svojich božských pradedov mám svoju vieru. A nad to — máme korene v našom
            ľude.
    </p>
    <p>
     GORAZD: Lenže môže sa vám, žrecom, stať i to, že všetok tento ľud vás opustí a prejde
            na pravú vieru. Naši otcovia nemali možnosti, nevedeli, ako sa dostať k viere v Boha
            všemohúceho. Ale teraz tu máme vierozvestov, našich vierozvestov, ktorí nás našou
            materinskou rečou vyučujú a naším jazykom nám slovo Božie ohlasujú, rečou zrozumiteľnou
            a jasnou. Oni prišli z ďalekých krajov, poznajú svet, sú učení, vedia viac ako ty, čo
            čítať a písal nevieš.
    </p>
    <p>
     ŽREC: To nepotrebujem, mám svoje čary.
    </p>
    <p>
     GORAZD: Máš svoje čary, o ktorých myslíš, že sú mocné, ale ty sám si slabý. No nikdy
            nič nebudeš vedieť a národ by ostal tiež v tmách nevedomosti, keby nikdy nevedel čítať a
            písať, čo iné národy už vedia.
    </p>
    <p>
     ŽREC: A ktože náš národ naučí písať a čítať?
    </p>
    <p>
     GORAZD: Kňaz Cyril priniesol písmo, naše písmo, už sa ho učíme a mnohí z našich ho už
            vedia.
    </p>
    <p>
     ŽREC
     <span class="emphasis">
      <em>
       (sklamane):
      </em>
     </span>
     Toto veru bude zle pre nás, žrecov, ak vaši
            kňazi majú toto čarodejníctvo v rukách, že vedia čítať a písať.
    </p>
    <p>
     GORAZD
     <span class="emphasis">
      <em>
       (s úsmevom):
      </em>
     </span>
     Nijaké čarodejníctvo, to je už príkaz časov.
            Či ostatné národy okolo nás a i tie ďaleko od nás sú samí čarodejníci, za to že písať,
            čítať vedia? Či vy, žreci, chcete náš ľud na večné veky držať v zaslepenosti a v
            duchovnom nevoľníctve? Vy by ste boli za to strašne zodpovední, a zodpovední i za jeho
            budúce osudy. Vy by ste mali na svedomí jeho zaostalosť.
    </p>
    <p>
     ŽREC: Rozprávaš, ako keby si chcel byť naším sudcom.
    </p>
    <p>
     GORAZD: Ja nikoho nemôžem súdiť. Boh je, ktorý súdi živých i mŕtvych. Ale vás by
            odsúdilo i samé potomstvo.
    </p>
    <p>
     ŽREC: My máme na všetko svojich sudcov. Porota starších, porota boha Perúna je na to,
            aby súdila všetko. Či my tiež nie sme potomkami našich predkov? A súdime my predkov? Oni
            mali svoje súdy a my ostaneme na tom, na čom oni boli.
    </p>
    <p>
     GORAZD: To bolo. Teraz ináč bude. Svet nestojí na mŕtvom mieste, svet je vo vývine a
            všetko na ňom postupuje dopredu. Ani vy, žreci, ani sudcovia boha Perúna nezastavíte čas
            a vývoj dejov.
    </p>
    <p>
     ŽREC
     <span class="emphasis">
      <em>
       (zníži hlas a hovorí, akoby pre seba samého v sklamaní):
      </em>
     </span>
     Ja
            som to vedel. A to som aj predpovedal. Keď tu prednedávnom postavil panovník Pribina na
            Hrade kresťanský kostol, už sme vedeli, že je to pre nás zle. Už tu začínajú časy iné,
            ako čo sa tu dialo od vekov. Ale
     <span class="emphasis">
      <em>
       (stvrdne)
      </em>
     </span>
     nedáme sa! Nedáme sa,
            ako si nedáme ani svoje božstvá vymazať z otcovského gruntu. Pred bohom Perúnom zaklínať
            budeme všetkých kňazov a ich služobníkov, aby ich bleskami svojich ohňov vyhnal z tejto
            zeme!
    </p>
    <p>
     GORAZD: Nič nepomôžu zaklínadlá ani čary. Boh, náš Hospodin, Otec nebeský, je už s
            nami, žije už medzi nami.
    </p>
    <p>
     ŽREC: Kde sú!? Kde sú tvoji bohovia, kde je tvoj Boh?
    </p>
    <p>
     GORAZD: Toho nevidíš, toho ty rozumom neobsiahneš. Ale on riadi a spravuje všetko na
            svete.
    </p>
    <p>
     ŽREC: I mňa? Teda nech zariadi, aby som ti dal svoju dcéru. A ja, aby si vedel, ti ju
            už nedám.
    </p>
    <p>
     GORAZD: To Boh môže tiež zariadiť.
    </p>
    <p>
     ŽREC: Čo!? Nedám, nedám!
    </p>
    <p>
     GORAZD: Si taký slabý, ty žrec boha Perúna, že si chceš vyvŕšiť svoj hnev na nevinnom
            dievčati? Kde je tvoja moc, ty božský žrec, keď si nevieš zmerať svoje duchovné sily po
            chlapsky so mnou, s mužom tu zoči-voči, ale ideš sa v svojej bezmoci pomstiť na slabom
            dievčati!? Dievčaťu chceš zabrániť, aby našlo svoje šťastie?
    </p>
    <p>
     ŽREC: Čudujem sa nad tým všetkým iba tomu, kde ostala sila tvojho otca, veštca
            slávneho, že ťa vedel pustiť zo svojich oprát a nezamedzil, aby si sa dostal na toto
            scestie odpadlíctva.
    </p>
    <p>
     GORAZD: Ja som sa…
    </p>
    <p>
     ŽREC
     <span class="emphasis">
      <em>
       (zdvihne ruku hrozivo):
      </em>
     </span>
     Ani slova viac! Ja zájdem za tvojím
            otcom a prehovorím s ním. Dosť už! Nemáme čo viac rozprávať!
     <span class="emphasis">
      <em>
       (Chce odísť, máva
               rukami vo vetre, začne obchádzať Gorazda, čaruje.)
      </em>
     </span>
    </p>
    <p>
     GORAZD
     <span class="emphasis">
      <em>
       (stojí s nedbalým úsmevom)
      </em>
     </span>
     .
    </p>
    <p>
     ŽREC
     <span class="emphasis">
      <em>
       (panovačne, s pocitom istoty):
      </em>
     </span>
     Ešte tu počkaj, ešte pošlem
            svoju dcéru, nie aby ti vernosť sľubovala, ale musí s tebou prehovoriť tak, ako ja
            chcem. Aj ona má čosi z čarov.
     <span class="emphasis">
      <em>
       (Odíde.)
      </em>
     </span>
    </p>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506873">
        </a>
        Výstup 5.
       </h2>
      </div>
     </div>
    </div>
    <p>
     <span class="emphasis">
      <em>
       Gorazd, Vandrovník 2
      </em>
     </span>
    </p>
    <p>
    </p>
    <p>
     VANDROVNÍK 2
     <span class="emphasis">
      <em>
       (idúcky zastaví sa pri Gorazdovi):
      </em>
     </span>
     Aj ty si na
            ceste domov, priateľu?
    </p>
    <p>
     GORAZD
     <span class="emphasis">
      <em>
       (usmeje sa):
      </em>
     </span>
     Tak, tak. Prichodilo by mi ísť.
    </p>
    <p>
     VANDROVNÍK 2: Ideš z Nitry? Bol si na Hrade?
    </p>
    <p>
     GORAZD
     <span class="emphasis">
      <em>
       (prikývne hlavou)
      </em>
     </span>
     .
    </p>
    <p>
     VANDROVNÍK 2: Videl si kňaza Metoda?
    </p>
    <p>
     GORAZD
     <span class="emphasis">
      <em>
       (pozerá nedôverčivo)
      </em>
     </span>
     .
    </p>
    <p>
     VANDROVNÍK 2
     <span class="emphasis">
      <em>
       (odkryje vrchné šaty a ukáže svoj drevený krížik):
      </em>
     </span>
     Pochválený Pán Ježiš Kristus!
    </p>
    <p>
     GORAZD: Na veky vekov amen.
    </p>
    <p>
     VANDROVNÍK 2: Chráň si svoj poklad, priateľu. To, čo si našiel v Metodovi, je sväté,
            opatruj si to veľmi úzkostlivo. Svet má mnoho nástrah. Ty si mladý a ja, starší kresťan,
            brat tvoj, ťa upomínam, stráň sa pohanov. Oni nemyslia a nerobia nič pod vplyvom
            Hospodina Všemohúceho. Nedaj sa s nimi do dlhých rozprávok. A hlavne utekaj od
            čarodejníkov. Nech ťa posilní nebeský náš Boh a ostávaj zdravý.
     <span class="emphasis">
      <em>
       (Chce odísť a
               zastaví sa.)
      </em>
     </span>
     Na cestu sa ešte nedáš?
    </p>
    <p>
     GORAZD: Čoskoro. Ale počkám chvíľu, mám si tu ešte čosi vybaviť.
    </p>
    <p>
     VANDROVNÍK 2: Kde bývaš?
    </p>
    <p>
     GORAZD: Na Skalke, pri Trenčíne. Som synom veštca Zubrohlavca.
    </p>
    <p>
     VANDROVNÍK 2
     <span class="emphasis">
      <em>
       (udivene):
      </em>
     </span>
     Synom veštca? A kresťanom si? To si
            musel mnoho ťažkostí prekonať.
    </p>
    <p>
     GORAZD: Ani nie. Stačilo mi zájsť ku kňazovi Metodovi.
    </p>
    <p>
     VANDROVNÍK 2
     <span class="emphasis">
      <em>
       (objíme Gorazda):
      </em>
     </span>
     Tak sa ešte stretneme. Milosť
            Pána nech ťa sprevádza. Pochválený nech je Pán Ježiš Kristus. Do videnia.
     <span class="emphasis">
      <em>
       (Odíde.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507018">
        </a>
        Výstup 6.
       </h2>
      </div>
     </div>
    </div>
    <p>
     <span class="emphasis">
      <em>
       Gorazd, Miluša
      </em>
     </span>
    </p>
    <p>
    </p>
    <p>
     MILUŠA
     <span class="emphasis">
      <em>
       (vchádza bojazlivo, krotko):
      </em>
     </span>
     Otec ma posiela, aby som
            ešte raz s tebou prehovorila. Môj otec…
     <span class="emphasis">
      <em>
       (Zaváha.)
      </em>
     </span>
    </p>
    <p>
     GORAZD: To viem, tvoj otec chce, aby si ma ovplyvnila, alebo prestrašila.
    </p>
    <p>
     MILUŠA: Ja ťa prestrašiť nechcem, nezdedila som jeho čary. Ja ti chcem povedať…
     <span class="emphasis">
      <em>
       (Zmĺkne, hlava jej klesne.)
      </em>
     </span>
     Ach, nemám sily, neviem ti nič
            povedať.
    </p>
    <p>
     GORAZD: Všetko by bolo márne a mňa by si iba zarmútila.
    </p>
    <p>
     MILUŠA: Ach, nie. Máš pred sebou cestu ďalekú. Na Skalku ku Trenčínu pôjde sa ti
            dlho. Chcela by som ťa skorej potešiť, aby sa ti išlo veselšie.
    </p>
    <p>
     GORAZD: Pravda, cesta je ďaleká, ale mne by sa išlo i tak veselo.
    </p>
    <p>
     MILUŠA
     <span class="emphasis">
      <em>
       (chviľu čaká a pokračuje žalostne):
      </em>
     </span>
     Gorazd môj, prosím
            ťa, čo to robíš?! Ja sa bojím o teba.
    </p>
    <p>
     GORAZD: Niet príčiny, aby si sa bála.
    </p>
    <p>
     MILUŠA: Bojím sa hnevu boha Perúna. Skára teba i mňa.
    </p>
    <p>
     GORAZD: Toho sa neboj. Perún už stratil svoje čaro.
    </p>
    <p>
     MILUŠA: Bojím sa kliatby našich otcov. Tvoj otec je veštec, môj je žrec. Ty vieš, akú
            majú oni moc.
    </p>
    <p>
     GORAZD: Majú moc nad tými, čo sú v tmách.
    </p>
    <p>
     MILUŠA: Zneuznajú nás, vydedia, vyženú nás.
    </p>
    <p>
     GORAZD: Na svete okrem temnôt je mnoho svetla, za ktorým možno ísť. V svetle sa
            nestratíme.
    </p>
    <p>
     MILUŠA: Ty vravíš o svetle. A ja som pre teba čo?
    </p>
    <p>
     GORAZD: Ty si mojou verenicou. Keď budeš mojou ženou, len v mojom svetle mi môžeš byť
            svetlom.
    </p>
    <p>
     MILUŠA: Ja ti nerozumiem. Ja neviem, čo ty vieš, ja necítim, čo ty cítiš.
    </p>
    <p>
     GORAZD: A nevidíš, že vo svojom cítení si viac osamotená ako ja, keď som doma na
            Skalke dlho bez teba? Ja to len teraz viem, aký je človek stratený, keď nemá nielen v
            sebe, ale i nad sebou lásky. V tmách ju nebudeš mať nikdy. V tvojej viere nik nemiluje
            ľudí nadosobne, ani božstvá, ani ich služobníci. Ja ťa chcem milovať i v láske
            nadzemskej. Dovoľ mi priblížiť sa k tvojej samote. Chcem, aby si ma viacej mala, ako som
            ja sám. Ja sám som málo, nič. Ale ten, z ktorého som nabral silu k novému životu, je
            väčší odo mňa, nekonečne väčší
     <span class="emphasis">
      <em>
       (zamyslí sa)
      </em>
     </span>
     , vieš v čom? V láske.
            Bol by som šťastný, keby si pre mňa tak spievala pieseň svojho života, ako som to videl
            u prvokresťanov na Hrade v Nitre. Pre nich nad lásku nič niet väčšieho.
    </p>
    <p>
     MILUŠA: Ja som si neistá. Ja sa bojím, že naši čarodejníci pošlú do mňa všetkých
            jašterov a hadov. Moje hrozné dni a noci už nebudú len okolo mňa, ale i vo mne. Budú ma
            ničiť, hrýzť, mordovať.
    </p>
    <p>
     GORAZD: Práve preto potrebuješ nájsť i to, čo z lásky, ktorú ti nesiem, vyplýva:
            pokoj. Pokoj, ktorý mi nebo dalo, nie zem.
    </p>
    <p>
     MILUŠA: Ja to neviem urobiť. Ja nemôžem premeniť seba.
    </p>
    <p>
     GORAZD: Vidíš, ja i to viem, že tieto slová, ktoré hovoríš, ťa tiež mučia.
    </p>
    <p>
     MILUŠA: Nemôžem sa premeniť.
    </p>
    <p>
     GORAZD: Sama od seba iste nie. Ani ja ti to nemôžem rozkázať. Ja si môžem len želať a
            prosiť Boha, aby si bola i ty šťastná, ako ja som.
    </p>
    <p>
     MILUŠA
     <span class="emphasis">
      <em>
       (spanilo):
      </em>
     </span>
     Gorazd môj, ja ťa milujem.
    </p>
    <p>
     GORAZD
     <span class="emphasis">
      <em>
       (chytí ju nežne za obidve ruky):
      </em>
     </span>
     Miluša, ja ťa ešte
            väčšmi milujem. Mala by si ísť ku kňazovi Metodovi.
    </p>
    <p>
     MILUŠA
     <span class="emphasis">
      <em>
       (skríkne, vytrhne sa mu z rúk):
      </em>
     </span>
     Jujujuj!!!
     <span class="emphasis">
      <em>
       (Chce mu utiecť, ale Gorazd ju zadrží.)
      </em>
     </span>
     Oh!
     <span class="emphasis">
      <em>
       (Zvesí
               smutne hlavu.)
      </em>
     </span>
    </p>
    <p>
     GORAZD: Chcela by si utekať. Kde? Povedz mi, kde?
    </p>
    <p>
     MILUŠA
     <span class="emphasis">
      <em>
       (utíši sa):
      </em>
     </span>
     Naozaj som sama? Nemám ku komu utekať?
    </p>
    <p>
     GORAZD: Pred sebou chceš utekať? K tme? Iba k svetlu môžeš utekať. Pôjdeme spolu k
            svetlu.
    </p>
    <p>
     MILUŠA: Musíš mi hovoriť mojím materinským jazykom. Tvoj mi je nezrozumiteľný,
            vzdialený a hoci mi znie sladko, nerozumiem. Naši tak nerozprávajú.
    </p>
    <p>
     GORAZD: Pravda, ty hovoríš a myslíš jazykom žreca, lebo ho ustavične počúvaš. To
            akoby si počúvala jazyk víchrice, hromobitia. Jazyk násilnícky. Zomrie, čo sa mu poddá,
            zhynie, čoho sa dotkne. To je jazyk, krik žreca. Môj je z iných oblastí. Môj je ľahunký,
            ľudskejší, môj je slnečnejší, lebo je jasný, spokojný, radostný. Ty sa ho naučíš. Veď
            počúvaj: keď slnko vychádza, aké slnko má tvoj deň v tôni žreca? Musíš hľadať jas pre
            svoju dušu, musíš nájsť slnečnú reč a to je tá, ktorou sa dve duše vedia rozprávať. Naše
            dve duše si môžu spievať jedna druhej a budú si dokonale rozumieť, slovo za slovom.
    </p>
    <p>
     MILUŠA: Nerozumiem. Povedz mi, to je iné slovo, ako slovo žreca? Jeho slovo je predsa
            silné.
    </p>
    <p>
     GORAZD: Žrec kričí, iba kričí a nevie viac. Keď zmĺkne, ani z jeho kriku, ani z jeho
            mlčania nič neostane.
    </p>
    <p>
     MILUŠA: A to všetko je nadarmo? Toľký krik pred božstvami?
    </p>
    <p>
     GORAZD: Teraz idú časy, keď už na Boha nebudeme kričať, ale mu budeme spievať, lebo
            Boh je láska.
    </p>
    <p>
     MILUŠA: Oj, bolo by to krásne, lenže kto to tu bude počúvať, kde rozkazujú žreci a
            veštci?
    </p>
    <p>
     GORAZD: Pravda, ani tak ľahko, ani tak rýchlo to nepôjde. Ale Boh má celú večnosť a
            národy majú mnoho času. Pomaly treba na to prísť. Z presvedčenia, nie násilne.
    </p>
    <p>
     MILUŠA
     <span class="emphasis">
      <em>
       (hľadí prenikavo na Gorazda, s udivením hľadá čosi v
               ňom):
      </em>
     </span>
     Povedz mi, prečo si mi teraz taký úplne zvláštny? Povedz,
     <span class="emphasis">
      <em>
       (s váhavosťou)
      </em>
     </span>
     ty si už kresťanom?
    </p>
    <p>
     GORAZD
     <span class="emphasis">
      <em>
       (dlho jej hľadí do očí):
      </em>
     </span>
     Áno, Miluša, som kresťanom.
    </p>
    <p>
     MILUŠA
     <span class="emphasis">
      <em>
       (v rozpakoch):
      </em>
     </span>
     A tak rýchlo? Nedalo ti to toľko ťažkostí,
            nemal si nijaké boje so sebou? Tak ľahko ti to prišlo? Teraz po prvý raz, čo si sa
            stretol s kňazom Metodom a už si sa zmenil úplne?
    </p>
    <p>
     GORAZD: Miluša, iba teraz som sa stal kresťanom. Ale tajil som i pred tebou, i pred
            vlastným otcom, že už po piaty raz som sa stretol s kňazom Metodom. Nik o tom nevedel.
            Teraz to už otvorene poviem. Spomínaš ťažkosti, boje? Tam na Hrade, keď kňaz Metod
            rozpráva, naraz sa cíti taký biedny tvor, ako sme my, plným a ľahkým. Naraz je v zajatí
            Božom, či ako kňaz Metod hovorí, v krážoch milosti Božej. Tam sa už nedá viesť boj, lebo
            tam sa každý cíti šťastným, slobodným, úplným človekom. A proti tomu možno viesť boj?
            Tam plačeš od radosti a ten plač je z iných svetov. Tam sa objímeš s každým a všetci sú
            tvojimi dobrodejmi, tvojimi najbližšími a všetci tvoria spoločenstvo Božích detí, tak
            nás pomenoval kňaz Metod. Tam všetkým hľadíš do očí
     <span class="emphasis">
      <em>
       (pomaly, šťastne
               slabikuje)
      </em>
     </span>
     tam si každý hľadí do očí…
     <span class="emphasis">
      <em>
       (Približuje sa k Miluši a
               chystá sa na šťastné objatie.)
      </em>
     </span>
    </p>
    <p>
    </p>
    <p>
     <span class="emphasis">
      <em>
       Opona
      </em>
     </span>
    </p>
    <p>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2504868">
       </a>
       Druhé dejstvo
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2504890">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2505144">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2505475">
        Výstup 3.
       </a>
      </span>
     </dt>
     <dt>
      <span class="sect1">
       <a href="#id2505830">
        Výstup 4.
       </a>
      </span>
     </dt>
     <dt>
      <span class="sect1">
       <a href="#id2578147">
        Výstup 5.
       </a>
      </span>
     </dt>
     <dt>
      <span class="sect1">
       <a href="#id2578223">
        Výstup 6.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      Scéna: V prírode pred chalupou veštca. V pozadí Trenčín s Váhom.
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2504890">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       Veštec, Žena 1, Žena 2
      </em>
     </span>
    </p>
    <p>
    </p>
    <p>
     VEŠTEC
     <span class="emphasis">
      <em>
       (sedí pred chalupou na zemi so skríženými nohami, má pred sebou pár
               horiacich uhlíkov, na ktoré trúsi prach z čarodejných byliniek. Šomre polohlasne
               nezrozumiteľné formulky, nahýňa sa, klania sa a rukami, pred sebou vystretými,
               pohybuje nad uhlíkmi. Tento obrad v rôznych obmenách trvá dlhší čas. Pred veštcom
               stoja dve ženy, jedna drží za ruku 5-6 ročné dieťa, druhá stojí pri nej
               sama):
      </em>
     </span>
     Teraz mi poviete,
     <span class="emphasis">
      <em>
       (prestane čarovať a zdvihne oči k
               ženám)
      </em>
     </span>
     , čo je s vami a aké máte želanie.
    </p>
    <p>
     ŽENA 1: Moje dieťa
     <span class="emphasis">
      <em>
       (ukáže na dieťa)
      </em>
     </span>
     zrádnik hádže, chúďa, skoro
            sa mi dotĺklo. Mrcha choroba, mrcha choroba! Ide mi srdce puknúť, keď sa na to dívam.
    </p>
    <p>
     VEŠTEC:
     <span class="emphasis">
      <em>
       (robí čary-mary ponad uhlíky, trúsi na ne bylinkový prach,
               pokrikuje rôzne slabiky, napr.: huhuhu, hihuhu, hahuhu. Naraz vyskočí zo zeme, začne
               rýchlo obchádzať uhlíky, skoro tancuje a potom nahne sa nad uhlíky, máva rukami,
               akoby plával. Náhle sa narovná a skríkne):
      </em>
     </span>
     Perún! Boh Perún káže,
     <span class="emphasis">
      <em>
       (hovorí k žene)
      </em>
     </span>
     aby si pri prvom hromobití decko položila v
            komore na holú zem, zakryla ho korýtkom, založila pri ňom uhlíky a harmančekom ich
            posýpala. To urobíš tri razy, potom pôjdeš ku potoku a ponoríš decko do vody, ktorá
            príde z dažďa. To je všetko.
    </p>
    <p>
     ŽENA 1: Potom mu to prejde?
    </p>
    <p>
     VEŠTEC: Istotne prejde.
    </p>
    <p>
     ŽENA 1: A keby neprešlo?
    </p>
    <p>
     VEŠTEC
     <span class="emphasis">
      <em>
       (rozzúrene):
      </em>
     </span>
     Ty pochybuješ o mocnom bohovi Perúnovi? Aby
            ťa jeho hrom prepáral!
     <span class="emphasis">
      <em>
       (Začne čariť nad uhlíkmi, nervózne, s pokrikmi, vyhráža
               sa hrozivo žene a zaklína ju.)
      </em>
     </span>
    </p>
    <p>
     ŽENA 1
     <span class="emphasis">
      <em>
       (zúfalo kričí):
      </em>
     </span>
     Verím v mocného boha Perúna! Verím,
            verím, verím!
     <span class="emphasis">
      <em>
       (Utečie i s deckom.)
      </em>
     </span>
    </p>
    <p>
     VEŠTEC
     <span class="emphasis">
      <em>
       (chvíľu ešte čaruje, potom zdvihne pohľad k druhej žene):
      </em>
     </span>
     Ty čo máš?
    </p>
    <p>
     ŽENA 2: Tu ma kole v boku.
     <span class="emphasis">
      <em>
       (Ukazuje na svoj pravý bok.)
      </em>
     </span>
    </p>
    <p>
     VEŠTEC:
     <span class="emphasis">
      <em>
       (znovu čaruje, ako predošlý raz pri prvej žene. Potom vstane zo
               zeme a dáva radu):
      </em>
     </span>
     Ty si musíš dať natrieť bok lojom z diviaka. To urobíš
            tri razy. Potom prejdeš telnej krave popod brucho tiež tri razy, ale najprv ju musíš
            podhlavníkom hladiť, dlho, pekne, spokojne. Jesť budeš kapustné hlúby a piť horkú
            tromofóliu. Nekrič pri bolesti, len si ľahni na zem dolu bruchom a daj si na hlavu
            venček upletený z majoránu.
    </p>
    <p>
     ŽENA 2: Rozumiem všetko. A ešte sa chcem niečo opýtať. Či sa ešte vydám, či sa mi
            potrafí ešte šťastie?
    </p>
    <p>
     VEŠTEC: Ty si vdovica?
    </p>
    <p>
     ŽENA 2: Vdovica.
    </p>
    <p>
     VEŠTEC
     <span class="emphasis">
      <em>
       (potrúsi prach na uhlíky a čarí):
      </em>
     </span>
     Dostaneš zanedlho
            pytača. Vydáš sa za neho. Bude mať mnoho poľa, mnoho oviec. Všetkého sa mu urodí
            mnohonásobne, čo zasadí, čo zaseje. A ty pri ňom budeš rodiť deti a budeš šťastná a
            všetkými uctievaná, akoby si bola ženou boha Svatovíta, panujúceho nad oblohou, i nad
            pastvinami našich hôr.
    </p>
    <p>
     ŽENA 2
     <span class="emphasis">
      <em>
       (potuteľným úsmevom dáva najavo, že neverí)
      </em>
     </span>
     .
    </p>
    <p>
     VEŠTEC
     <span class="emphasis">
      <em>
       (hnevlivo):
      </em>
     </span>
     Ty neveríš?
    </p>
    <p>
     ŽENA 2
     <span class="emphasis">
      <em>
       (krčí plecami)
      </em>
     </span>
     .
    </p>
    <p>
     VEŠTEC
     <span class="emphasis">
      <em>
       (kričí):
      </em>
     </span>
     Všetky poľné strigy vženiem do teba, meluzíny ťa
            prídu škrtiť!
     <span class="emphasis">
      <em>
       (Začne čariť, plným hnevom pokrikovať a vyhrážať sa
               žene.)
      </em>
     </span>
    </p>
    <p>
     ŽENA 2
     <span class="emphasis">
      <em>
       (kričí):
      </em>
     </span>
     Verím v mocného boha Perúna! Verím, verím,
            verím!
     <span class="emphasis">
      <em>
       (Utečie.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505144">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       Veštec, Gorazd
      </em>
     </span>
    </p>
    <p>
    </p>
    <p>
     GORAZD
     <span class="emphasis">
      <em>
       (vstúpi nepozorovane a postaví sa za veštca, ktorý ešte robí
               čary-mary nad uhlíkmi):
      </em>
     </span>
     Zárobok je dobrý. Za to máš od jednej ženy vrece
            jačmeňa a druhá ti priniesla ovcu. Ale to, čoho je málo, je to, čo si im ty vedel dať.
            Krik, vyhrážky — a nič viac. Ani tvoje božstvá, ani zaklínadlá nepreniknú do ľudskej
            duše, len zastrašia.
     <span class="emphasis">
      <em>
       (Zamyslí sa.)
      </em>
     </span>
     Aký rozdiel, aký strašný
            rozdiel! Ako ináč rozprával kňaz Metod! Aká iná, aká vznešená bola jeho modlitba! Keď on
            rozprával a modlil sa, v mojich ústach i v mojej krvi bol ten istý hlas. Zneli jeho
            slová a ja som cítil, že ani ja ich ináč nevyslovím, keby som ich chcel hneď i našou
            starou vierou vysloviť.
    </p>
    <p>
     VEŠTEC
     <span class="emphasis">
      <em>
       (protestne):
      </em>
     </span>
     Nie! Moje božstvá nemiešaj s inými
            božstvami. Ja som sa narodil z mojich bohov, tieto cudzie božstvá neuznám nikdy.
    </p>
    <p>
     GORAZD: Ja viem, ty, otče, veríš, že sedíš i teraz v náručí svojich bohov.
    </p>
    <p>
     VEŠTEC
     <span class="emphasis">
      <em>
       (preruší Gorazda):
      </em>
     </span>
     A to musíš vedieť a veriť i ty až do
            svojej smrti, lebo ako ja, tvoj otec, i ty si sa z bohov narodil a tvoj syn raz tiež sa
            z bohov narodí. Sme rodom z pokolenia bohov a od prapamäti a máme moc nad naším ľudom a
            náš ľud nám bude božskú úctu vzdávať po všetky časy.
    </p>
    <p>
     GORAZD: Áno, ľud môže veriť nám, kým sa mu čosi lepšie nedá, kým sa ho neujme ktosi
            iný, lepší, ako sme my.
    </p>
    <p>
     VEŠTEC: A či sa my nestaráme opravdivo o svoj ľud? Či nie sme jeho pomocníkmi a
            ochrancami? Kto to vie robiť, ak nepochádza z bohov?
    </p>
    <p>
     GORAZD: Ale k tomu novému kňazovi sa ľud húfne valí, on je milý, prívetivý ku
            všetkým, on tak hovorí ako ty a my nikdy nerozprávame. Ty hrozíš ľuďom, divoká je tvoja
            modlitba, ty zaklínaš, ty tresty voláš, ty ľuďom strach vháňaš a kňaz Metod ticho a
            sladko rozpráva, ako sa máme milovať, ako je jeho Boh dobrý a nekonečne milý.
    </p>
    <p>
     VEŠTEC: Ja som ťa poslal na špehy, my musíme zvedieť, čo oni rozprávajú, nie aby sme
            obdivovali ich učenie.
    </p>
    <p>
     GORAZD: Odpusť mi otče, ale ja sa neviem zbaviť dojmu, že my vo svojich božských
            úkonoch len do temnôt hľadíme. Do temnej pahreby hľadíš, otče, aj tvoje oči sú vždy
            temné. A tam, ako kňaz Metod zdvihol svoje zraky k jasnému nebu, celý zástup zdvihol oči
            k nebu a vo všetkých očiach bol jasot, ako i na tom samom nebi som videl iba jasot,
            spokojnosť a radosť. Neviem, čo to bolo. A keď som sa obzeral a hľadal tých zázračných
            čarodejov, čo to zapríčinili, všade som sa stretol len s Metodovým hlasom a ten
            nepreklínal, ten bol ľudský, nie božský, ako ty vravíš o svojom, ten bol až sladko
            ľudský. V tvojom božskom hlase, otče, toho niet. Mráz mi ide po chrbte, keď teba vidím
            čariť, a opak, nevýslovné šťastie mi vošlo do kostí a zdvihlo ma pri slovách Metodových.
    </p>
    <p>
     VEŠTEC: No, syn môj, viac tam nepôjdeš na špehy.
    </p>
    <p>
     GORAZD
     <span class="emphasis">
      <em>
       (rozhodí rukami):
      </em>
     </span>
     A prečo by som nešiel? Prečo mi to
            zakazuješ?
    </p>
    <p>
     VEŠTEC: V mene našich božstiev!
    </p>
    <p>
     GORAZD: I v mene strachu. Bojíš sa usmievavého Boha.
    </p>
    <p>
     VEŠTEC: Čo myslíš, my, potomkovia bohov, sme sa na to narodili, aby sme obdivovali
            nejaké úsmevy ľudské, či nebeské? Naša moc je v hneve a kto sa netrasie pred nami,
            potrestaný musí byť. Či si videl kedy nášho boha Perúna prichádzať s úsmevom? Nikdy! Iba
            so žeravými a smrtonosnými bleskami v ruke. Nemali by sme úcty pred ľuďmi, keby sme
            nevzbudzovali v nich hrôzu.
    </p>
    <p>
     GORAZD: Hovoríš o strachu pred bohmi a sám sa bojíš toho kresťanského boha. Len
            slabší boh sa môže báť silnejšieho boha.
    </p>
    <p>
     VEŠTEC: Keby si nebol synom božstiev, preklial by som ťa. Keby si nebol synom mojím,
            dal by som ťa zmárniť. Ale nedopustím sa toho. Mám pred sebou úctu božskú a tú si zdedil
            i ty. A ja, i ty, spolu sme zodpovední za svoje dedičstvo. To si uvedom konečne!
    </p>
    <p>
     GORAZD: Dobre, ale zodpovednosť naša kde bude, keď ľud si nájde silnejšieho boha a
            pôjde s ním?
    </p>
    <p>
     VEŠTEC
     <span class="emphasis">
      <em>
       (rázne):
      </em>
     </span>
     Nesmieme to dopustiť. Naša je krajina, i naše je
            právo. Tu sme my, tu nebude nikto iný panovať!
    </p>
    <p>
     GORAZD: Cítiš sa menším, preto sa tak bojíš.
     <span class="emphasis">
      <em>
       (Chvíľu zmĺkne.)
      </em>
     </span>
     Vravíš, že tu nebude nikto iný panovať?
    </p>
    <p>
     VEŠTEC
     <span class="emphasis">
      <em>
       (skríkne):
      </em>
     </span>
     Nikto!
     <span class="emphasis">
      <em>
       (Rozzúrene si trhá vlasy,
               hádže sa ako bez zmyslov.)
      </em>
     </span>
     Zaklínam! Preklínam!
    </p>
    <p>
     GORAZD
     <span class="emphasis">
      <em>
       (významne):
      </em>
     </span>
     Náš panovník Rastislav…
    </p>
    <p>
     VEŠTEC
     <span class="emphasis">
      <em>
       (náhle zmĺkne a skrotne, stane si do postoja úcty, skríži ruky na
               prsiach a hlboko sa pokloní)
      </em>
     </span>
     .
    </p>
    <p>
     GORAZD: Náš panovník Rastislav povolal kňazov, bratov Cyrila a Metoda do našej
            krajiny. Múdry, opatrný a spravodlivý Rastislav zodpovedá za náš ľud i za nás a my sme
            jeho poníženými služobníkmi. Prečo sa ty bojíš, keď panovník Rastislav sa nebojí? Či ty
            máš iné kosti a inú krv ako panovník tvojho rodu? Máš úmysel a lepšie svedomie, ako tvoj
            panovník? A konečne máš iný zmysel pre život, ako má náš panovník, ktorý ho má pre život
            všetkého ľudu? Rastislav uznal tento čas za vhodný, aby sme my, ako iné národy, prijali
            novú vieru a s ňou nový život.
    </p>
    <p>
     VEŠTEC
     <span class="emphasis">
      <em>
       (sadne si premožený k pahrebe a dlhšiu chvíľu mlčí):
      </em>
     </span>
     Veď
            hej. Ale aj ja, aj ty, syn môj, sme potomkami bohov a to by som bol chcel zachovať pre
            teba, aj pre naše potomstvo.
     <span class="emphasis">
      <em>
       (Nato Gorazd odíde.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505475">
        </a>
        Výstup 3.
       </h2>
      </div>
     </div>
    </div>
    <p>
     <span class="emphasis">
      <em>
       Veštec, Žrec
      </em>
     </span>
    </p>
    <p>
    </p>
    <p>
     VEŠTEC
     <span class="emphasis">
      <em>
       (rozmýšľa nahlas):
      </em>
     </span>
     Pripadám si naozaj ako premožený.
            Teraz božstvá obrátia proti mne moju zbraň, môjho syna. Vždy som pred bohom Perúnom
            bojoval hrdo s tým, že mu nechám po sebe svojho syna. A on sa stal v rukách božstiev
            zbraňou proti mne. A zvolá ich hnev na mňa. Skutočne si pripadám, že som tu premožený.
    </p>
    <p>
     ŽREC
     <span class="emphasis">
      <em>
       (vbehne s viditeľným vzrušením):
      </em>
     </span>
     Dobehol som, ledva som si
            život zachránil.
    </p>
    <p>
     VEŠTEC: Spod Zobora ideš?
    </p>
    <p>
     ŽREC: Spod Zobora.
    </p>
    <p>
     VEŠTEC: Čo sa stalo?
    </p>
    <p>
     ŽREC: Sprisahali sa proti mne ľudia aj živly.
    </p>
    <p>
     VEŠTEC: Nedobre je, zle vyzeráme.
    </p>
    <p>
     ŽREC: Zle, odkedy sme povoľní, nie dosť rozhodní a rázni pred prívalom novotárov, čo
            sa nám vhniezdili do našej starej otčiny. Hlavne nie sme dosť mocní nad svojimi deťmi.
    </p>
    <p>
     VEŠTEC: Všetko naše úsilie — zdá sa — bude márne. Naši protivníci majú veľký vplyv na
            ľudí.
    </p>
    <p>
     ŽREC: Na tvojho syna — v prvom rade.
    </p>
    <p>
     VEŠTEC: Na môjho syna? Keď na môjho syna majú taký vplyv, aký budú mať na ten náš
            jednoduchý ľud?
    </p>
    <p>
     ŽREC: Neprenáhli sa vo svojich výrokoch. Kde je tvoja hrdosť?
    </p>
    <p>
     VEŠTEC: Darmo si budem nahovárať niečo iné. Je to tak. Kňazi, čo teraz prišli, vedia
            pôsobiť, vedia tak oslobodzovať ľudí, že húfne idú za nimi. Hovorím oslobodzovať, lebo
            my ich držíme a nevieme ich udržať.
    </p>
    <p>
     ŽREC: Ako to rozprávaš? Ty, ktorý máš byť až krutý pre zachovanie starej viery, tak
            rozprávaš? Ty, ktorý si mal v prvom rade svojho syna udržať pri našich božstvách!?
    </p>
    <p>
     VEŠTEC: Nedá sa!
    </p>
    <p>
     ŽREC: Uškrtil by som ho!
    </p>
    <p>
     VEŠTEC: Možno uškrtiť syna služobníka boha Perúna?
    </p>
    <p>
     ŽREC: Zamkol by som ho do temnej komory, mučil by som ho!
    </p>
    <p>
     VEŠTEC: Možno mučiť potomka božstiev?
    </p>
    <p>
     ŽREC: Vyhnal by som ho z domu navždy!
    </p>
    <p>
     VEŠTEC: Potom by už jeho osudy prešli do mojich rúk?
    </p>
    <p>
     ŽREC: Vidíš, to je tvoja slabosť, že tak rozprávaš. Tak nemá rozprávať jeden veštec.
            Čo si ty vlastne? Jama zápachu, hnijúca mŕtvola! Pripadáš mi ako človek zo záhrobia, s
            ktorým už nemožno hovoriť, ale ktorý ešte chce hovoriť, hoci už skončil so všetkým.
    </p>
    <p>
     VEŠTEC: Ty hovoríš v zápale žreca, ale treba ti hľadieť skutočnosti rovno do očí.
    </p>
    <p>
     ŽREC: Skutočnosť je tá, že my sme boli prví.
    </p>
    <p>
     VEŠTEC: Dobre, dobre, ale čo máme robiť, keď sú tu tí noví kňazi a ich viera sa šíri?
    </p>
    <p>
     ŽREC: Nemáš čary? Nemáš zaklínadlá? Nevieš už na vinníkov zvolať hromy boha Perúna?
            Nevieš nahnať strachu a hrôzy? Kto si teda veštcom božstiev?!
    </p>
    <p>
     VEŠTEC
     <span class="emphasis">
      <em>
       (chladnokrvne):
      </em>
     </span>
     Hovor, hovor.
    </p>
    <p>
     ŽREC: Je vo mne temné mračno horkosti, sú vo mne všetky víchry, ktoré pošle boh Perún
            na zem a chcel by som radšej na mieste skamenieť, ako by som nemal potriasť zemou, na
            ktorej stojíš!
    </p>
    <p>
     VEŠTEC: Hovor, hovor.
    </p>
    <p>
     ŽREC: Široké sú polia jačmenné, veľké sú vrchy s pastviskami a vyschne do koreňa i
            byľ trávy, nech nás tu nájde Perún slabých, váhavých a zradných! Nebojíš sa trestov?!
    </p>
    <p>
     VEŠTEC: Toto nerozumiem. Ty tu ideš proti mne a zúriš na mňa. Tvojím protivníkom je
            asi ktosi iný. Možnože kresťania, možnože sám ľud, čo nás opúšťa, možnože pomer Gorazda
            a Miluše. Hľadaj pravého vinníka, neobviňuj mňa.
    </p>
    <p>
     ŽREC: Nebudem ho hľadať nikde. Moja pomsta ma k tebe prihnala.
    </p>
    <p>
     VEŠTEC: Prečo ku mne?
    </p>
    <p>
     ŽREC: Pretože tá istá pomsta našich žrecov i mňa vyhnala z môjho kraja. Nebudem inde
            hladať vinníka, len v tebe. Môj hnev ma k tebe priviedol.
    </p>
    <p>
     VEŠTEC: Áno, hnev by mal byť naším spojencom a nepriateľom kresťanov. Ale hnev je
            niekedy zlým sudcom.
    </p>
    <p>
     ŽREC: Tak? Kto mňa súdi, nie hnev? Prečo sa všetko proti mne sprisahalo? Lebo som mal
            málo hnevu. Videl som, čo sa robí a málo hnevu som mal.
    </p>
    <p>
     VEŠTEC: Ja som mal i dosť hnevu, i slúžil som oddane našim božstvám.
    </p>
    <p>
     ŽREC: Aj ja! A ostanem tým, čím som. Ostanem pohanom, ako nás volajú noví kňazi.
     <span class="emphasis">
      <em>
       (Kričí.)
      </em>
     </span>
     Pohanom, aby rozumel! To, čo som si priniesol na svet,
            s tým aj zo sveta odídem. I keď som už na mizine. Moja chalupa je v plameňoch, dal ju
            vypáliť najvyšší žrec spod Zobora, za to že moja dcéra je verenicou syna veštca,
            kresťana!
     <span class="emphasis">
      <em>
       (Kričí väčšmi.)
      </em>
     </span>
     Rozumieš, kresťana! Zlé špehy robil tvoj
            syn. Naši i jeho vyšpehovali, aj moju dcéru!!!
    </p>
    <p>
     VEŠTEC: A ty si ušiel?
    </p>
    <p>
     ŽREC: Ušiel, aby si bol svedkom môjho stroskotania. Aby som sa ti pomstil za syna,
            aby ťa trápilo moje zničenie! Iba toto dobrodenie mi môžeš urobiť, že budem spokojný,
            keď budeš mať pred očami moje dlhé zomieranie. Budeš všade a vždy vidieť moje vycerené
            zuby, ktorými ťa budem hrýzť nocami. Moje temné zraky ako blesky ťa budú pretínať, moje
            hrozivé ruky ťa budú škrtiť. Hrobom ti budem, ale nebudeš môcť z hrobu kričať. Budeš sa
            rútiť do všetkých priepastí a neuhynieš nikdy, len utrpením ti budem. Budeš zavýjať a
            kňučať ako priškrtený škorpión a nenájdeš diery, aby si v nej zapadol. Prišla chvíľa…
    </p>
    <p>
     VEŠTEC
     <span class="emphasis">
      <em>
       (preruší ho):
      </em>
     </span>
     Prišla chvíľa, keď náš panovník Rastislav…
    </p>
    <p>
     ŽREC
     <span class="emphasis">
      <em>
       (náhle zmĺkne, skríži ruky a trasúc sa vzrušením, skríži
               hlavu)
      </em>
     </span>
     .
    </p>
    <p>
     VEŠTEC
     <span class="emphasis">
      <em>
       (pokračuje):
      </em>
     </span>
     Povolal kňazov do našej krajiny.
    </p>
    <p>
     ŽREC
     <span class="emphasis">
      <em>
       (zvrtne sa a rýchlymi krokmi odchádza)
      </em>
     </span>
     .
    </p>
    <p>
     VEŠTEC
     <span class="emphasis">
      <em>
       (stojí ešte, ale za chvíľku tackavým krokom odchádza)
      </em>
     </span>
     .
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505830">
        </a>
        Výstup 4.
       </h2>
      </div>
     </div>
    </div>
    <p>
     <span class="emphasis">
      <em>
       Gorazd, Miluša
      </em>
     </span>
    </p>
    <p>
    </p>
    <p>
     GORAZD
     <span class="emphasis">
      <em>
       (vchádza zvedavo a pozerá za odchádzajúcim žrecom):
      </em>
     </span>
     Čosi
            som až hen z role spoza záhrad počul. Čosi ako kliatbu. Ale nebol to hlas môjho otca.
     <span class="emphasis">
      <em>
       (Pozerá lepšie, dlaňou si pricláňa oči.)
      </em>
     </span>
     Milušin otec, ak sa
            nemýlim? Čo sa tu mohlo stať? Lúčil sa s krikom a s hnevom odchádza.
    </p>
    <p>
     MILUŠA
     <span class="emphasis">
      <em>
       (vstúpi bojazlivo z opačnej strany, ako odchádzal žrec a je
               prestrašená, ale v jej chovaní vidieť vyrovnanosť a pokoj):
      </em>
     </span>
     Gorazd! Gorazd
            môj milovaný!
     <span class="emphasis">
      <em>
       (Vzdychne sotva počuteľným hlasom.)
      </em>
     </span>
    </p>
    <p>
     GORAZD
     <span class="emphasis">
      <em>
       (rýchlo sa obráti a zvolá s údivom):
      </em>
     </span>
     Miluša!
     <span class="emphasis">
      <em>
       (Padnú si do náručia.)
      </em>
     </span>
     Oj, Miluša!
     <span class="emphasis">
      <em>
       (Hľadí jej
               prenikavo do očí.)
      </em>
     </span>
     Ty si ako slnko po búrke. Pred chvíľou sa zdalo mi tu
            nebo zachmúrené, že visí ťažký mrak nad Skalkou, a teraz, akoby po hromobití je tu znova
            jasno.
     <span class="emphasis">
      <em>
       (Nežne.)
      </em>
     </span>
     Miluša!
    </p>
    <p>
     MILUŠA
     <span class="emphasis">
      <em>
       (naraz cíti reflex únavy):
      </em>
     </span>
     Len k tebe, Gorazd, len k tebe
            som sa chcela dostať. Bežala som cez hory a doly, volala som prosebne na teba, aby si mi
            prišiel v ústrety, aby som neuhynula cestou, lebo som bola sama. Oj sama.
     <span class="emphasis">
      <em>
       (Významne.)
      </em>
     </span>
     Sama, ale nie opustená, nie stratená.
    </p>
    <p>
     GORAZD: Si ustatá, trocha uľakaná. Sadnime si.
     <span class="emphasis">
      <em>
       (Posadia sa na lávku pred
               domom.)
      </em>
     </span>
    </p>
    <p>
     MILUŠA: Ani nie ustatá, ani nie uľakaná. To, čo vidíš na mne, to už nie sú obavy, v
            ktorých som žila doteraz. To už nie je smútok, s ktorým som hľadela na teba vždy
            predtým. Už som si istá. Je vo mne už iná sila, mám v sebe mnoho jasu.
    </p>
    <p>
     GORAZD: Som rád, že si tu. Pri mne máš pevnú zem pod sebou a pevnú oblohu nebeskú nad
            sebou. Hľa, niekedy je to aj niečo iné, čomu sa povie, že máme pevnú pôdu pod nohami.
            Sme tu nielen pre včerajšok, pre predvčerajšok, nehovorím ani, že pre dnešok. Chceme byť
            na pevnej pôde i z diaľok, v diaľkach, aj pre diaľky.
     <span class="emphasis">
      <em>
       (Hľadí Miluši skúmavo do
               očí, či rozumie.)
      </em>
     </span>
     Možnože ma pochopíš.
    </p>
    <p>
     MILUŠA: Pochopím. Rozumiem, čo sú diaľky. Boli mi doteraz vzdialenými. Už som
            prekonala a žijem v novej prítomnosti.
    </p>
    <p>
     GORAZD
     <span class="emphasis">
      <em>
       (s prekvapením a potešenie):
      </em>
     </span>
     Isteže hovoríš o
            prítomnosti, ktorá je i mojou. Ach, dobre by bolo, keby si ju objala úplne. Ona
            oslobodzuje zo zaťaženia minulosti, ona ti dá rovnováhu.
    </p>
    <p>
     MILUŠA: Áno, som, vyrovnaná. Ak mi z oka padne slza šťastia, len ty s ňou môžeš
            rozprávať.
    </p>
    <p>
     GORAZD: Neplačeme už pre utíšenie, pre poľahobu. My budeme plakať už len pre
            dovŕšenie svojho šťastia.
    </p>
    <p>
     MILUŠA: Dve duše budeme, dve duše, spievajúce si, ako keď ruža a vtáča rozprávajú
            medzi sebou nahlas. A budeme, akoby sme vedeli, čo hovorí slnko potôčku a potôčik slnku.
    </p>
    <p>
     GORAZD: A budeme vždy sladko vzrušení, ako keď hory nevedia, kde sú ich biele
            baránky, či po vŕškoch na pastve, či na nebi v podobe bielunkých obláčkov. Celé nebo
            bude naše.
    </p>
    <p>
     MILUŠA: Áno, vtedy budeme vedieť, akou rečou rozpráva blankyt, aké sú jeho hĺbky,
     <span class="emphasis">
      <em>
       (významne)
      </em>
     </span>
     nadovšetko, aká je ich modlitba.
    </p>
    <p>
     GORAZD
     <span class="emphasis">
      <em>
       (prekvapene):
      </em>
     </span>
     Miluša?
    </p>
    <p>
     MILUŠA: Čuduješ sa, že tak rozprávam?
    </p>
    <p>
     GORAZD: Už by som sa skoro ani nečudoval.
    </p>
    <p>
     MILUŠA
     <span class="emphasis">
      <em>
       (šťastne):
      </em>
     </span>
     Bola som u kňaza Metoda.
    </p>
    <p>
     GORAZD
     <span class="emphasis">
      <em>
       (chce ju objať a bozkať)
      </em>
     </span>
     .
    </p>
    <p>
     MILUŠA
     <span class="emphasis">
      <em>
       (predbehne ho, ukáže mu na prsiach drevený kresťanský krížik,
               visiaci na šnúrke, a dá mu ho pobozkať)
      </em>
     </span>
     .
    </p>
    <p>
     GORAZD
     <span class="emphasis">
      <em>
       (udivene):
      </em>
     </span>
     Raz si bola?
    </p>
    <p>
     MILUŠA: Raz.
    </p>
    <p>
     GORAZD: A už si pokrstená? Ten krížik predsa len pokrstení nosíme!
    </p>
    <p>
     MiLUŠA: Som kresťanka. Povedala som kňazovi Metodovi, že si ma ty poslal. On mi nato
            hneď povedal: no, keď ťa môj učeník, milovaný Gorazd, poslal, to viem, že si v dobrých
            rukách. A hneď som prijala krst. Potom som ostala sama.
     <span class="emphasis">
      <em>
       (Skoro
               smutne.)
      </em>
     </span>
     Potom som stratila aj dom.
    </p>
    <p>
     GORAZD: Pre toto?
    </p>
    <p>
     MILUŠA: Zaiste, pre toto?
    </p>
    <p>
     GORAZD
     <span class="emphasis">
      <em>
       (objíme jemne Milušu):
      </em>
     </span>
     Miluša!
     <span class="emphasis">
      <em>
       (Uvažuje.)
      </em>
     </span>
     Nestratila si nič, našla si nekonečne viac.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578147">
        </a>
        Výstup 5.
       </h2>
      </div>
     </div>
    </div>
    <p>
     <span class="emphasis">
      <em>
       Gorazd, Miluša, Veštec
      </em>
     </span>
    </p>
    <p>
    </p>
    <p>
     VEŠTEC
     <span class="emphasis">
      <em>
       (vstúpi a chodí roztržito pred Gorazdom a Milušou):
      </em>
     </span>
     Ja už
            nemám moci.
     <span class="emphasis">
      <em>
       (Rozkladá rukami.)
      </em>
     </span>
     Ja už nemám nijakej moci.
     <span class="emphasis">
      <em>
       (Zastane pred Gorazdom a Milušou.)
      </em>
     </span>
     Čo mám robiť? Čo mám ja
            robiť? Tu ste predo mnou. To je skutočnosť. Mám ja vinu za túto skutočnosť?
    </p>
    <p>
     GORAZD: Otče, ty nemáš viny.
    </p>
    <p>
     VEŠTEC: Nemám viny, lebo už nemám ani sily!!
     <span class="emphasis">
      <em>
       (Skleslo.)
      </em>
     </span>
     Nemám
            sily preklínať.
    </p>
    <p>
     GORAZD: Netreba preklínať. Naopak, na tvoj milý pohľad tu čakáme obidvaja.
    </p>
    <p>
     VEŠTEC
     <span class="emphasis">
      <em>
       (stojí nehybne. Po chvíli zdvihne oči k nebu a pomaly ich spúšťa a
               zastaví sa nimi na obidvoch s tichým úsmevom. Potom krotko odíde.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578223">
        </a>
        Výstup 6.
       </h2>
      </div>
     </div>
    </div>
    <p>
     <span class="emphasis">
      <em>
       Gorazd, Miluša, Vandrovník 2
      </em>
     </span>
    </p>
    <p>
    </p>
    <p>
     GORAZD
     <span class="emphasis">
      <em>
       (šťastne):
      </em>
     </span>
     Miluša!
    </p>
    <p>
     MILUŠA
     <span class="emphasis">
      <em>
       (opojene):
      </em>
     </span>
     Gorazd!
    </p>
    <p>
     GORAZD
     <span class="emphasis">
      <em>
       (uvažuje):
      </em>
     </span>
     V najbližších dňoch zájdeme spolu do Nitry ku
            kňazovi Metodovi, aby požehnal naše manželstvo. Pôjdeš spokojne?
    </p>
    <p>
     MILUŠA: Pôjdem!
    </p>
    <p>
     VANDROVNÍK 2
     <span class="emphasis">
      <em>
       (vkročí a pozdraví Gorazda):
      </em>
     </span>
     Nech je pochválený
            Boh!
    </p>
    <p>
     GORAZD: Na veky vekov.
    </p>
    <p>
     VANDROVNÍK 2: Možnože si na mňa spomenieš, brat môj drahý. Stretli sme sa dávno pri
            Zobore. Pod starým dubom si sedel na lávke.
    </p>
    <p>
     GORAZD
     <span class="emphasis">
      <em>
       (preruší ho):
      </em>
     </span>
     Naisto, naisto! Dobre sa pamätám na naše
            stretnutie. Veď si mi sľúbil, bratku, že ma raz aj navštíviš.
    </p>
    <p>
     VANDROVNÍK 2: A tak, vidíš, tu som.
    </p>
    <p>
     GORAZD: Vitaj!
     <span class="emphasis">
      <em>
       (Objímu sa.)
      </em>
     </span>
    </p>
    <p>
     VANDROVNÍK 2
     <span class="emphasis">
      <em>
       (pozerá na Milušu neisto):
      </em>
     </span>
     Zdá sa mi, že to dievča
            poznám spod Zobora.
    </p>
    <p>
     GORAZD: Celkom dobre ho poznáš?
    </p>
    <p>
     VANDROVNÍK 2: To by som chcel vedieť!
    </p>
    <p>
     MILUŠA
     <span class="emphasis">
      <em>
       (ukáže krížik na prsiach)
      </em>
     </span>
     .
    </p>
    <p>
     VANDROVNÍK 2: Nech je pochválený Boh! Teraz môžeme spokojne hovoriť.
    </p>
    <p>
     GORAZD: Dobré správy nesieš, bratku?
    </p>
    <p>
     VANDROVNÍK 2: Dobré správy.
    </p>
    <p>
     GORAZD: Najprv mi povedz, či sa kresťanstvo vzmáha? Či náš ľud prichádza ku kňazovi
            Metodovi ustavične?
    </p>
    <p>
     VANDROVNÍK 2: Ustavične a vždy vo veľkých húfoch.
    </p>
    <p>
     GORAZD: Príjmajú naši krst?
    </p>
    <p>
     VANDROVNÍK 2: Ani nestačí sám na to kňaz Metod. Pribral si učeníkov, ktorí mu
            pomáhajú.
    </p>
    <p>
     GORAZD: Som šťastný.
     <span class="emphasis">
      <em>
       (K Miluši.)
      </em>
     </span>
     Šťastná si aj ty?
    </p>
    <p>
     MILUŠA
     <span class="emphasis">
      <em>
       (pohľadom mu dáva súhlas)
      </em>
     </span>
     .
    </p>
    <p>
     VANDROVNÍK 2
     <span class="emphasis">
      <em>
       (hľadí skúmavo na Milušu):
      </em>
     </span>
     Zdá sa mi, že ty si
            dcéra žreca, čo ho dal vypáliť a odohnať najvyšší pohanský kňaz?
    </p>
    <p>
     GORAZD: Miluša, ty si mi to ani nepovedala.
    </p>
    <p>
     MILUŠA: Povedala som ti, že som ostala sama.
    </p>
    <p>
     VANDROVNÍK 2: Nestratila si nič.
     <span class="emphasis">
      <em>
       (Vážne.)
      </em>
     </span>
     A nesmieš stratiť ani
            teraz.
     <span class="emphasis">
      <em>
       (Ku Gorazdovi.)
      </em>
     </span>
     Ty si vybraný a vyzvaný, aby si šiel so
            sprievodom kňaza Metoda a Cyrila do Večného mesta, do Ríma. To je moje posolstvo, ktoré
            som ti doniesol od kňaza Metoda.
    </p>
    <p>
     GORAZD
     <span class="emphasis">
      <em>
       (zdvihne oči k nebu a pomaly ich znesie a položí na
               Milušu):
      </em>
     </span>
     Večné mesto! Rím! Tam býva Svätý otec!
    </p>
    <p>
     MILUŠA
     <span class="emphasis">
      <em>
       (preberie sa ako zo sna a zakvíli):
      </em>
     </span>
     Ty odídeš?
    </p>
    <p>
     GORAZD
     <span class="emphasis">
      <em>
       (privinie Milušu, k Vandrovníkovi):
      </em>
     </span>
     Vrátia sa z Ríma
            kňazi Cyril a Metod znova sem k našim?
    </p>
    <p>
     VANDROVNÍK 2: Tak viem, že po návšteve sa majú vrátiť.
    </p>
    <p>
     GORAZD
     <span class="emphasis">
      <em>
       (uvažuje dlhú chvíľu):
      </em>
     </span>
     Volá ma kňaz Metod.
     <span class="emphasis">
      <em>
       (K
               Miluši.)
      </em>
     </span>
     Je to vôľa Božia, aby som šiel.
    </p>
    <p>
     MILUŠA
     <span class="emphasis">
      <em>
       (zásterkou si utiera slzy v očiach):
      </em>
     </span>
     Je vôľa Božia, aby
            som šiel.
    </p>
    <p>
    </p>
    <p>
     <span class="emphasis">
      <em>
       Opona
      </em>
     </span>
    </p>
    <p>
    </p>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2578504">
       </a>
       Tretie dejstvo
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2578526">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2579176">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2579344">
        Výstup 3.
       </a>
      </span>
     </dt>
     <dt>
      <span class="sect1">
       <a href="#id2579855">
        Výstup 4.
       </a>
      </span>
     </dt>
     <dt>
      <span class="sect1">
       <a href="#id2580237">
        Výstup 5.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      Scéna: V prírode pod hradom Devína. Na pravom boku je veľký drevený kríž. Vôkol
            je bučina.
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578526">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       Gorazd, Miluša, Veštec
      </em>
     </span>
    </p>
    <p>
    </p>
    <p>
     GORAZD
     <span class="emphasis">
      <em>
       (oblečený do kleriky, stojí po boku kríža a číta knihu)
      </em>
     </span>
     .
    </p>
    <p>
     VEŠTEC
     <span class="emphasis">
      <em>
       (Vstúpi s Milušou. Majú drevené kresťanské krížiky na šatách.
               Prežehnajú sa pred krížom a pozdravia Gorazda, ktorého hneď pre jeho oblek
               nepoznali):
      </em>
     </span>
     Nech je pochválený Boh!
    </p>
    <p>
     GORAZD: Na veky vekov!
     <span class="emphasis">
      <em>
       (Zdvihne oči od čítania knihy.)
      </em>
     </span>
     Otče!
            Miluša! Vy ste? Vitajte! Pán Boh s Vami!
     <span class="emphasis">
      <em>
       (Objíme otca a potom chce sa privítať
               s Milušou.)
      </em>
     </span>
    </p>
    <p>
     MILUŠA
     <span class="emphasis">
      <em>
       (vidiac Gorazda v habite, zakryje si dlaňami oči ako pri plači,
               skloní hlavu a ide si kľaknúť ku krížu)
      </em>
     </span>
     .
    </p>
    <p>
     VEŠTEC
     <span class="emphasis">
      <em>
       (vzrušene, so slzami v očiach):
      </em>
     </span>
     Syn môj, si to skutočne
            ty, oddaný už úplne do služieb Pána Boha?
    </p>
    <p>
     GORAZD: Otče,
     <span class="emphasis">
      <em>
       (vezme krížik z pŕs otca do rúk)
      </em>
     </span>
     si to skutočne
            ty? Kresťan?
     <span class="emphasis">
      <em>
       (Šťastne sa usmieva.)
      </em>
     </span>
    </p>
    <p>
     VEŠTEC: Ja som to, tvoj otec. Za ten dlhý čas, čo si bol vzdialený, zmenilo sa mnoho.
            I ja som išiel na Zobor, musel som ísť. Mnohí išli, to bol istotne sám hlas Boží, čo nás
            volal. Učeníci Metodovi nás všetkých s láskou prijali. Sme šťastní a spokojní. A ako sa
            tebe vodilo na tých ďalekých cestách?
    </p>
    <p>
     GORAZD: To isté môžem povedať čo ty, otče. Som šťastný a spokojný.
    </p>
    <p>
     VEŠTEC: Necnelo sa ti za nami?
    </p>
    <p>
     GORAZD: Ani nebolo kedy. Všetko bolo pre mňa nové, nikdy nevídané. Skúsil som a zažil
            som mnoho a hlavne mnohému som sa ponaučil.
    </p>
    <p>
     VEŠTEC: Prešiel si veľký svet, to verím, a mnoho pekného si videl, čo oko nášho
            človeka ani nikdy neuvidí.
    </p>
    <p>
     GORAZD
     <span class="emphasis">
      <em>
       (ako vo vytržení):
      </em>
     </span>
     Rím, otče, Rím! Stred kresťanstva!
            Vidieť túto slnečnú krajinu, zem svätých mučeníkov a vidieť Svätého otca — to je také
            veľké a nezabudnuteľné, že rozpovedať toto všetko — na to si budem hľadať neskoršie
            chvíle, toho je mnoho. V Ríme iba jedna smutná udalosť nás zastihla, zomrel biskup
            Cyril. Ostal nám iba biskup Metod, ktorý je medzi nami a za chvíľku sem príde. Dnes
            čakáme i návštevu panovníka Svätopluka.
    </p>
    <p>
     VEŠTEC: Dozvedeli sme sa i my o tom, preto sme sa vybrali sem. Cestou sme stretali
            mnoho pútnikov, veľa ľudí sem ide. Naša svätá viera sa veľmi rozširuje.
    </p>
    <p>
     GORAZD: To nám kládol na srdce i Svätý otec, aby sme semeno viery siali medzi všetky
            naše kmene. Oj, budeme to s radosťou robiť. Biskup Metod nás už viacerých pripravuje na
            kňazský stav. Konečne, vidíš, i mňa nehodného prijal medzi kňazský dorast.
    </p>
    <p>
     VEŠTEC
     <span class="emphasis">
      <em>
       (skloní hlavu):
      </em>
     </span>
     Som dojatý a neviem, ako sa vyjadriť.
     <span class="emphasis">
      <em>
       (Uvažuje.)
      </em>
     </span>
     Ale povedz mi, so mnou, s otcom si sa tým natrvalo
            rozlúčil?
    </p>
    <p>
     GORAZD
     <span class="emphasis">
      <em>
       (pozrie hlbokým pohľadom na otca, aj na Milušu, kľačiacu pod
               krížom):
      </em>
     </span>
     Naše vzťahy, otče, sa nemenia. I v živote kresťana sú posvätné
            zväzky, ktoré nás utvrdzujú, že sme tak deťmi Božími, ako sme deťmi otcov na zemi a
            synmi nášho ľudu.
    </p>
    <p>
     VEŠTEC: Viem to. Náš ľud teraz potrebuje kňazov. Ale či ty budeš mať vždy dosť sily
            na to? Nebudeš mať dňa-noci, budeš vždy na nohách. A v mnohých nebezpečenstvách.
    </p>
    <p>
     GORAZD: K mojim silám bude vždy pribúdať i síl Božích. Boh je večne s nami.
    </p>
    <p>
     VEŠTEC: Pravda, to uznám. Ale vec ber i z ľudskej stránky.
    </p>
    <p>
     GORAZD: Som mladý, zdravý a oduševnený.
    </p>
    <p>
     VEŠTEC: Všetko pekné, ale cesta je to ťažká.
    </p>
    <p>
     GORAZD: Otče, to je cesta lásky.
    </p>
    <p>
     VEŠTEC: Škodcov je mnoho a nenávisti tiež. I cudzí kňazi, ktorí nie s našou
            materinskou rečou idú medzi nás, i domáci nežičlivci môžu tu mnoho starosti a ťažkých
            chvíľ narobiť.
    </p>
    <p>
     GORAZD: Pred Bohom a s pomocou Božou obstojíme i uprostred záškodníkov a neprajníkov.
    </p>
    <p>
     VEŠTEC: Len či budeš mať vždy dosť vytrvalosti? Či ťa nezlomí boj a jeho ťarcha?
    </p>
    <p>
     GORAZD: Otče, treba aj trpieť. Láska nesmie poznať miery v utrpení. V Ríme som videl
            mnohé vyobrazenia prvých kresťanov-mučeníkov. Zomierali ticho pod mečom, v pazúroch
            levov, v ohni i na ražni a v nespočetných mučidlách. Zomierali spokojne, bez výkriku
            bolesti a s modlitbou na ústach. Cesta našej lásky je nie cesta kvetov, ale tŕňov.
    </p>
    <p>
     VEŠTEC
     <span class="emphasis">
      <em>
       (počúva s udivením):
      </em>
     </span>
     Až tak vedia kresťania milovať?
    </p>
    <p>
     GORAZD: Až tak, otče.
    </p>
    <p>
     VEŠTEC: Potom si už buď istý, syn môj, že srdce rodiča, srdce moje bude vždy blízko
            teba.
     <span class="emphasis">
      <em>
       (Zamyslí sa.)
      </em>
     </span>
     A srdce Miluše…
     <span class="emphasis">
      <em>
       (Odmlčí
               sa.)
      </em>
     </span>
    </p>
    <p>
     MILUŠA
     <span class="emphasis">
      <em>
       (vstane spod kríža a užialene hľadí na Gorazda)
      </em>
     </span>
     .
    </p>
    <p>
     VEŠTEC
     <span class="emphasis">
      <em>
       (ide si kľaknúť pod kríž a ostane mlčky kľačať)
      </em>
     </span>
     .
    </p>
    <p>
     GORAZD
     <span class="emphasis">
      <em>
       (pomaly slabikuje):
      </em>
     </span>
     … srdce Miluše…
    </p>
    <p>
     MILUŠA
     <span class="emphasis">
      <em>
       (skromne, trocha sklamane):
      </em>
     </span>
     … ostane srdcom Milušiným.
    </p>
    <p>
     GORAZD: Musíš porozumieť moje rozhodnutie. Je to hlas vyšší, ktorý ma volá a za
            ktorým idem.
    </p>
    <p>
     MILUŠA: Si istý?
    </p>
    <p>
     GORAZD: Nemýlim sa. Ani biskup Metod sa nemýli, keď ma prijal medzi sluhov Božích.
    </p>
    <p>
     MILUŠA: A ja čo mám robiť?
    </p>
    <p>
     GORAZD: V Ríme som mal možnosť vidieť i dievky, ktoré žijú bez mužov a pracujú vo
            vinici Pána. Obetujú a posvätia svoj život dielu lásky Božej a slúžia svojmu ľudu
            dobročinnosťou, starostlivosťou a opaterou tých, ktorí to potrebujú. Chudobných a
            biednych vždy dosť bude a tým sa treba rovnako venovať, ako sa kňazi venujú nevedomým a
            vyučujú ich. Miluša, nič nestratíš tým, že ja ostanem kňazom. Nájdeš väčšiu lásku, ako
            je moja. Nájdeš lásku Božiu.
    </p>
    <p>
     MILUŠA: Verím ti a viem, že v láske Božej nebudeme ukrátení.
     <span class="emphasis">
      <em>
       (Váhavo.)
      </em>
     </span>
     Ale srdce dievčaťa ťažko zabúda a ostáva vždy
            poranené.
    </p>
    <p>
     GORAZD: Nesmie byť v tvojej láske ani trocha samoľúbosti a sebectva. Dokonalá láska
            nehľadá svoje výhody, nehľadí ani na svoje rany, lebo je väčšmi i poranená svetlom
            zhora. Kresťanstvo malo a má mnoho svätíc.
    </p>
    <p>
     MILUŠA: Neviem, či až tak ďaleko by mi bolo možno zájsť, kde už až duše svätých sa
            poznávajú. Neviem ani, ktoré sú cesty k tým výškam. Ja som slabé stvorenie, neviem, ako
            mám brať svoj stav. Iba to viem, že moje srdce sa vo mne chveje. Možno, že je to od
            dojatia, možnože je to horúčka, ktorou som ti chcela padnúť do náručia po takom dlhom
            čase. Možnože som ťa veľmi čakala a ty si — neprišiel. Ty si prišiel, ale už nie ku mne.
    </p>
    <p>
     GORAZD: Utíš sa. Musíš vedieť, kto si. Si kresťanka. A musíš vedieť, kto som ja.
    </p>
    <p>
     MILUŠA: Áno. Ale ja poznám svoje sily. Viem, koľko môže dievča zniesť, keď miluje. A
            koľko, keď ostane samé.
    </p>
    <p>
     GORAZD: To, čo hovoríš, je ozvena tvojho žiaľu. Ja to viem chápať. Hovorí z teba
            žiaľ. Ale prečo nehovorí z teba kresťanka, ktorá vie i cenu žiaľu položiť na oltár, z
            ktorého prijíma naše obety Boh všemohúci?
    </p>
    <p>
     MILUŠA: Oj, ako rada by som dala všetko Pánu Bohu, keby som i niečo iné mala okrem
            sĺz. Ale ja nemám nič.
     <span class="emphasis">
      <em>
       (S veľkým žiaľom.)
      </em>
     </span>
     Mala som iba teba. Keď si
            odchádzal do Ríma, čosi som v srdci tušila a báť som sa začala, ale mala som vieru, že
            sa vrátiš. A ty si prišiel a ku mne si sa navždy nevrátil. Povedz, opravdu navždy?
    </p>
    <p>
     GORAZD
     <span class="emphasis">
      <em>
       (vzdychne z hĺbky):
      </em>
     </span>
     Čo je to „navždy“ v nepominuteľnosti
            lásky Božej? Boh je večný, večnosť je pred nami. Čo je to „navždy“ Miluša, treba hľadať
            i v láske to, čo je nepominuteľné. Nikdy sa neopúšťame v Bohu. Tak, ako v láske muža a
            ženy musia sa najprv stretnúť a vytrvať vo svojom stretnutí dve duše, tak sa delí i Boh
            so svojou láskou pri ustavičnom stretaní sa s ním. Tu sa nemožno mýliť, ani klamať, ani
            ochladnúť, ani sa dostať do neistoty. V Božom náručí si vždy istejšia, ako by si bola v
            mojom.
    </p>
    <p>
     MILUŠA: No, mal by si vedieť, ako ľudsky je neznesiteľné nepretržité mlčanie medzi
            srdcom a srdcom.
    </p>
    <p>
     GORAZD: Len chvíľkové a zdanlivé je to mlčanie. Raz sa nájdeme na tých istých
            chodníkoch, na ktorých sa modlíme: Staň sa vôľa tvoja. Tam sa naše srdcia spolu
            rozhovoria.
    </p>
    <p>
     MILUŠA: Mali by sa rozhovoriť. Ale či nebolo krásne i pred Bohom, ako boli naše
            srdcia rozhovorené i predtým?
    </p>
    <p>
     GORAZD: Tak. Ale pre väčšie dobro nášho ľudu, i pre väčšiu česť a slávu Božiu možno
            sa nám zrieknuť osobných príjemností, osobného šťastia. To je šľachetnejšie a
            dokonalejšie.
    </p>
    <p>
     MILUŠA: Chcela som ti dať svoju mladosť i svoj život. Ty by si si to bol zaslúžil.
    </p>
    <p>
     GORAZD: A nezaslúži si to Boh? Nechajme svoju pýchu stranou, i svoje záľuby a
            nehľaďme len na to, že znamenáme niečo jeden pre druhého. Pýchu majme, ak sme na niečo
            Bohu.
    </p>
    <p>
     MILUŠA: Bohu predovšetkým.
     <span class="emphasis">
      <em>
       (Zamyslí sa.)
      </em>
     </span>
     Nejdem nič vyčítať.
            Nebola by som dobrou kresťankou. Bola by som iba úbohou ľudskou bytosťou.
    </p>
    <p>
     GORAZD: Iste. Preto nám treba byť menej ľuďmi a viac kresťanmi. To, čo nás obklopuje,
            je príliš ľudské. Máme sa dať väčšmi obklopiť Bohom láskavým.
     <span class="emphasis">
      <em>
       (Zamyslí
               sa.)
      </em>
     </span>
     Ešte by si mi mala povedať, čo je s tvojím oteckom. Žije po starom?
            Či hádam tiež už hľadá nové cesty?
    </p>
    <p>
     MILUŠA
     <span class="emphasis">
      <em>
       (kýva hlavou zarmútene, záporne)
      </em>
     </span>
     .
    </p>
    <p>
     GORAZD: Po celý čas modlil som sa za vás všetkých. V Ríme pri hrobe Sv. Petra som
            prosil zvlášť za tvojho otecka.
    </p>
    <p>
     MILUŠA: Bojím sa o otca.
    </p>
    <p>
     GORAZD: Netreba sa báť. Kto má silu v modlitbe, ten sa nebojí.
    </p>
    <p>
     MILUŠA: Je naším zaprisahaným nepriateľom.
    </p>
    <p>
     GORAZD: Aj za nepriateľov sa treba modliť, aby sa obrátili.
    </p>
    <p>
     MILUŠA: Nenávidí nás, hlavne teba.
    </p>
    <p>
     GORAZD: Aj za tých sa modlíme, čo nás nenávidia.
    </p>
    <p>
     MILUŠA: Pomstu ti prisahal, chce ťa zmárniť, ak ťa niekde dochytí.
    </p>
    <p>
     GORAZD: Aj ja, aj on sme vždy v rukách Božích. Stať sa môže iba to, čo Boh dá.
     <span class="emphasis">
      <em>
       (Počuť šuchot v neďalekej bučine. Gorazd sa obzerá tým smerom.)
      </em>
     </span>
     Otče, vstaň, možnože ktosi chce so mnou osamote hovoriť. Choďte spolu s Milušou
            biskupovi Metodovi v ústrety, príde tadeto od Bratislavy.
     <span class="emphasis">
      <em>
       (Ukáže
               smer.)
      </em>
     </span>
     Za chvíľu tu má byť.
    </p>
    <p>
     VEŠTEC
     <span class="emphasis">
      <em>
       (vstane od kríža a odíde s Milušou)
      </em>
     </span>
     .
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579176">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       Gorazd, Žrec a dvaja pomocníci
      </em>
     </span>
    </p>
    <p>
    </p>
    <p>
     ŽREC
     <span class="emphasis">
      <em>
       (vkráda sa potmehúdsky):
      </em>
     </span>
     Konečne som ťa chcel nájsť samého.
            Teraz sa porátame.
    </p>
    <p>
     GORAZD
     <span class="emphasis">
      <em>
       (vždy spokojne):
      </em>
     </span>
     Prosím, tu som.
    </p>
    <p>
     ŽREC: Tu si už v mojich rukách a neujdeš mi!
    </p>
    <p>
     GORAZD: Nikdy som neutekal pred nikým.
    </p>
    <p>
     ŽREC: Draho zaplatíš za všetko!
    </p>
    <p>
     GORAZD: Ak mám platiť — zaplatím.
    </p>
    <p>
     ŽREC: He-hé! Nerob sa spokojným! Nie, už ťa nejdem preklínať. Máš chvíle spočítané!
    </p>
    <p>
     GORAZD: Ani preklínania, ani spočítaných chvíľ sa nebojím!
    </p>
    <p>
     ŽREC: Smrťou zahynieš!
    </p>
    <p>
     GORAZD: Nebojím sa smrti.
    </p>
    <p>
     ŽREC: Čo?
    </p>
    <p>
     GORAZD: Za svätú vieru položím i život.
    </p>
    <p>
     ŽREC
     <span class="emphasis">
      <em>
       (s výsmechom):
      </em>
     </span>
     Cha-cha-chá! I to voláš život, keď si našich
            predkov zradil, poškvrnil a toľký výsmech na naše pokolenie bohov uvalil!? I toto ešte
            voláš životom? Veď tvoj život je hanbou a potupou! Zhynieš smrťou!
    </p>
    <p>
     GORAZD: Opakujem, nebojím sa smrti!
    </p>
    <p>
     ŽREC: Nebojíš sa? Možnože aj lepšie, lebo pre teba to bude hrozná smrť, ale pre mňa
            vykúpením. Ja som si už svoje vytrpel a len ty,
     <span class="emphasis">
      <em>
       (dôrazne a s
               úškľabkom)
      </em>
     </span>
     len ty ma z utrpenia vyslobodíš. Taký mám rozkaz od nášho
            najvyššieho žreca, že ťa musím zabiť a len tak budem očistený a moje postavenie žreca mi
            bude znovu vrátené. Rozumieš? Ty musíš zahynúť, biedne zahynúť!
    </p>
    <p>
     GORAZD: Znovu tvrdím, že môžem spokojne zomrieť. V každej chvíli!
    </p>
    <p>
     ŽREC: Cha-cha-chá! Nie, holúbok môj, nebudeš ty sladko zomierať. Upáliť ťa dám
            zaživa, plamene ohňa ťa zožerú. Nikto ťa nezachráni, ani čary tvojej viery. Ani tvoj
            Boh!
     <span class="emphasis">
      <em>
       (Zahvízdne.)
      </em>
     </span>
    </p>
    <p>
     POMOCNÍCI
     <span class="emphasis">
      <em>
       (priskočia z bučiny)
      </em>
     </span>
     .
    </p>
    <p>
     ŽREC: Zviažte ho a berte preč!
    </p>
    <p>
     POMOCNÍCI
     <span class="emphasis">
      <em>
       (zviažu Gorazda povrazom a surovo odvlečú)
      </em>
     </span>
     .
    </p>
    <p>
     ŽREC
     <span class="emphasis">
      <em>
       (sotí prudko Gorazda):
      </em>
     </span>
     Poďme! Na oheň!
     <span class="emphasis">
      <em>
       (Ujdú.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579344">
        </a>
        Výstup 3.
       </h2>
      </div>
     </div>
    </div>
    <p>
     <span class="emphasis">
      <em>
       Metod, jeho sprievod, ľud, Veštec, Miluša
      </em>
     </span>
    </p>
    <p>
    </p>
    <p>
     <span class="emphasis">
      <em>
       (V neďalekej prírode počuť poľné spevy a počuť, ako sa ovce pasú. Tlmene
               doznievajú zvonky, mékanie oviec a fujarka. Hneď za tým sa ozve starokresťanská
               pieseň, ktorá sa zosilňuje, čím viac sa ľud približuje. Keď sú už blízko, začnú
               vchádzať. Najprv vstúpia kňazi a učeníci Metodovi. Za nimi vstúpi Metod a nakoniec
               ľud, ktorý už nosí drevené krížiky na šatách. Metod s kňazmi a učeníkmi sa postaví ku
               krížu, ľud na opačnú stranu.)
      </em>
     </span>
    </p>
    <p>
     METOD: Nech je pochválený Boh, náš večný Hospodin!
    </p>
    <p>
     ĽUD: Nech je pochválený na veky!
    </p>
    <p>
     METOD: Ak sú niektorí z vás ustatí z dlhých ciest, môžu si posadať na trávnik.
            Gorazd!
     <span class="emphasis">
      <em>
       (Obzerá sa k učeníkom.)
      </em>
     </span>
     Mal by tu byť aj Gorazd. Kdeže je?
            On to má všetko na starosti, aby ľudu vo všetkom bolo zadosťučinené.
    </p>
    <p>
     VEŠTEC a MILUŠA
     <span class="emphasis">
      <em>
       (prekvapene):
      </em>
     </span>
     Kde je Gorazd? Kde pošiel? Veď tu
            bol!
     <span class="emphasis">
      <em>
       (Po celý čas sú znepokojení, obzerajú sa a šepkajú si.)
      </em>
     </span>
    </p>
    <p>
     METOD: Dúfajme, že tu za chvíľu bude.
    </p>
    <p>
     ĽUD
     <span class="emphasis">
      <em>
       (niektorí z ľudu si sadnú na trávnik, niektorí kľačiačky, iní
               postojačky počúvajú Metoda)
      </em>
     </span>
     .
    </p>
    <p>
     METOD
     <span class="emphasis">
      <em>
       (pozerá s úsmevom na prítomných):
      </em>
     </span>
     Najprv si pekne družne
            pohovoríme medzi sebou, ako si zvyknú pohovoriť dobrí priatelia. K nám buďte vždy
            úprimní, nemajte obáv zdôveriť sa nám s ťažkosťami, pochybnosťami, žiaľmi i radosťami.
            Sme tu pre vás, pre všetkých. Ja osobne chcem byť vždy len vaším služobníkom.
     <span class="emphasis">
      <em>
       (Ku skupine učeníkov.)
      </em>
     </span>
     Či má niekto medzi ľudom nejakú
            záležitosť, o ktorej chce so mnou osobne hovoriť?
    </p>
    <p>
     UČENÍK
     <span class="emphasis">
      <em>
       (k ľudu):
      </em>
     </span>
     Prosím, aby sa hlásili, ktorí chcú rozprávať s
            biskupom Metodom.
    </p>
    <p>
     DVE ŽENY
     <span class="emphasis">
      <em>
       (predstúpia)
      </em>
     </span>
     .
    </p>
    <p>
     METOD: Čo dobré mi poviete, aby som sa mohol odslúžiť len dobrým?
    </p>
    <p>
     PRVÁ ŽENA: Prosím ponížene, suseda mi ukradla kuru. Čo mám robiť? Mám si vziať i ja
            niečo od nej ako náhradu?
    </p>
    <p>
     METOD: Koľko detí má suseda?
    </p>
    <p>
     PRVÁ ŽENA: Sedmoro.
    </p>
    <p>
     METOD: A koľko kúr má?
    </p>
    <p>
     PRVÁ ŽENA: Nemá kúr.
    </p>
    <p>
     METOD: Ty máš koľko detí?
    </p>
    <p>
     PRVÁ ŽENA: Nemám deti.
    </p>
    <p>
     METOD: Koľko kúr ešte máš?
    </p>
    <p>
     PRVÁ ŽENA: Päť.
    </p>
    <p>
     METOD: Podaruješ jej ešte jednu kuru.
    </p>
    <p>
     PRVÁ ŽENA
     <span class="emphasis">
      <em>
       (zhíkne):
      </em>
     </span>
     Uh!
    </p>
    <p>
     METOD: Nie, duša drahá. Spravodlivé je, aby si jej odpustila krádež a nielenže
            nevzala jej niečo, ako náhradu, ale ešte jednu kuru jej zanesieš, iste je v núdzi, má
            mnoho detí a vtedy sa stane tvojou najlepšou susedou. Sme kresťania, milujme sa,
            pomáhajme si.
    </p>
    <p>
     DRUHÁ ŽENA: Prosím, mne svokra hrozne ubližuje. Spadla, keď išla po kamenistej stráni
            a zlámala si nohu, vraj pre mňa, lebo ja som tam blízko bola. Obviňuje ma, že som
            striga, že som bosorka, vraj bosorím, do nešťastia privádzam, vraj len zlé robím. Pomaly
            všetci ľudia u nás ukazujú na mňa, že som striga. Čo mám robiť? Mám sa jej pomstiť? Ja
            hrozne trpím.
    </p>
    <p>
     METOD: Vieš, prečo trpíš? Lebo si neodpustila. Budeš spokojná a šťastná, keď odpustíš
            a zabudneš na to úplne. A o svojej svokre všade hovor len dobre. To bude uhlie horúce na
            jej hlavu, tak to káže Písmo sväté. Potom nikdy viac ti neublíži tvoja svokra. Pre
            takéto prípady je len jeden veľký významný a účinný liek: láska. Ona obsahuje v sebe tri
            najdôležitejšie vlastnosti pre kresťana: odpúšťať, trpieť, mlčať. Vidíš tu kríž.
     <span class="emphasis">
      <em>
       (Ukáže na kríž.)
      </em>
     </span>
     Na ňom visel náš Boh. Obžalovali ho, potupili
            ho, krivdili mu. Trpel a mlčal. To je veľké a posväcujúce: trpieť — ale mlčať. Trpieť a
            nepreklínať, trpieť a milovať, milovať a byť šťastným! V utrpení Syna Božieho, v jeho
            samom kríži bolo obsiahnuté utrpenie všetkých ľudí. Kázal nám vziať kríž svoj, ísť ticho
            za ním. Kázal, aby sme sa i v krížoch milovali, nezväčšovali si ich. A my vám všetkým
            túto náuku prinášame, aby ste sa upevnili v zväzkoch lásky, i v zväzkoch krížov svojich.
            Aby ste si boli blízkymi, bratmi, ako bratom na zemi nám bol aj Syn Boží. Ľudská úbohosť
            v našom zemskom vyhnanstve je veľká. Prispejme jeden druhému, aby bola menšou. Ľudské
            slabosti sú tiež veľké, ale nelámme palicu nad nikým, lebo všetci sme slabí. Ak je málo
            toho, čo je v našich silách, nad to väčšia je dobrota a láska Božia.
    </p>
    <p>
     MUŽ Z ĽUDU
     <span class="emphasis">
      <em>
       (hlási sa):
      </em>
     </span>
     Či smiem prosiť o slovo i ja?
    </p>
    <p>
     METOD: Pravdaže. Hovor, brat náš drahý.
    </p>
    <p>
     MUŽ Z ĽUDU: Často sa ma pýtajú ľudia, kto je ten náš Boh? Aj takto sa ma pýtajú: ako
            vyzerá? Kde je? Akú má moc? Ja by som chcel byť tiež horliteľom, rozširovateľom našej
            svätej viery, pomôcť nášmu dobrému ľudu, priviesť ho k Bohu, ale neviem, ako to mám
            robiť. O Perúnovi vraj sme vedeli, kto je a chceli by sme i o tomto kresťanskom Pánu
            Bohu viac vedieť.
    </p>
    <p>
     METOD: Kto je Boh náš? Boh je láska. Boh je náš Otec na nebi, Otec milujúci, Otec
            odpúšťajúci nám viny, volajúci nás k sebe do večnosti, Otec, ktorý nám dal život a
            všetko, čo máme v živote, aby sme pri ňom a s ním boli vždy šťastní. Kde je táto večná
            bytosť? Kde je Boh? Je všade, ale hlavne vo mne, vo vás, v nás všetkých. Nehľadajme Boha
            iba nad oblakmi, ale hľadajme ho každý v sebe samom. On žije v nás a chce byť viditeľný
            v našich dobrých skutkoch. Boh nie je veštec, ani zaklínač, ani čarodejník, akých ste
            poznali a ktorí hovorili o sebe, že sú Bohmi. Nie je to bleskovládny Perún, Svetovid,
            nie je to Morena, lebo oni nikde nemajú sídlo a nikde nie sú. Nemajú nijakej moci. Náš
            Boh je stvoriteľom sveta, je od večnosti a je všade. Je to Duch, čistý, premocný,
            všadeprítomný. Miluje nás, opatruje nás, je vždy pri nás, je v našej viere, v našich
            obetiach, v našich slzách aj v našej dobrej vôli. Veď keď len vyslovíme v modlitbe slovo
            Otčenáš, cítime na ústach sladkosť.
     <span class="emphasis">
      <em>
       (Malá pauza.)
      </em>
     </span>
     A teraz pre
            všetkých by som chcel povedať pár slov. Drahé duše kresťanské! Milované Božie deti!
            Posvätení sme svetlom kresťanstva, svetlom, ktorým je pre nás Ježiš Kristus. Posvätení
            sme životom i smrťou Ježiša Krista, dielom nášho vykúpenia, dielom lásky Božej. Všetci
            sme povolaní poznať a milovať Boha. Nikto nie je vylúčený, nikto nie je zavrhnutý, lebo
            dielo lásky Božej je Bohom nám dané všetkým. Boh je Bohom pre svätých aj pre slabých,
            pre cnostných i pre tých, čo sa previnia proti nemu a svoje previnenia hľadia napraviť a
            hľadia sa polepšiť. Ba aj pre márnotratných synov, ktorí ľahkoverne premrhajú dary
            Božie, dali sa na zlé cesty, ale jedného dňa si povedali: vrátime sa k Otcovi. A Otec
            nebeský — to je jedno otvorené náručie pre všetkých. Toto náručie nezastrašuje,
            nevyhráža sa, neochládza, ale volá k sebe, je teplé, je milujúce, je útočišťom a sladkým
            domovom pre dietky Božie. V ňom niet neistoty, obáv, temnôt. Nikto nechodí v tmách, pre
            koho jestvuje svetlo náručia Božieho. V tmách žilo ľudstvo, kým smrť Kristova
            nepriniesla nám cenu svetla. V tmách ste žili aj vy, kým ste nepoznali toto svetlo
            Božie. Teraz sa stávate oslobodenými od tmy, prijali ste slobodu dietok Božích.
            Začlenili ste sa do Cirkvi svätej. Cirkev Kristova je telom Kristovým. Všetci žijeme v
            spoločnom tele Kristovom, berieme účasť na živote Božom už tu na zemi. Budeme spoločne
            prináležať jeden druhému. Všetci si budeme pomáhať, jeden s druhým pôjdeme, neopustíme
            sa ani v ťažkostiach, ani v únave na cestách, ani v úspechoch. Menovite nie v krížoch,
            lebo tie musíme brať jeden druhému z pliec. Ty musíš tiež mať niečo z ťarchy kríža
            svojho spolubrata. Neuzatvárajme sa pred bolestným pohľadom svojho blížneho. Na jeho
            zaklopanie otvorme dvere nášho príbytku. I jeho tvár skrýva tvár trpiaceho Krista. A on
            prichádza k tebe, lebo vie, že máš ruku, ktorá môže pohladiť. Môže rany obviazať, hojiť
            a uzdravovať ich. Všetci sme si dlžníkmi, lebo splácame jeden druhému nie zo svojho, ale
            z Kristovho dedičstva. Ono je naším spoločným bohatstvom, ktoré je zverené celej Cirkvi
            svätej. Preto sme účastní na dobrých skutkoch celého kresťanstva, ktoré sú pred Bohom
            záslužnými a ich cena ide do spoločnej pokladnice Božej. My tajomne dávame život svoj do
            jedného veľkého tajomného života Božieho na zemi. A takisto ho aj prijímame. Nič sa
            nestratí z dobrého, čo konáme, ani jediné slovo z Otčenáša, ktorý si sa pomodlil, keď si
            prosil o svoje potreby a o potreby svojich bratov. Neomylne išla tvoja modlitba k Bohu,
            keď si bol v nej prítomný i ty sám pred tvárou Božou. A tých potrieb máme mnoho.
            Najväčšou potrebou modlitby pre nás je, aby sme, ako tu všetci stojíme pri vašom krste,
            pri kolíske vášho kresťanstva, všetci spolu prosili Boha, aby nás utvrdil v našich
            ťažkých počiatkoch a upevnil vo svätej viere. Je potrebné, aby všetky slovanské kmene
            prijali svetlo učenia Božieho. Na to musíme všetkým svietiť svojím príkladom, byť takto
            apoštolmi, rozosievačmi slova Božieho. Naše slovo Božie má byť v skutkoch našej lásky a
            naša láska musí byť taká čistá a veľká, že nepozná obetí, ťarchy, utrpenia — až po
            preliatie krvi. Ak nás budú prenasledovať, trpme, lebo z prenasledovania sa rodila i
            prvá Cirkev v Ríme. Ak by nás mučili, nech prijme naše muky Boh, lebo z krvi mučeníkov
            prišla sloboda a rozkvet kresťanstva. My nesúďme pohanov, nezatracujme nikoho, ale
            pomáhajme každému k poznaniu pravého Boha. Buďme prajní a robme dobre hlavne takým,
            ktorí nás odmietajú a vzpierajú sa pred učením Kristovým. Modlime sa za všetkých. Pri
            rozsievaní semena kresťanstva nech je pre nás najradostnejším poslaním byť v službách
            Hospodina Najvyššieho, ktorý chce národy slovanské zachovať po všetky veky, v ďalekej i
            v najďalekejšej budúcnosti našich pokolení. Tieto pokolenia nech čerpajú z Božích
            prameňov silu, aby mohli pretrvať v dobrom i zlom svojich dejín. Viera v Boha nech nás
            udrží v našich ťažkých chvíľach. I v živote národov prichádzajú skúšky, Boh dopúšťa
            kríž, aby práve v kríži videl každý svoju výkupnú cenu.
     <span class="emphasis">
      <em>
       (S
               dôrazom.)
      </em>
     </span>
     Môže prísť doba, keď i náš ľud bude pokorený, na kríž pribitý,
            horký mu bude v ústach jeho chlieb každodenný a jeho svätý kríž bude hodený do prachu
            zeme. Ale evanjelium večných vekov a kríž kresťanský utvrdí a zachová v ňom jeho bytie!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579855">
        </a>
        Výstup 4.
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, Gorazd, Žrec, Vojak
      </em>
     </span>
    </p>
    <p>
    </p>
    <p>
     VOJAK
     <span class="emphasis">
      <em>
       (ozbrojený kopijou privedie zviazaného Žreca a voľného Gorazda. Vojak
               sa pozdraví svojím starodávnym spôsobom):
      </em>
     </span>
     Som vojak telesnej stráže
            panovníka Svätopluka. Prichytili sme tohto pohana
     <span class="emphasis">
      <em>
       (ukáže na Žreca)
      </em>
     </span>
     ,
            ako viedol zviazaného tohto služobníka Božieho, kým dvaja jeho pomocníci utiekli.
            Odovzdávam ho vášmu súdu.
     <span class="emphasis">
      <em>
       (Pozdraví a odíde.)
      </em>
     </span>
    </p>
    <p>
     MILUŠA
     <span class="emphasis">
      <em>
       (žalostne):
      </em>
     </span>
     Gorazd!
     <span class="emphasis">
      <em>
       (A hľadiac na svojho
               otca-žreca, plače.)
      </em>
     </span>
     Otče!
    </p>
    <p>
     VEŠTEC: Syn môj drahý!
    </p>
    <p>
     METOD: Čo sa stalo, milovaný Gorazd?
    </p>
    <p>
     GORAZD: Otče velebný, nič sa nestalo. Treba mu
     <span class="emphasis">
      <em>
       (ukáže na Žreca)
      </em>
     </span>
     to odpustiť.
    </p>
    <p>
     METOD: Rozviažte mu povraz.
    </p>
    <p>
     GORAZD
     <span class="emphasis">
      <em>
       (s učeníkmi rozviaže povraz Žrecovi)
      </em>
     </span>
     .
    </p>
    <p>
     METOD
     <span class="emphasis">
      <em>
       (k Žrecovi):
      </em>
     </span>
     Čo si chcel urobiť s mojím žiakom Gorazdom,
            keď si ho zviazal a dal odvliecť?
    </p>
    <p>
     ŽREC: Chcel som ho živého upáliť.
    </p>
    <p>
     VŠETCI
     <span class="emphasis">
      <em>
       (zhíknu)
      </em>
     </span>
     .
    </p>
    <p>
     MILUŠA
     <span class="emphasis">
      <em>
       (nahlas sa rozplače)
      </em>
     </span>
     .
    </p>
    <p>
     METOD: Prečo si to chcel urobiť?
    </p>
    <p>
     ŽREC: Z pomsty a nenávisti.
    </p>
    <p>
     METOD: Mal si na to príčinu?
    </p>
    <p>
     ŽREC: Teraz už nemám, keď som vo vašich rukách.
    </p>
    <p>
     METOD: Uznáš, že je to zločin, čo si chcel urobiť?
    </p>
    <p>
     ŽREC: Podľa našich starých obyčají by zaslúžene zhynul, tak ako iste dáte teraz i mňa
            tu zamárniť.
    </p>
    <p>
     METOD: Teda uznávaš svoju vinu. A si ju v stave oľutovať?
    </p>
    <p>
     ŽREC
     <span class="emphasis">
      <em>
       (zlomeným hlasom):
      </em>
     </span>
     Márne by som ľutoval. Vy mi to
            neodpustíte.
    </p>
    <p>
     METOD: Kresťanstvo je odpúšťanie, láska, milosrdenstvo. Tento svätý kríž
     <span class="emphasis">
      <em>
       (ukáže na kríž)
      </em>
     </span>
     je vykúpením pre všetkých. Pozri na tento svätý
            kríž.
    </p>
    <p>
     ŽREC: Nesmiem.
    </p>
    <p>
     METOD: Smieš.
    </p>
    <p>
     ŽREC: Nemám na to sily.
    </p>
    <p>
     METOD: My všetci, čo sme tu, zdvihnime oči ku krížu a prosme o Božiu milosť.
    </p>
    <p>
     VŠETCI
     <span class="emphasis">
      <em>
       (obrátia prosebné zraky ku krížu)
      </em>
     </span>
     .
    </p>
    <p>
     ŽREC: Pomôže mi to?
    </p>
    <p>
     METOD: Nielen pomôže, zachráni ťa to. Neboj sa kríža. To je milosť, to je spása.
    </p>
    <p>
     ŽREC
     <span class="emphasis">
      <em>
       (chce zdvihnúť hlavu, bojuje zo sebou, až mu kŕče schytia
               tvár)
      </em>
     </span>
     .
    </p>
    <p>
     METOD: My počkáme, i Boh dobrotivý počká. Odhodlaj sa pokojne, potichu. Láska Božia
            si ťa chce privinúť k sebe.
    </p>
    <p>
     ŽREC
     <span class="emphasis">
      <em>
       (odohráva sa v ňom ťažký vnútorný zápas, čomu dáva výraz primeranými
               pohybmi tela)
      </em>
     </span>
     .
    </p>
    <p>
     METOD: Všetci spolu prosme Boha za túto dušu!
     <span class="emphasis">
      <em>
       (Zloží ruky a modlí
               sa.)
      </em>
     </span>
     Ukrižovaný Bože, daj svetla tejto duši!
     <span class="emphasis">
      <em>
       (Túto invokáciu
               opakuje tri razy.)
      </em>
     </span>
    </p>
    <p>
     VŠETCI: Teba prosíme, vyslyš nás!
     <span class="emphasis">
      <em>
       (Postupne opakujú tri razy.)
      </em>
     </span>
    </p>
    <p>
     METOD: Svätý Bože! Svätý Mocný! Svätý nesmrteľný!
     <span class="emphasis">
      <em>
       (Tiež tri
               razy.)
      </em>
     </span>
    </p>
    <p>
     VŠETCI: Zmiluj sa nad nami!
     <span class="emphasis">
      <em>
       (Tri razy.)
      </em>
     </span>
    </p>
    <p>
     METOD: Skrze svätý kríž a utrpenie tvoje!
    </p>
    <p>
     VŠETCI: Osloboď nás, Pane!
    </p>
    <p>
     ŽREC
     <span class="emphasis">
      <em>
       (po dlhom duševnom boji pomaly dvíha hlavu a ukradomky pozrie na
               kríž):
      </em>
     </span>
     Oh-oh-oh!
     <span class="emphasis">
      <em>
       (Vzrušeným hlasom slabikuje.)
      </em>
     </span>
     Tento
            kríž…
    </p>
    <p>
     METOD: Tento svätý kríž ťa vykúpi.
    </p>
    <p>
     ŽREC
     <span class="emphasis">
      <em>
       (akoby bez seba, v zhrození):
      </em>
     </span>
     Ach, tento kríž, ktorý ja
            nenávidím?
     <span class="emphasis">
      <em>
       (K Metodovi.)
      </em>
     </span>
     A vy ma nezmárnite?
    </p>
    <p>
     METOD: Nie, nezmárnime. My máme pre teba len odpustenie.
    </p>
    <p>
     ŽREC
     <span class="emphasis">
      <em>
       (s plačom):
      </em>
     </span>
     Kto som ja? Hodný som odpustenia?
    </p>
    <p>
     METOD: Hodný si lásky kríža, syn môj drahý!
    </p>
    <p>
     GORAZD a MILUŠA: Hodný si lásky kríža!
    </p>
    <p>
     VŠETCI: Hodný si lásky kríža!
    </p>
    <p>
     METOD: Si z našej krvi a žiť budeš i z Krvi kríža, syn môj drahý!
    </p>
    <p>
     ŽREC
     <span class="emphasis">
      <em>
       (prenikavo zhíkne):
      </em>
     </span>
     Kto som ja, že ste ma nazvali synom
            svojím drahým?
     <span class="emphasis">
      <em>
       (Chce sa vrhnúť na kolená ku krížu a kŕčovito ho objať, ale v
               ostatnej chvíli sa srdito vzoprie a skríkne.)
      </em>
     </span>
     Nie, nie, nie!
     <span class="emphasis">
      <em>
       (Utečie.)
      </em>
     </span>
    </p>
    <p>
     METOD: Už sa nemusíme báť o neho. Už je poranený milosťou Božou. Ďaleko nebude
            utekať.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580237">
        </a>
        Výstup 5.
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, Svätopluk so sprievodom
      </em>
     </span>
    </p>
    <p>
    </p>
    <p>
     <span class="emphasis">
      <em>
       (Zvonku hlas trúbky oznamuje príchod Svätopluka. Všetci sa rozostúpia tak, aby
               Svätopluk mal voľný prístup k Metodovi, ktorý stojí pri kríži. Veštec pritúli k sebe
               Milušu a postaví sa ku Gorazdovi. Ako zaznela trúbka, všetci skrížia ruky na prsiach
               a s hlbokým úklonom čakajú na príchod Svätopluka. Najprv vstúpia vojaci telesnej
               stráže.)
      </em>
     </span>
    </p>
    <p>
     SVÄTOPLUK
     <span class="emphasis">
      <em>
       (vstúpi, ide k Metodovi a objíme ho. Potom rozostretím rúk
               pozdraví svoj ľud):
      </em>
     </span>
     Máme nekonečnú radosť pozdraviť vás, drahý otče Metod
            pred naším milovaným ľudom. Želáme si, aby ste sa o túto radosť delili s nami aj vy.
    </p>
    <p>
     METOD: Drahý vládca Svätopluk, ste pre nás všetkých potešením, ako je potešením pre
            naše starostlivé srdce tento váš ľud.
    </p>
    <p>
     SVÄTOPLUK: Vieme to. A i keď vaša práca si bude ešte žiadať mnoho námahy a
            obetavosti, ovocie tejto práce bude ešte radostnejšie.
    </p>
    <p>
     METOD: Niet námahy, niet obetí pre nás a pre dobro tohto ľudu.
    </p>
    <p>
     SVÄTOPLUK: Tento ľud bude tiež Božím ľudom. Nezaslúži si žiť v tmách, lebo je to ľud
            dobrý, ľud dobrého srdca. Preto istí sme, že porozumie a prijme pravdy večné.
    </p>
    <p>
     METOD: Vytrváme pri tomto ľude až do smrti.
    </p>
    <p>
     SVÄTOPLUK
     <span class="emphasis">
      <em>
       (k ľudu):
      </em>
     </span>
     Náš predchodca, knieža Rastislav získal si
            nehynúce zásluhy tým, že dal povolať kňazov veľkej viery a hlbokej učenosti, aby svoje
            vzácne služby venovali výlučne vám, vášmu povzneseniu a zošľachteniu na duchu i mravoch.
            Okrem vášho dobra a blaha, ktoré po Rastislavovi aj my máme na mysli, berieme do úvahy
            aj tú závažnú okolnosť, že vo vývine a napredovaní so susednými národmi náš ľud len tak
            môže zápoliť, keď prijme vzdelanie kresťanské. Sme na takom rozhraní doby a v takom
            položení záujmov okolitých národov, že kresťanstvo je pre nás priamo príkazom času. I
            pre sebazáchovu, i pre spásu našich detných detí v ďalekých dejoch budúcnosti ideme sa
            včleniť do Cirkvi Kristovej. Ona bude ochrankyňou našou a záštitou i tu na zemi, i vo
            večnosti. Nech tento svätý Kríž
     <span class="emphasis">
      <em>
       (ukáže na veľký drevený kríž)
      </em>
     </span>
     ,
            vsadený tu do našej rodnej pôdy, nevyrvú ani víchre a búrky vekov, ktoré by sa mali
            prehnať ponad tieto kraje! Nech tento svätý kríž zapustí trváce korene do našej zeme, i
            do sŕdc všetkých budúcich jej pokolení. Na srdci nám leží, aby ste svätú vieru nielen
            prijali, ale podľa nej i žili, rástli a do konca vytrvali!
    </p>
    <p>
     VŠETCI: Vytrváme!
    </p>
    <p>
     SVÄTOPLUK
     <span class="emphasis">
      <em>
       (ukazuje na Metoda a jeho učeníkov):
      </em>
     </span>
     Toto sú otcovia
            vaši!
    </p>
    <p>
     VŠETCI: Vieru našich otcov zachováme!
    </p>
    <p>
     METOD
     <span class="emphasis">
      <em>
       (požehná všetkých)
      </em>
     </span>
     .
    </p>
    <p>
     SVÄTOPLUK
     <span class="emphasis">
      <em>
       (dá pokyn na odchod. Podchytí za rameno Metoda a
               odchádzajú.)
      </em>
     </span>
    </p>
    <p>
    </p>
    <p>
     <span class="emphasis">
      <em>
       (Zaznie hlas trúbky, zbor v pozadí spieva staroslovenský Otčenáš. Všetci sa
               poberajú za Metodom a Svätoplukom, iba Miluša a Veštec na chvíľu ostávajú a kľakajú
               pobožne pod kríž.)
      </em>
     </span>
    </p>
    <p>
    </p>
    <p>
     <span class="emphasis">
      <em>
       Koniec
      </em>
     </span>
    </p>
    <p>
    </p>
   </div>
  </div>
 </body>
</html>
