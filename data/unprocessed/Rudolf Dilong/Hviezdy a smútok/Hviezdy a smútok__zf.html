<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2539477">
       </a>
       Hviezdy a smútok
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2570808">
        Dráma na počiatku
       </a>
      </span>
     </dt>
     <dt>
      <span class="sect1">
       <a href="#id2554067">
        Verš o hľadaní
       </a>
      </span>
     </dt>
     <dt>
      <span class="sect1">
       <a href="#id2549683">
        Dievča pri rozlúčke
       </a>
      </span>
     </dt>
     <dt>
      <span class="sect1">
       <a href="#id2567953">
        Som ako v poli strom
       </a>
      </span>
     </dt>
     <dt>
      <span class="sect1">
       <a href="#id2539511">
        Vädnutie
       </a>
      </span>
     </dt>
     <dt>
      <span class="sect1">
       <a href="#id2551832">
        Zlý potomok
       </a>
      </span>
     </dt>
     <dt>
      <span class="sect1">
       <a href="#id2537234">
        Romanca
       </a>
      </span>
     </dt>
     <dt>
      <span class="sect1">
       <a href="#id2522854">
        Pieseň
       </a>
      </span>
     </dt>
     <dt>
      <span class="sect1">
       <a href="#id2522885">
        Ukoliebavka
       </a>
      </span>
     </dt>
     <dt>
      <span class="sect1">
       <a href="#id2522913">
        Pianissimo
       </a>
      </span>
     </dt>
     <dt>
      <span class="sect1">
       <a href="#id2522942">
        Tanec hory
       </a>
      </span>
     </dt>
     <dt>
      <span class="sect1">
       <a href="#id2522973">
        Inšpirátorke
       </a>
      </span>
     </dt>
     <dt>
      <span class="sect1">
       <a href="#id2523005">
        Chlapec
       </a>
      </span>
     </dt>
     <dt>
      <span class="sect1">
       <a href="#id2523034">
        Bolestné detstvo
       </a>
      </span>
     </dt>
     <dt>
      <span class="sect1">
       <a href="#id2523078">
        Tulák
       </a>
      </span>
     </dt>
     <dt>
      <span class="sect1">
       <a href="#id2523117">
        P. G. Hlbinovi
       </a>
      </span>
     </dt>
    </dl>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2570808">
        </a>
        Dráma na počiatku
       </h2>
      </div>
     </div>
    </div>
    <p>
    </p>
    <div class="literallayout">
     <p>
      <br/>
      Je sto a tisíc divov,
      <br/>
      zázrak je veľmi opojný,
      <br/>
      som dušou večne snivou,
      <br/>
      nebudem nikdy spokojný.
      <br/>
      <br/>
      Veci sú také čudné
      <br/>
      a všetko uniká,
      <br/>
      jak tôňa na poludnie
      <br/>
      cez srdce básnika.
      <br/>
      <br/>
      Na zemi neni miesta
      <br/>
      svoj smútok vyplakať,
      <br/>
      opilá moja cesta
      <br/>
      do neba vedie snáď?
      <br/>
      <br/>
      Mrú láskou hrozná v strapci,
      <br/>
      keď v raji začnú milovať,
      <br/>
      pôjdeme raz ta, chlapci,
      <br/>
      budeme rabovať.
      <br/>
      <br/>
      Anjelu, nezabudni
      <br/>
      si ústa v záhrade,
      <br/>
      nič nechcem mať už s ľuďmi,
      <br/>
      kúpem sa v záhade.
      <br/>
      <br/>
      Upadám hneď do snivôt,
      <br/>
      hneď tratím opojenia niť
      <br/>
      a dobrodružný život
      <br/>
      je škoda zahodiť.
      <br/>
      <br/>
      Voľno mi, rozkošne mi
      <br/>
      z tých krehkých kapitol,
      <br/>
      na nebi a na zemi
      <br/>
      tulipán kvetom zakvitol.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2554067">
        </a>
        Verš o hľadaní
       </h2>
      </div>
     </div>
    </div>
    <p>
    </p>
    <div class="literallayout">
     <p>
      <br/>
      Sto razy som kľakal,
      <br/>
      videl som čosi plať,
      <br/>
      radšej by som plakal,
      <br/>
      musím sa radovať.
      <br/>
      <br/>
      Hľadám, odomykám,
      <br/>
      vždy som sa zardieval,
      <br/>
      krása, nechoď nikam,
      <br/>
      idem na karneval.
      <br/>
      <br/>
      Neviem, čo je márnosť,
      <br/>
      chránim sa nevery,
      <br/>
      hlásam novú tvárnosť,
      <br/>
      farby a nové hry.
      <br/>
      <br/>
      Maliar má na štetci
      <br/>
      sny mojej Šťasteny,
      <br/>
      milujem jak všetci
      <br/>
      a bývam splašený.
      <br/>
      <br/>
      Východ sa už brieždi,
      <br/>
      chystám sa odplávať,
      <br/>
      s krásou skrze hviezdy
      <br/>
      budem sa rozprávať.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2549683">
        </a>
        Dievča pri rozlúčke
       </h2>
      </div>
     </div>
    </div>
    <p>
    </p>
    <div class="literallayout">
     <p>
      <br/>
      Nebom vták krúži,
      <br/>
      tu mraky vejú,
      <br/>
      srdce ti túži,
      <br/>
      ľudia sa smejú.
      <br/>
      <br/>
      Sny nevypriahli
      <br/>
      u brehov Vesny,
      <br/>
      radosti vtiahli
      <br/>
      do nemých piesní.
      <br/>
      <br/>
      To plavovláska
      <br/>
      plakala v kútku,
      <br/>
      zviedla ťa láska
      <br/>
      k ružiam a smútku.
      <br/>
      <br/>
      Na tvojej nive
      <br/>
      dozneli lutne,
      <br/>
      nebo je snivé,
      <br/>
      nebo je smutné.
      <br/>
      <br/>
      Tiarch tvojich hora
      <br/>
      v oblakoch mlčí.
      <br/>
      Gondola chorá
      <br/>
      s nami sa lúči.
      <br/>
     </p>
    </div>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2567953">
        </a>
        Som ako v poli strom
       </h2>
      </div>
     </div>
    </div>
    <p>
    </p>
    <div class="literallayout">
     <p>
      <br/>
      Som ako v poli strom,
      <br/>
      spievam si za vetrom
      <br/>
      v pláni,
      <br/>
      ach, tvoja ozvena,
      <br/>
      ty, pieseň bezmenná,
      <br/>
      mámi.
      <br/>
      <br/>
      Ja sa raz pokúsim
      <br/>
      vyletieť z haluzín
      <br/>
      stromu,
      <br/>
      raz, pieseň, zviem to tiež,
      <br/>
      kde vznikáš, komu znieš,
      <br/>
      komu.
      <br/>
      <br/>
      A keď už vyletím,
      <br/>
      padnem späť do kvetín
      <br/>
      v stráni,
      <br/>
      zas budem ako strom,
      <br/>
      zakvitnem v najsladšom
      <br/>
      spaní.
      <br/>
     </p>
    </div>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2539511">
        </a>
        Vädnutie
       </h2>
      </div>
     </div>
    </div>
    <p>
    </p>
    <div class="literallayout">
     <p>
      <br/>
      Ten chlapec, krehký ako kvietky,
      <br/>
      spí tvárou k tvári margarétky,
      <br/>
      ten chlapec s rúčkou nevinnou
      <br/>
      zaspal nad bielou vidinou.
      <br/>
      <br/>
      Ja som mal, Bože, sen za mlada:
      <br/>
      videl som Jordán, púšť a stáda
      <br/>
      a po zármutku rovnakom
      <br/>
      padal som v náruč oblakom.
      <br/>
      <br/>
      Za záclonou som večnosť prežil,
      <br/>
      belasý blankyt z očú snežil,
      <br/>
      milenka moja divoká
      <br/>
      plakala dlho z obloka.
      <br/>
      <br/>
      Už líham do tráv sladkej sieti
      <br/>
      a spiaca ruka Bohu svieti,
      <br/>
      kým fantastické zenity
      <br/>
      modlia sa chorál večitý.
      <br/>
     </p>
    </div>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2551832">
        </a>
        Zlý potomok
       </h2>
      </div>
     </div>
    </div>
    <p>
    </p>
    <div class="literallayout">
     <p>
      <br/>
      Dážď lesov pijem z bdení strašných predkov,
      <br/>
      praded ma stratil v machu pod horou,
      <br/>
      snáď vrátim sa do rakýt a do kvietkov
      <br/>
      s pokorou.
      <br/>
      <br/>
      Vyrastiem v netvora, v tráv fantast púhy,
      <br/>
      snáď v devu ružovú,
      <br/>
      neviem, čí som a fúkam prvé túhy
      <br/>
      na píšťal vŕbovú.
      <br/>
      <br/>
      Ó, trávy, škovrani, ó, rieky staccát,
      <br/>
      ako tie husle ležia na brušku,
      <br/>
      nebesám hrám, mám veľkú silu plakať
      <br/>
      bez vlasti, bez domova, na vŕšku.
      <br/>
      <br/>
      Že túlam sa a hviezdam platím mýto,
      <br/>
      že za vílami bežím do lesa,
      <br/>
      ľalií sestry, zabudnite mi to,
      <br/>
      odpusťte vzdor môj, bratské nebesá.
      <br/>
     </p>
    </div>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2537234">
        </a>
        Romanca
       </h2>
      </div>
     </div>
    </div>
    <p>
    </p>
    <div class="literallayout">
     <p>
      <br/>
      Vypila hora oblaky,
      <br/>
      dozrieva nebo belasé,
      <br/>
      glóriu, veľkú glóriu
      <br/>
      nesie nám slnce vo vlase.
      <br/>
      <br/>
      Zorala láska nebesá,
      <br/>
      srdce je veľký zlatý pluh,
      <br/>
      vyspal sa v zorách záletník,
      <br/>
      teraz je z neho dobrodruh.
      <br/>
      <br/>
      Ďaleko ešte do raja,
      <br/>
      milého milej, Bože, vráť,
      <br/>
      kedysi chcel som s hviezdami
      <br/>
      a s družičkami podriemať;
      <br/>
      <br/>
      duša mi vrela smútkami,
      <br/>
      smútky si tíško spievali,
      <br/>
      spevy dar niesli rusalkám
      <br/>
      a rusalky sa schovali.
      <br/>
      <br/>
      Kto mi dnes povie, čo mi je,
      <br/>
      ja o radosti málo viem,
      <br/>
      leteli nebom červánky
      <br/>
      rtov dievčat, ktoré milujem.
      <br/>
     </p>
    </div>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2522854">
        </a>
        Pieseň
       </h2>
      </div>
     </div>
    </div>
    <p>
    </p>
    <div class="literallayout">
     <p>
      <br/>
      Stretol som v poli krásavice,
      <br/>
      grácie poľnej opery,
      <br/>
      v snách niesli lásku lastovice,
      <br/>
      sladký máj išiel z ofery.
      <br/>
      <br/>
      Bozk nebies počul na chodníčku,
      <br/>
      Bože môj, prečo som ja mních,
      <br/>
      spievali: svätý Antoníčku,
      <br/>
      a ja som smutne šiel pri nich.
      <br/>
      <br/>
      I ja si srdce v piesni nesiem,
      <br/>
      do raja šiel by k dievčatku,
      <br/>
      i ja by spieval svoju pieseň,
      <br/>
      tá nemá, nemá počiatku.
      <br/>
      <br/>
      Spievate, moje sedmikrásky,
      <br/>
      do neba láskou mávate,
      <br/>
      ale tú moju pieseň lásky
      <br/>
      vy nikdy nezaspievate.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2522885">
        </a>
        Ukoliebavka
       </h2>
      </div>
     </div>
    </div>
    <p>
    </p>
    <div class="literallayout">
     <p>
      <br/>
      Z ružovej vlny lásky pije dúha
      <br/>
      sen mušky.
      <br/>
      Kedysi som ti hľadal v prútí druha,
      <br/>
      dnes družky.
      <br/>
      <br/>
      Na tvojich riasach očných popolavých
      <br/>
      spia bozky.
      <br/>
      Z modlitieb zbudli večerných a tmavých
      <br/>
      len trosky.
      <br/>
      <br/>
      Z pliec leješ prúdy vín, z pliec zlatej čaše
      <br/>
      kadere,
      <br/>
      čuj, čuj, jak idú bosé otčenáše
      <br/>
      k ofere.
      <br/>
      <br/>
      Spi vonne, ako dieťa v sladkej noci
      <br/>
      modrých hviezd,
      <br/>
      z pohádky teba keby som mal v moci
      <br/>
      nevyviesť.
      <br/>
      <br/>
      Spi, snívaj ako javor, ako jaseň
      <br/>
      velebou,
      <br/>
      hostiou bielou zlámem svoju báseň
      <br/>
      pred tebou.
      <br/>
     </p>
    </div>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2522913">
        </a>
        Pianissimo
       </h2>
      </div>
     </div>
    </div>
    <p>
    </p>
    <div class="literallayout">
     <p>
      <br/>
      Vlani nám bolo smutne
      <br/>
      a je to dnes.
      <br/>
      <br/>
      Skamenel výkrik mnohý
      <br/>
      pri tôni briez.
      <br/>
      <br/>
      Včera sme milovali,
      <br/>
      je tomu rok.
      <br/>
      <br/>
      Očami nedošli sme
      <br/>
      k dnu morských ôk.
      <br/>
      <br/>
      Čo dávno ranilo nás,
      <br/>
      je čerstvé len.
      <br/>
      <br/>
      Do roka i jed lásky
      <br/>
      zmení sa v blen.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2522942">
        </a>
        Tanec hory
       </h2>
      </div>
     </div>
    </div>
    <p>
    </p>
    <p>
    </p>
    <div class="literallayout">
     <p>
      <br/>
      Po hore chodí tajomstvo,
      <br/>
      sadá si biele na kone.
      <br/>
      Spína ma láska, panenstvo,
      <br/>
      jabĺčko sladkej jablone.
      <br/>
      <br/>
      Nedám vám, vtáci, odpoveď,
      <br/>
      krása sa vlnou odieva.
      <br/>
      Madona, schovaj plavú pleť,
      <br/>
      motýľ ti láskou omdlieva.
      <br/>
      <br/>
      Práve šla laň na medokýš,
      <br/>
      šli marianky k oblakom,
      <br/>
      hora, stíš búrku svoju, stíš
      <br/>
      a ty mňa, Bože, zázrakom.
      <br/>
      <br/>
      Úžasne spí ten kúzelník,
      <br/>
      čaruje možno herečkám,
      <br/>
      ach, čo ja — bludný smrteľník —
      <br/>
      zmením sa v trávu ovečkám.
      <br/>
     </p>
    </div>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2522973">
        </a>
        Inšpirátorke
       </h2>
      </div>
     </div>
    </div>
    <p>
    </p>
    <div class="literallayout">
     <p>
      <br/>
      Za nocí posielam k tebe primadony,
      <br/>
      za dní ti píšem osudné básne,
      <br/>
      obývam ružové poschodie v lásky tôni,
      <br/>
      učím ťa milovať krásne.
      <br/>
      <br/>
      My dvaja stvoríme operu novú,
      <br/>
      my dvaja budeme plakať láskou,
      <br/>
      nebo skryje sa v rosu ľaliovú,
      <br/>
      nebo zmení sa v dúhu tvojich vláskov.
      <br/>
      <br/>
      A možno odídem, je to len snenie
      <br/>
      a ty ma zmučíš v snách sladko,
      <br/>
      prečo ma osud ženie, ženie
      <br/>
      a ja ťa milujem krátko.
      <br/>
      <br/>
      Koľko je lásky, žiaľu, koľko je zlata,
      <br/>
      s tebou som smutný u brány raja,
      <br/>
      snáď raz otvoria baletky vráta:
      <br/>
      tu sme vám, anjeli, my dvaja, my dvaja.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523005">
        </a>
        Chlapec
       </h2>
      </div>
     </div>
    </div>
    <p>
    </p>
    <div class="literallayout">
     <p>
      <br/>
      Najprv sa modlil u postieľky
      <br/>
      a nedal Ježiškovi pokoja,
      <br/>
      potom bol z neho bitkár veľký,
      <br/>
      neskôr pchal prsty do stroja.
      <br/>
      <br/>
      A sám hneď snil o hviezdnom orloji,
      <br/>
      často sa zahľadieval do diaľky,
      <br/>
      mal strašné túžby po zboji,
      <br/>
      utiekol vo svet pre vás, rusalky.
      <br/>
      <br/>
      Tiež som raz chcel už utiecť z domu,
      <br/>
      vtedy som plakal prvýkrát,
      <br/>
      korunu zlatú môjho stromu
      <br/>
      videl som čoraz krajšie vlať.
      <br/>
      <br/>
      O šťastí sníval som ako chlapec
      <br/>
      a túžil som za rajom,
      <br/>
      pri štreke stál som, hľadiac na pec,
      <br/>
      čo hnala šírym krajom.
      <br/>
      <br/>
      Vtedy som chcel ujsť, ale nato
      <br/>
      anjeli ponúkli mi služby —
      <br/>
      a ľudia nikdy nezvedia to,
      <br/>
      aké má chlapec túžby.
      <br/>
     </p>
    </div>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523034">
        </a>
        Bolestné detstvo
       </h2>
      </div>
     </div>
    </div>
    <p>
    </p>
    <div class="literallayout">
     <p>
      <br/>
      Breh môjho detstva býval veľmi prudký,
      <br/>
      keď som sa stretal s krásou v polceste
      <br/>
      a predvídal som všetky čierne smútky,
      <br/>
      vedel som dobre, budú bolestné.
      <br/>
      <br/>
      O čom som snil, vždy nešťastný som býval,
      <br/>
      chodil som tajne plakať na poval…
      <br/>
      Ten, čo na dievčatá sa kradmo díval,
      <br/>
      zákerné túhy v sebe spaľoval.
      <br/>
      <br/>
      Rád by bol býval práškom abo kvetom
      <br/>
      kdesi pod nebom v mladom kaštieli,
      <br/>
      oblaky vtedy svojim rudým deťom
      <br/>
      rozprávky modré o mne vraveli.
      <br/>
      <br/>
      A bol by vzplál nad kamennými mesty,
      <br/>
      do ktorých plačem teraz svoje sny,
      <br/>
      a bolesť moja nenašla si cesty
      <br/>
      a ja som dodnes bludár čudesný.
      <br/>
      <br/>
      Kamarát-tulák, nezdám sa ti, nezdám,
      <br/>
      povedz mi, kto si, si môj bledý druh?
      <br/>
      Zaveďte naspäť moju hviezdu k hviezdam,
      <br/>
      záhadu moju spojte v záhad kruh.
      <br/>
     </p>
    </div>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523078">
        </a>
        Tulák
       </h2>
      </div>
     </div>
    </div>
    <p>
    </p>
    <div class="literallayout">
     <p>
      <br/>
      Voľakde v horách strávim zvyšok žitia,
      <br/>
      jak tulák budem mať skrýš krovia rád,
      <br/>
      a keď ma víly nejak neuchytia,
      <br/>
      tak potom budem v kroví umierať.
      <br/>
      <br/>
      Tie noci budem na fialkách spávať,
      <br/>
      tvár zeleného neba bozká ma,
      <br/>
      tuláckym srdcom budem diaľkam mávať,
      <br/>
      milenkám hviezdam, milej rukama.
      <br/>
      <br/>
      Smrť modrá príde z tamtých mladých brehov,
      <br/>
      život mi nedal nič, oh — čo mi vezme smrť,
      <br/>
      môj bledý anjel poľúbi ma s nehou,
      <br/>
      potom ma vezme niekam v hviezdnu štvrť.
      <br/>
      <br/>
      Keď na fialkách budem odpočívať,
      <br/>
      len víly v hore budú nariekať,
      <br/>
      mesiac sa bude s hviezdičkami dívať
      <br/>
      a vetrík príde mi na tváre hrať.
      <br/>
     </p>
    </div>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523117">
        </a>
        P. G. Hlbinovi
       </h2>
      </div>
     </div>
    </div>
    <p>
    </p>
    <div class="literallayout">
     <p>
      <br/>
      Bolí tu pieseň, bolí krásna pieseň.
      <br/>
      Sláviku, netrilkuj a uč sa dini-dini,
      <br/>
      spev je nám ako víno, víno ako tieseň,
      <br/>
      jak sen o krásach novej domoviny.
      <br/>
      <br/>
      Ten chlapček, poznáš ho, má inú hračku,
      <br/>
      čo sa to učil básniť, čo to verše písal,
      <br/>
      sadol na oblak vánkom ako na hojdačku
      <br/>
      a potom rozkošne sa otvoril mu misál.
      <br/>
      <br/>
      Za neznámymi slnečnými pobrežiami
      <br/>
      stesky sú, bratku, stesky tieto rýmy,
      <br/>
      čo zbýva, povedz? Čo to bude s nami?
      <br/>
      Nemáme nič a povedz, či sme boli zlými?
      <br/>
      <br/>
      Ach, poďme ďalej, jedno: cestou-pasekou,
      <br/>
      je to tak prosté, prosté s kešeňou ísť prázdnou,
      <br/>
      detísk sa zhrnie kolom, takých ošmekov,
      <br/>
      a budú smiať sa, smiať z dvoch bláznov.
      <br/>
      <br/>
      Vidíš, sme jedných túh a nešťastníci dvaja,
      <br/>
      blahoslavený, kto nám vleje viery,
      <br/>
      poď, vyberme sa do samého raja,
      <br/>
      hľadať, kde býva Krása a jej dcéry.
      <br/>
      <br/>
      Do raja, do raja, žeň, živote, ty rýchlovlaku,
      <br/>
      srdce je šialené a plné vzburou,
      <br/>
      láska, ty drahý pohádkový vtáku,
      <br/>
      pobozkaj bozkom svojich trubadúrov.
      <br/>
      <br/>
      Krivuľu-liesku na cestu nám utni,
      <br/>
      klame nás svetu a sme tak mladí, noví,
      <br/>
      i ty si smutný, i ja smutný,
      <br/>
      dievčatá, dievčatá, vy kvietok jahodový…
      <br/>
     </p>
    </div>
    <p>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523167">
       </a>
       Preferans s anjelmi
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2523172">
        Návrat
       </a>
      </span>
     </dt>
     <dt>
      <span class="sect1">
       <a href="#id2523200">
        List
       </a>
      </span>
     </dt>
     <dt>
      <span class="sect1">
       <a href="#id2523230">
        Ľútosť
       </a>
      </span>
     </dt>
     <dt>
      <span class="sect1">
       <a href="#id2523278">
        Kláštor
       </a>
      </span>
     </dt>
     <dt>
      <span class="sect1">
       <a href="#id2523307">
        Cesta do večnosti.
       </a>
      </span>
     </dt>
     <dt>
      <span class="sect1">
       <a href="#id2523357">
        O Božom pevcovi
       </a>
      </span>
     </dt>
    </dl>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523172">
        </a>
        Návrat
       </h2>
      </div>
     </div>
    </div>
    <p>
    </p>
    <div class="literallayout">
     <p>
      <br/>
      Blúdil som za šťastím,
      <br/>
      neznal som radosti,
      <br/>
      nepôjdem za vášňou,
      <br/>
      Pán Boh ma pohostí.
      <br/>
      <br/>
      Rozmarom chutili
      <br/>
      kalných vôd pramene,
      <br/>
      vážne to nemyslím,
      <br/>
      mám srdce zjašené.
      <br/>
      <br/>
      Neresť je ako had,
      <br/>
      plazí sa zo siatin,
      <br/>
      ľútosťou plný som,
      <br/>
      k Bohu sa navrátim.
      <br/>
      <br/>
      Rodia sa červánky,
      <br/>
      nebo sa rozjasní,
      <br/>
      keď ty nie, ó, Bože,
      <br/>
      kto si ma privlastní?
      <br/>
      <br/>
      Ja čakám na milosť,
      <br/>
      kvet svoj ňou polejem,
      <br/>
      pod nebom rodím sa,
      <br/>
      pre nebo dozrejem.
      <br/>
     </p>
    </div>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523200">
        </a>
        List
       </h2>
      </div>
     </div>
    </div>
    <p>
    </p>
    <div class="literallayout">
     <p>
      <br/>
      Vzdal som sa mefistov,
      <br/>
      píšem pár bledých slov
      <br/>
      nebesám v liste:
      <br/>
      Pre smútok zrelý som,
      <br/>
      pre lásku chorý som,
      <br/>
      Ježišu Kriste.
      <br/>
      <br/>
      Bolí ma, preboha,
      <br/>
      bolí ma obloha
      <br/>
      nevinná, ranná,
      <br/>
      chcel som byť svätým tiež,
      <br/>
      veď ty vieš, veď ty vieš,
      <br/>
      Mária Panna.
      <br/>
      <br/>
      Ani tí svätcovia
      <br/>
      nevedia jak som ja
      <br/>
      v zákutiach smútil,
      <br/>
      čo som sa naplakal
      <br/>
      kým azúr hulákal,
      <br/>
      kým svet ma mútil.
      <br/>
      <br/>
      Ťažké dni padali,
      <br/>
      bolestne pomaly
      <br/>
      hľadal som Pána,
      <br/>
      a tak som presedel
      <br/>
      do sviatkov, do nedieľ
      <br/>
      krvavé rána.
      <br/>
      <br/>
      Som smutný. S pocelom
      <br/>
      tvár smutným anjelom
      <br/>
      zakrývam v liste.
      <br/>
      V nebeskej výšine
      <br/>
      smútok svoj stíšime,
      <br/>
      ježišu Kriste.
      <br/>
     </p>
    </div>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523230">
        </a>
        Ľútosť
       </h2>
      </div>
     </div>
    </div>
    <p>
    </p>
    <div class="literallayout">
     <p>
      <br/>
      Modlím sa k Bohu hlasne,
      <br/>
      jak eremita v horách:
      <br/>
      nauč ma písať básne
      <br/>
      v najkrajších metaforách.
      <br/>
      <br/>
      Nechám už, Pane, krásky,
      <br/>
      dosť bolo bludov, lások,
      <br/>
      vpleť svoje samohlásky
      <br/>
      do mojich spoluhlások.
      <br/>
      <br/>
      Bol zo mňa spustlý chasník,
      <br/>
      znám brloh, viechu, šopy,
      <br/>
      veď vieš, že ja som básnik,
      <br/>
      mňa nikto nepochopí.
      <br/>
      <br/>
      Dosť dlho boli hody
      <br/>
      a po kantínach pračky,
      <br/>
      v krčmách som písal ódy
      <br/>
      pre pekné nalievačky.
      <br/>
      <br/>
      Potom som nezadriemal
      <br/>
      a nevyschla mi čaša,
      <br/>
      len Ty si vína nemal
      <br/>
      pre čardáš, pre primáša.
      <br/>
      <br/>
      A keď som rána čakal
      <br/>
      s hlavou na dievčom pliecku,
      <br/>
      môj anjel zo sna plakal
      <br/>
      v úbohom Tvojom decku.
      <br/>
      <br/>
      Do srdca lásky mincou
      <br/>
      zmije ma jedom kusli,
      <br/>
      hynul som po hostincoch
      <br/>
      vo víre diablích huslí.
      <br/>
      <br/>
      Bol žobrák, čo bol pánom,
      <br/>
      bez korunky som ostal
      <br/>
      a Ty si, Pane, ránom
      <br/>
      môj smútok zorám rozdal.
      <br/>
      <br/>
      Zbohom buď, rozpustilosť,
      <br/>
      už nevrátim sa besne,
      <br/>
      Ty vylej na mňa milosť,
      <br/>
      nauč ma krajšie piesne.
      <br/>
      <br/>
      Chcem spievať spevy jasné,
      <br/>
      hrať Dávidovou strunou,
      <br/>
      povedz mi, čo je krásne
      <br/>
      pod slnkom a pod lunou.
      <br/>
      <br/>
      Povedz, kto je tá druhá,
      <br/>
      podobná zlatovláske,
      <br/>
      ja Šalomúnov sluha
      <br/>
      nepôjdem k sábskej kráske.
      <br/>
      <br/>
      Teraz sa v srdci mojom
      <br/>
      s ľútosťou milosť striedať
      <br/>
      nejdem už k hriechu zdrojom,
      <br/>
      noc spí a noc je bledá.
      <br/>
      <br/>
      Radšej Ťa budem chváliť,
      <br/>
      kde holá piesku je púšť.
      <br/>
      Nechci ma v pekle páliť
      <br/>
      a k cigánom ma nepusť.
      <br/>
     </p>
    </div>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523278">
        </a>
        Kláštor
       </h2>
      </div>
     </div>
    </div>
    <p>
    </p>
    <div class="literallayout">
     <p>
      <br/>
      Je Prozreteľnosť na nebi,
      <br/>
      každý z nás Boha velebí.
      <br/>
      <br/>
      Za rána v chóre o štyroch
      <br/>
      zahučí duše lesný roh.
      <br/>
      <br/>
      Počítam večné minúty
      <br/>
      na prsiach Krista zvinutý.
      <br/>
      <br/>
      Do poľa, kde je obilie,
      <br/>
      vlá moje okno motýlie.
      <br/>
      <br/>
      Ja vo väzení zavretom
      <br/>
      ukrývam srdce pred svetom
      <br/>
      <br/>
      a útok diabla ponurý
      <br/>
      udiera večne o múry.
      <br/>
      <br/>
      Prichádza anjel baviť ma,
      <br/>
      ó, to je smutná modlitba.
      <br/>
      <br/>
      Vôľa sa vôľou zohýba —
      <br/>
      a to je krásna modlitba.
      <br/>
      <br/>
      Prepadám s láskou celý deň
      <br/>
      milosti Božej v priehlbeň.
      <br/>
      <br/>
      A na noc v hrobe štyroch stien
      <br/>
      zatícha pieseň, husle, sen…
      <br/>
     </p>
    </div>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523307">
        </a>
        Cesta do večnosti.
       </h2>
      </div>
     </div>
    </div>
    <p>
    </p>
    <div class="literallayout">
     <p>
      <br/>
      V blankytnom svojom prístreší
      <br/>
      necítim sa dosť svojím,
      <br/>
      mňa taká radosť neteší,
      <br/>
      do večnosti sa strojím.
      <br/>
      <br/>
      Do lásky život zahasne
      <br/>
      a má to božský zmysel,
      <br/>
      aké to bolo prekrásne,
      <br/>
      keď Syn na kríži visel.
      <br/>
      <br/>
      Si sladší, Pane, nad bozky,
      <br/>
      nad všetky dievčie perny
      <br/>
      a na ten dar tvoj kráľovský
      <br/>
      teší sa sluha verný.
      <br/>
      <br/>
      Tvoj kvet sa nebu usmieva,
      <br/>
      niet v svete komu spievať,
      <br/>
      už moju báseň dospieva
      <br/>
      anjelských zborov deväť.
      <br/>
      <br/>
      Naplní pieseň kališek,
      <br/>
      spijem sa modrým spánkom,
      <br/>
      spieval i svätý František,
      <br/>
      keď išiel k večným stánkom.
      <br/>
      <br/>
      U vymodlenej studnice
      <br/>
      žíznivé srdce vzplanie,
      <br/>
      dozreli Božie vinice
      <br/>
      a bude vinobranie.
      <br/>
      <br/>
      Nebesá sú mi ružové,
      <br/>
      najkrajšie duša žiari
      <br/>
      a Boh je sladký poznove,
      <br/>
      večne sa delí v dary.
      <br/>
      <br/>
      Mannou je biela ulica,
      <br/>
      buď, Pane, pochválený,
      <br/>
      obeta pre nás páli sa,
      <br/>
      Baránok umučený.
      <br/>
      <br/>
      Potom sa svätí radujú,
      <br/>
      posledná radosť v nebi,
      <br/>
      anjeli do fláut zadujú,
      <br/>
      lámané jedzme chleby.
      <br/>
     </p>
    </div>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523357">
        </a>
        O Božom pevcovi
       </h2>
      </div>
     </div>
    </div>
    <p>
    </p>
    <div class="literallayout">
     <p>
      <br/>
      Pán Boh má studne, charizmy,
      <br/>
      k Assisi pre mňa nieto diaľavy,
      <br/>
      veď viete, že som mníchom,
      <br/>
      ja nosím habit barnavý.
      <br/>
      <br/>
      Nedbám a chodím svetom,
      <br/>
      anjel má prsty v citare,
      <br/>
      komunista mi zaklial,
      <br/>
      neznaboh pľul po bulváre.
      <br/>
      <br/>
      Bože, nie som Ťa ináč hodný, hľaď,
      <br/>
      a poníženia dobré sú mi,
      <br/>
      mám iba lásku do daru,
      <br/>
      ty, láska, slinu na habite umy.
      <br/>
      <br/>
      Oh, nerušte ma v milovaní,
      <br/>
      som bratom bratov sladkých múk,
      <br/>
      láska sa volá biela holubica,
      <br/>
      vyrytá menom do jabĺk.
      <br/>
      <br/>
      Nerušte moje bozky lásky,
      <br/>
      v smútku som hľadal cesty k rtom,
      <br/>
      ó, rána ranené
      <br/>
      s anjelským kalichom.
      <br/>
      <br/>
      Nerušte, teraz v ruke mám
      <br/>
      pre duše biely chlieb,
      <br/>
      ja rád sa dlho modlím,
      <br/>
      mám mnoho krásnych modlitieb.
      <br/>
      <br/>
      Hľa, svet je premožený,
      <br/>
      ja potlačil som pýchu,
      <br/>
      pri samom srdci Seraf hrá mi
      <br/>
      v porciunkulovom tichu.
      <br/>
     </p>
    </div>
    <p>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523403">
       </a>
       Pieseň, ktorú som nezaspieval
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2523409">
        Noc kulís
       </a>
      </span>
     </dt>
     <dt>
      <span class="sect1">
       <a href="#id2523438">
        Jeseň
       </a>
      </span>
     </dt>
     <dt>
      <span class="sect1">
       <a href="#id2523456">
        Ostrov mŕtvych
       </a>
      </span>
     </dt>
     <dt>
      <span class="sect1">
       <a href="#id2507127">
        Bedársky dnešok
       </a>
      </span>
     </dt>
     <dt>
      <span class="sect1">
       <a href="#id2507216">
        Rov
       </a>
      </span>
     </dt>
     <dt>
      <span class="sect1">
       <a href="#id2507261">
        Choré hviezdy
       </a>
      </span>
     </dt>
    </dl>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523409">
        </a>
        Noc kulís
       </h2>
      </div>
     </div>
    </div>
    <p>
    </p>
    <div class="literallayout">
     <p>
      <br/>
      Stromy sa v hrive vzňali, snia o každom vlásku,
      <br/>
      ja nemám čarodejný prútok,
      <br/>
      som zamyslený, ako kto mal lásku,
      <br/>
      vešti mi ty, noc, koľký bude smútok.
      <br/>
      <br/>
      Voňavý vietor vstal z tráv, k oblakom šiel,
      <br/>
      vzal adresu a písal krásnu pre labuť…
      <br/>
      Kalich je horký, plávam k brehu omše,
      <br/>
      obeta trvá, nekonečná púť.
      <br/>
      <br/>
      Do tretej extázy, až k tretím zorám
      <br/>
      strieborne zavanul môj život padajúci,
      <br/>
      zem strhla obraz, nebo rozbilo rám,
      <br/>
      to bola hra, v nej som sa vídal mrúci.
      <br/>
      <br/>
      Noc, ty ma neokrídliš krehkým slovom,
      <br/>
      na mŕtvej perne tvojej čierny list,
      <br/>
      zavelím v chod vo víne kalichovom,
      <br/>
      musím i takto, musím takto ísť.
      <br/>
     </p>
    </div>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523438">
        </a>
        Jeseň
       </h2>
      </div>
     </div>
    </div>
    <p>
    </p>
    <div class="literallayout">
     <p>
      <br/>
      Starecká je jeseň
      <br/>
      ubolená.
      <br/>
      Každá moja túha - smutná žena.
      <br/>
      <br/>
      Roztomilú, novú
      <br/>
      krásu zdeľ mi,
      <br/>
      dnes som zamyslený
      <br/>
      veľmi, veľmi.
      <br/>
      <br/>
      Kalváriou-cestou
      <br/>
      žltých listov,
      <br/>
      ej, môj život, život
      <br/>
      mladých Kristov.
      <br/>
      <br/>
      Hmla a svet a prorok
      <br/>
      zmiera prázdny
      <br/>
      a nech žijú, žijú
      <br/>
      veční blázni.
      <br/>
      <br/>
      Neskoré sú noci
      <br/>
      septembrové,
      <br/>
      ukrižuj nás, Pane,
      <br/>
      v novom Slove.
      <br/>
     </p>
    </div>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523456">
        </a>
        Ostrov mŕtvych
       </h2>
      </div>
     </div>
    </div>
    <p>
    </p>
    <div class="literallayout">
     <p>
      <br/>
      Keď som raz videl Noc spať v tráve horeznačky,
      <br/>
      tu naraz som sa opil oblohou
      <br/>
      a svätú prísahu som zložil na obláčky,
      <br/>
      že nevrátim sa späť do brlohov.
      <br/>
      <br/>
      A keď som potom nechal príšery a mačky,
      <br/>
      ako ma zadula hmlou mladá zem,
      <br/>
      volal som lesné panny, bledé zaklínačky,
      <br/>
      aby ma uložili k vílam sem.
      <br/>
      <br/>
      Keď vtonul som do tráv a nestál som o panny,
      <br/>
      hoc som im závidel v snách vraní vlas,
      <br/>
      májový vietor dal mi, čo mal orgovány,
      <br/>
      a tak ma chytil za opilý pás.
      <br/>
      <br/>
      Potom ma vzniesol nebom k sépiovým výškam,
      <br/>
      nechal som grúne hladným zajacom,
      <br/>
      mával som jarabinám, purpurovým líškam,
      <br/>
      medvedím skrýšam, horám, palácom.
      <br/>
      <br/>
      V mesačnej polnoci les práve jazero pil,
      <br/>
      už ma viac nevideli potoky,
      <br/>
      jak zrelý fantóm bohov v oblak som sa vtopil,
      <br/>
      stále výš hnal môj letún divoký.
      <br/>
      <br/>
      A tak som preháňal hviezd modré križovatky,
      <br/>
      zúfale som sa metal prachom ciest,
      <br/>
      a keď som obežnice minul, stálic zlatky,
      <br/>
      pomarančový mesiac chcel som jesť.
      <br/>
      <br/>
      Videl som krvavé a roztúžené sféry,
      <br/>
      po Mliečnej dráhe blúznil som jak snár,
      <br/>
      tu hviezda hviezdu zvala vábivými pery,
      <br/>
      tu milý blankyt dal si bozkať tvár.
      <br/>
      <br/>
      A teraz už len ísť až k fantazmagóriám,
      <br/>
      zviedli ma slasti popolavých pien,
      <br/>
      chcem počuť čisté spevy, podobné Máriám,
      <br/>
      modlitby bolestných a Božích žien.
      <br/>
      <br/>
      A čul som divnú hudbu, nehrali ju znova,
      <br/>
      zamilovaní stíchli po chvíli,
      <br/>
      nepoznám sladkú reč hviezd, chcel som počuť slová,
      <br/>
      čo počúvajú zlatí motýli.
      <br/>
      <br/>
      Vo vetre maľovanej lásky rozhojdaný
      <br/>
      už som bol len jak vzdušná halúzka,
      <br/>
      vanul som knihou oblakov a trhal strany,
      <br/>
      oh, pre môj život kniha priúzka.
      <br/>
      <br/>
      A tu som stretol rojkov, krásnych vyvrheľov,
      <br/>
      stá a stá druhov, bláznov, nadšencov,
      <br/>
      s rozbitou zemou v dlani, stroskotanou, bielou,
      <br/>
      podobnou tvári starých mládencov.
      <br/>
      <br/>
      Ja kolembal som svätých porazených, pre nich
      <br/>
      chvíľu som myslel na zlé milenky,
      <br/>
      a púpavnatý vesmír, príbuzný môj ženích,
      <br/>
      mal potuteľné o mne myšlienky.
      <br/>
      <br/>
      Povedzte svoje mená na dne týchto morí,
      <br/>
      vy svätí, porazení po láske,
      <br/>
      viem alchýmiu sŕdc, znám choré meteory,
      <br/>
      som dieťa zakliate a tulácke.
      <br/>
      <br/>
      Ach, zbohom, vzácne hady, prevelebné zmije,
      <br/>
      pavúčie siete, nite chodníkov!
      <br/>
      Zabral som na jazerá, kde sa láska myje,
      <br/>
      tá láska nyvá, smutný drahý kov.
      <br/>
      <br/>
      Splynul som jako zlý blud s ružovými rajmi,
      <br/>
      jak plodom sladká jabloň hýril som,
      <br/>
      Cherube, ktorý Adamovi hral si, hraj mi
      <br/>
      a ja sa zmením v šťastný Evin strom.
      <br/>
      <br/>
      Auroru z neba odvesím a dám ju devám,
      <br/>
      zobudím z hlbín hada rozkoše,
      <br/>
      budete všetky podobať sa zvodným Evám
      <br/>
      a poskáčete medzi rákosie,
      <br/>
      <br/>
      budete láskou plné, biele telo vaše,
      <br/>
      z ktorého rozvoňajú fialky,
      <br/>
      do posvätených vezmem rúk jak sväté čaše,
      <br/>
      kypiace silou starej gorálky.
      <br/>
      <br/>
      Skryte ma za svoj tieň, dám vám kríž dramatický
      <br/>
      na mladé vlny čela, úst a pŕs,
      <br/>
      do víchríc vašich brehov skrýval som sa vždycky,
      <br/>
      prekvíliac tak svoj život skrz-naskrz,
      <br/>
      <br/>
      budem vám vravieť sny, mám veľmi krehkú mladosť,
      <br/>
      jar večná zaviedla ma k pokladom,
      <br/>
      lásku som hľadal vždy a keď som poznal radosť,
      <br/>
      urážal som ju samým pohľadom.
      <br/>
      <br/>
      Na spodku večnosti sa kajám v bielej plachte,
      <br/>
      plný som ťažkých nešťastí a omylov,
      <br/>
      zelené hlupstvá veziem, cestu mojej jachte!
      <br/>
      Spustnem i s celou kvetnou flotilou.
      <br/>
      <br/>
      Čím som to vlastne tu, na nebi utopencov,
      <br/>
      akúsi svadbu, tuším, spravil som,
      <br/>
      bez družíc páperových, bez sna, bez mládencov
      <br/>
      dal som sa tančiť s nebom opilcom.
      <br/>
      <br/>
      Ja som chcel zosňať výšku, odkliať plesá neba,
      <br/>
      lkal som pre lásky moje, pre víly,
      <br/>
      ja vidina, ja zdrap, ja som chcel, večnosť, teba,
      <br/>
      ja fenoménon, ja dym zblúdilý.
      <br/>
      <br/>
      Orient slncí, neha žien! Skry ma, ilúzia,
      <br/>
      najsladší môj i plavých bohov dar,
      <br/>
      v červánkoch svet už letí, dobehnem snáď i ja,
      <br/>
      prv než do hmlovín padnem s ním na tvár.
      <br/>
     </p>
    </div>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507127">
        </a>
        Bedársky dnešok
       </h2>
      </div>
     </div>
    </div>
    <p>
    </p>
    <div class="literallayout">
     <p>
      <br/>
      Z éteru chlapček v studni neba
      <br/>
      úsvitom nezorie deň.
      <br/>
      Neviem, ako sa modliť budem
      <br/>
      raňajšiu novú modlitbu.
      <br/>
      <br/>
      Som bedár zarudlej tváre,
      <br/>
      krv mám podliatu žalobou
      <br/>
      krivdy.
      <br/>
      Pôjdeme? Nepôjdeme?
      <br/>
      <br/>
      Tedy ideme.
      <br/>
      Ideme porazenecky!
      <br/>
      Vejú smutné vlajky v brázdy,
      <br/>
      v studené hĺbky ciest.
      <br/>
      <br/>
      Neviem. Neviem. Ideme.
      <br/>
      Svet je tribúna, ulica, dav,
      <br/>
      rečníka niet.
      <br/>
      <br/>
      Bez veľkej myšlienky
      <br/>
      tramvaje vrčia námestím
      <br/>
      aj ľudia.
      <br/>
      <br/>
      A tu je torzo, to je torzo,
      <br/>
      básnici nehovoria
      <br/>
      do dňa.
      <br/>
      <br/>
      V zvesené krídla svetlo
      <br/>
      zoviera deň.
      <br/>
      A slnce máče lagúny ulíc
      <br/>
      hrivou v kvete.
      <br/>
      <br/>
      Plamene zeme kúpu oči
      <br/>
      a mrzká hradská domova
      <br/>
      v prachu.
      <br/>
      Koho to bolí, že spia ruky
      <br/>
      kostnaté
      <br/>
      v okne.
      <br/>
      <br/>
      O poludní a bez poludnia
      <br/>
      visíme vežou z oblohy jak srdce zvona
      <br/>
      v rozliatych dvanásť hodín.
      <br/>
      <br/>
      Padli sme,
      <br/>
      duchovia padlí, spupne, vysoko
      <br/>
      do modrých poludní.
      <br/>
      Oddych sa zlámal na kusy,
      <br/>
      sen z hladkostí a kvádrov
      <br/>
      a pohľad pruhovaný
      <br/>
      latami plotu.
      <br/>
      <br/>
      Dve moje labute,
      <br/>
      dve oči väznené.
      <br/>
      <br/>
      V sto stmievaní,
      <br/>
      v stá mŕtvych zrakov
      <br/>
      vplúžili
      <br/>
      dve labute, dve kliatby, dve vášne
      <br/>
      <br/>
      a letia,
      <br/>
      letia dve jachty posledné, dvaja smutní,
      <br/>
      dve oči väznené.
      <br/>
      <br/>
      Zabolí krute,
      <br/>
      ešte raz život zabolí
      <br/>
      do mrákot.
      <br/>
      <br/>
      A diaľka napne ústa
      <br/>
      v tonúcich trávach brehov;
      <br/>
      aby sme nezabudli,
      <br/>
      že radosť z mostov a dúh
      <br/>
      a z takých oblúkov
      <br/>
      je ničím,
      <br/>
      aby sme nezabudli
      <br/>
      na ilúzie odišlých
      <br/>
      s otázkou diaľky a tmy
      <br/>
      v sklamaní.
      <br/>
      A boli hladní ako my,
      <br/>
      neradostne sme odplávali,
      <br/>
      a boli hladní ako my.
      <br/>
      <br/>
      Pobledlých tvarov splavy
      <br/>
      jednako stratili sme.
      <br/>
      Veci sa súžili v bolesti
      <br/>
      do tmava,
      <br/>
      veci sa opierali o hrany sveta,
      <br/>
      veci sa opierali
      <br/>
      o hrdzavé chrbty vĺn
      <br/>
      do zaviata.
      <br/>
      <br/>
      Jak fosfor — stleli vidiny
      <br/>
      v údolí mŕtvom.
      <br/>
      V údolí jozafatskom
      <br/>
      kľakli sme k pádu.
      <br/>
      Dve labute, dva vŕšky
      <br/>
      vrástli do hustého večera
      <br/>
      vražedne, oddane.
      <br/>
      Dve lásky, dve milenky,
      <br/>
      milovať nikdy nebudú.
      <br/>
      Dve moje labute,
      <br/>
      dychtíte mojou túhou,
      <br/>
      pádite mojím snom
      <br/>
      v zadutí,
      <br/>
      dve moje labute.
      <br/>
      <br/>
      Noc zapla za vôz more
      <br/>
      a ťahá hory-doly.
      <br/>
      Búrte sa, vlny,
      <br/>
      na víchra vodách tvrdé tango ľudí,
      <br/>
      búrte sa, vlny,
      <br/>
      do hrobu temnôt zapriahnuté srdcia.
      <br/>
      <br/>
      Ja milujem nespokojencov
      <br/>
      noci.
      <br/>
      A ty, ó, nebo, plávaš,
      <br/>
      nespokojné nebo v tuláckom víne,
      <br/>
      s čiernou postavou mojou
      <br/>
      bez kotvy.
      <br/>
      <br/>
      Oh, neviem, čo ešte milujem.
      <br/>
      Je všetko teraz. V noc svätojánsku.
      <br/>
      <br/>
      Nenávisť nemala byť.
      <br/>
      Noc! Keby tu človek nežil, abo zmiznul.
      <br/>
      Noc! Aspoň ty, ó, noc, spoj ma s horami,
      <br/>
      stvor drámu v svojom lone
      <br/>
      a daj mi jedno dejstvo
      <br/>
      k úteku.
      <br/>
     </p>
    </div>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507216">
        </a>
        Rov
       </h2>
      </div>
     </div>
    </div>
    <p>
    </p>
    <div class="literallayout">
     <p>
      <br/>
      Keď som ťa prvým okom videl,
      <br/>
      kováči
      <br/>
      kovali strechu na nebi,
      <br/>
      a ja som prisahal
      <br/>
      na krásu bohýň,
      <br/>
      na oko
      <br/>
      bohyne Junony.
      <br/>
      <br/>
      Dul biely vietor tvojich očú
      <br/>
      a ústa v bozky ústili,
      <br/>
      o vlnobitie tvojich pŕs
      <br/>
      rozkošne zavesil sa
      <br/>
      budúci chlapček-námorník.
      <br/>
      Veslári dvaja hnali
      <br/>
      smutný môj čln.
      <br/>
      <br/>
      Tvoj dych sa odvesil
      <br/>
      spod neba jahodového
      <br/>
      a valil poľom spevy spevov: lásku.
      <br/>
      Padali vŕšky na kolená
      <br/>
      na nalomenú vôňu lúk.
      <br/>
      <br/>
      V bezodnom stál som zhíknutí.
      <br/>
      Ozvala si sa hĺbkam.
      <br/>
      <br/>
      Do studní padli zvony tvojich slov
      <br/>
      jak do poludnia.
      <br/>
      <br/>
      Potom si sklamala,
      <br/>
      potom si hasla bielym telom,
      <br/>
      neostalo mi z milovania
      <br/>
      iba hrsť sladkých bludov,
      <br/>
      hruď tvoja vzdmula sa dvoma sopkami,
      <br/>
      dva tvoje Vezuvy
      <br/>
      zasypali môj Neapol.
      <br/>
      <br/>
      A
      <br/>
      dnes
      <br/>
      sen
      <br/>
      má šedé šaty väzenské.
      <br/>
      Šarkani štyria ťahajú
      <br/>
      môj čierny koráb po horách.
      <br/>
     </p>
    </div>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507261">
        </a>
        Choré hviezdy
       </h2>
      </div>
     </div>
    </div>
    <p>
    </p>
    <div class="literallayout">
     <p>
      <br/>
      Z väzenia, ohne, poďme
      <br/>
      ta pod oblohu holú,
      <br/>
      Sirény chorej noci
      <br/>
      padajú mŕtvo dolu.
      <br/>
      <br/>
      A tak je všetko strašné
      <br/>
      u toho mŕtvol lesa…
      <br/>
      Siamská kráska, povedz,
      <br/>
      modlíš sa ešte, vieš sa?
      <br/>
      <br/>
      Aj tam sú slncia ťažké?
      <br/>
      Aj u vás hasne, hasne?
      <br/>
      Siamská kráska, povedz,
      <br/>
      prečo miluješ krásne?
      <br/>
      <br/>
      Ó, daj sa nenávidieť
      <br/>
      tu na asfalte, dlážke,
      <br/>
      keď neprenesieš sem mi
      <br/>
      pralesy svoje ťažké,
      <br/>
      <br/>
      keď nevieš, že som chorý.
      <br/>
      Niet zotavenia vo dne.
      <br/>
      Noc vytrvale kráča,
      <br/>
      ku chorým hviezdam poďme.
      <br/>
     </p>
    </div>
    <p>
    </p>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2507290">
       </a>
       Biele cesty
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2507296">
        Sny
       </a>
      </span>
     </dt>
     <dt>
      <span class="sect1">
       <a href="#id2507336">
        Vidiny
       </a>
      </span>
     </dt>
     <dt>
      <span class="sect1">
       <a href="#id2507364">
        Pohľady
       </a>
      </span>
     </dt>
     <dt>
      <span class="sect1">
       <a href="#id2507407">
        Dumy
       </a>
      </span>
     </dt>
     <dt>
      <span class="sect1">
       <a href="#id2504428">
        Myšlienka
       </a>
      </span>
     </dt>
     <dt>
      <span class="sect1">
       <a href="#id2504456">
        Hlas
       </a>
      </span>
     </dt>
     <dt>
      <span class="sect1">
       <a href="#id2504503">
        Slovo
       </a>
      </span>
     </dt>
    </dl>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507296">
        </a>
        Sny
       </h2>
      </div>
     </div>
    </div>
    <p>
    </p>
    <div class="literallayout">
     <p>
      <br/>
      Po čele sny mi chodia,
      <br/>
      po tvári sieť mi pradú,
      <br/>
      holúbky bielej mysle,
      <br/>
      bieleho vtáci sadu.
      <br/>
      <br/>
      Zreli jak klas ku klasu,
      <br/>
      deň ku dňu, prút ku prútu,
      <br/>
      dýchali rosu, hudbu
      <br/>
      na nebi odpočutú.
      <br/>
      <br/>
      Idem a stojím, idem,
      <br/>
      vravím, že idem-stojím,
      <br/>
      bolestne hreje láska,
      <br/>
      jar plače kvetom svojím.
      <br/>
      <br/>
      Cez všetky vlákna vidím
      <br/>
      tvár milujúcej spiacej,
      <br/>
      na veľké ohne volám
      <br/>
      plam noci nehoriacej.
      <br/>
      <br/>
      Tá svätojánska muška
      <br/>
      šla v taji, nedotlela,
      <br/>
      do mojej cesty mávla,
      <br/>
      jak sobotienka biela.
      <br/>
      <br/>
      Nebude kúska zlata
      <br/>
      v tom veľkom prebudení?
      <br/>
      ostanem ako mramor
      <br/>
      faraónovej ženy.
      <br/>
      <br/>
      Ó, verím, verím v ticho,
      <br/>
      v sen verím bez pohľadu,
      <br/>
      sto sedmikrás ma hreje,
      <br/>
      sto farieb vodopádu.
      <br/>
     </p>
    </div>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507336">
        </a>
        Vidiny
       </h2>
      </div>
     </div>
    </div>
    <p>
    </p>
    <div class="literallayout">
     <p>
      <br/>
      Zjav duše v končín tkanive
      <br/>
      tvár halí v svetlá tône,
      <br/>
      kľakli si ku mne tajomstvá,
      <br/>
      bojím sa o ne.
      <br/>
      <br/>
      Diaľ je jak les, stráň vetvy tká
      <br/>
      árie spodnej škály,
      <br/>
      na sklenom fijál jazere
      <br/>
      krás mandolíny hráli.
      <br/>
      <br/>
      V prchavo matných šelestoch
      <br/>
      čuť tisíceré ruky,
      <br/>
      hrám zvonkovými svetlami,
      <br/>
      plám svetelnými zvuky.
      <br/>
      <br/>
      Na sivých vláhach v splave chvíľ
      <br/>
      blyštia sa oči hadie,
      <br/>
      do podoblačnej ríše zriem,
      <br/>
      mne novú hrôzu pradie.
      <br/>
      <br/>
      Zjav duše z diaľav schytí ma
      <br/>
      vo vidín vlhkej pare.
      <br/>
      Čítam a čítam v horúčke,
      <br/>
      v kriesení, muke, žiare.
      <br/>
     </p>
    </div>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507364">
        </a>
        Pohľady
       </h2>
      </div>
     </div>
    </div>
    <p>
    </p>
    <div class="literallayout">
     <p>
      <br/>
      Veslári bielej diaľavy
      <br/>
      tkli rána okom rosy,
      <br/>
      teraz sa úsvit prelomil,
      <br/>
      najprv bol šedo-kosý.
      <br/>
      <br/>
      Vo svetle hrany vecí tnú,
      <br/>
      vo víchre premenenia,
      <br/>
      pohľadom v hĺbky oblohy
      <br/>
      hrá oko pulzom vrenia.
      <br/>
      <br/>
      Hry pásma vesmír neskryje,
      <br/>
      neviditeľná brána,
      <br/>
      cez studne idú, cez hviezdy
      <br/>
      budúce naše rána.
      <br/>
      <br/>
      Čakavo hlásky v tráve snia
      <br/>
      a potom vstanú v puky,
      <br/>
      priebojné sloky zazvonia,
      <br/>
      zahučia v oku zvuky.
      <br/>
      <br/>
      Ó, svety, šerá, svitania!
      <br/>
      ó, divotvorné siete!
      <br/>
      ó, zraky tisícerých hmiel
      <br/>
      pri neskutočnej méte!
      <br/>
      <br/>
      Ó, chrámy, svätý majestát!
      <br/>
      ó, sviečok husté rady!
      <br/>
      Široko oči otvorím,
      <br/>
      jak chlapec som ja mladý.
      <br/>
      <br/>
      A neprestanem vidieť, priasť
      <br/>
      na krehkej diaľok clone,
      <br/>
      maľujem pestrý pohyb sfér,
      <br/>
      na horách ostré vône.
      <br/>
     </p>
    </div>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507407">
        </a>
        Dumy
       </h2>
      </div>
     </div>
    </div>
    <p>
    </p>
    <div class="literallayout">
     <p>
      <br/>
      Začarovane žijem.
      <br/>
      Kde mi je motýľ? Uletel!
      <br/>
      Toto sú smutné astry
      <br/>
      a stelú krásu bielych tiel.
      <br/>
      <br/>
      Chvíľ požiar vstane,
      <br/>
      chvíle mrú ešte v studienkach,
      <br/>
      kolomidúce cesty
      <br/>
      ja tancujúci halím v prach.
      <br/>
      <br/>
      Teraz som si to zmyslel,
      <br/>
      zbytočný mi je ohnivák,
      <br/>
      v samote v svojich hmlách som,
      <br/>
      v oblakoch budem ako vták.
      <br/>
      <br/>
      Mám kázať vtáčkom, rybám,
      <br/>
      hľadám tú zlatú postilu,
      <br/>
      do tela dúm reč vkliata
      <br/>
      zaplače pieseň unylú.
      <br/>
      <br/>
      Tieň tváre nemý krehne,
      <br/>
      pozerám na prízrak,
      <br/>
      hovorí ústy samôt
      <br/>
      do seba vpadlý zrak.
      <br/>
      <br/>
      Dni šumia v dlhých sukniach,
      <br/>
      priestorov svetlých pijem šum,
      <br/>
      je tisíceré hlucho,
      <br/>
      státisíceré publikum.
      <br/>
     </p>
    </div>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2504428">
        </a>
        Myšlienka
       </h2>
      </div>
     </div>
    </div>
    <p>
    </p>
    <div class="literallayout">
     <p>
      <br/>
      Pocelom mája zaviate
      <br/>
      spia ešte snežné dievčatá.
      <br/>
      Nad zradou blízkych rudých chvíľ
      <br/>
      trasľavý éter vajatá.
      <br/>
      <br/>
      Sklopenej lásky slnečnej
      <br/>
      nevidieť lúča hranicu,
      <br/>
      horúce svetlá, padajte
      <br/>
      na oka môjho sietnicu.
      <br/>
      <br/>
      Ja na vás hľadím, ráno je,
      <br/>
      na rozkvet čakám v úsvite,
      <br/>
      strom nesie krásne ovocie,
      <br/>
      prečo ma, plody, mučíte?
      <br/>
      <br/>
      Myslím, tkám ťažké páperie,
      <br/>
      stesk vlákno mysle dopovie,
      <br/>
      možno, že ešte jedenkrát
      <br/>
      zapučí rajské stromovie.
      <br/>
      <br/>
      Zovreté, vlákna, nový hlad,
      <br/>
      pohnete vetrom spiaci dych,
      <br/>
      kľaknem a vstanem v modlitbách
      <br/>
      širokých, veľkých, svadobných.
      <br/>
     </p>
    </div>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2504456">
        </a>
        Hlas
       </h2>
      </div>
     </div>
    </div>
    <p>
    </p>
    <div class="literallayout">
     <p>
      <br/>
      I ponad orgie, i ponad kvety
      <br/>
      hlas zuní, kosí,
      <br/>
      jak nebezpečný čarodej tu stojí,
      <br/>
      žaluje, prosí.
      <br/>
      <br/>
      Spev brehov morských videl som, keď sadal
      <br/>
      na lodné sľuky,
      <br/>
      po padajúcich hmlách šiel ďalej príliv,
      <br/>
      podal mi ruky.
      <br/>
      <br/>
      V ozvenách hory rozhučané u riav
      <br/>
      kľakli si hlasne,
      <br/>
      k nim schýlil som sa recitovať
      <br/>
      najkrajšie básne.
      <br/>
      <br/>
      Pršanie neba znášalo sa v hviezdach
      <br/>
      v údolia ranné,
      <br/>
      modlitby svätcov od oblohy čul som
      <br/>
      pozväzované.
      <br/>
      <br/>
      Od štyroch vetrov okrídlene húdli
      <br/>
      duchovia veľkí,
      <br/>
      oni by vzali srdcia, trpiteľa
      <br/>
      i trpiteľky.
      <br/>
      <br/>
      Tisícich vrava okamžikov tesných
      <br/>
      horúčkou zvrela,
      <br/>
      na mojom zraku každá chvíľa bola
      <br/>
      rovnaká, biela.
      <br/>
      <br/>
      Zvuk blízkych diaľok zvonil ružiam, prachu,
      <br/>
      vlnil sa klasom,
      <br/>
      na mojom srdci ozýval sa tlkot
      <br/>
      sfarbeným hlasom.
      <br/>
     </p>
    </div>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2504503">
        </a>
        Slovo
       </h2>
      </div>
     </div>
    </div>
    <p>
    </p>
    <div class="literallayout">
     <p>
      <br/>
      A človek vykrváca slovo.
      <br/>
      Zamĺknu kvety, stíchne zem.
      <br/>
      Milujem slovo krvi,
      <br/>
      milujem.
      <br/>
      <br/>
      Jedného slova váha:
      <br/>
      ostatok, život, smäd i hlad.
      <br/>
      Svet zazelená sa vám
      <br/>
      v stromorad.
      <br/>
      <br/>
      Agátmi by si natrel ústa,
      <br/>
      bozkami sadnem na kvet líp,
      <br/>
      vytrhnem zo srdca vám
      <br/>
      hadí šíp.
      <br/>
      <br/>
      Bez žalôb i bez ponosy
      <br/>
      v bolesti by vás pohostil,
      <br/>
      pri stole Božom pezinskom
      <br/>
      by sa spil.
      <br/>
      <br/>
      Hostinu s vami slávil by
      <br/>
      od Turíc druhých do Turíc,
      <br/>
      volali by sme lásku
      <br/>
      lastovíc.
      <br/>
      <br/>
      Vás mi dnes neohreje zem,
      <br/>
      vráťte sa naspäť, oblaky.
      <br/>
      Sme v jednom slove ľudskom
      <br/>
      rovnakí.
      <br/>
      <br/>
      Človek človeka poznal
      <br/>
      v láskavom pozdrave.
      <br/>
      Na slovo hľadeli sme
      <br/>
      krvavé.
      <br/>
     </p>
    </div>
    <p>
    </p>
   </div>
  </div>
 </body>
</html>
