<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e123">
       </a>
       Osoby
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    FRNTOLINKA, vdova
   </p>
   <p>
    IRMA, jej dcéra
   </p>
   <p>
    ĽUDMILA, pastorkyňa
   </p>
   <p>
    SABÍNA, komorná
   </p>
   <p>
    MILOSLAV, učiteľ
   </p>
   <p>
    STONOHA, jeho priateľ
   </p>
   <p>
    RANDHÁZI, juvelír
   </p>
   <p>
    MACO ČURIMURI, drotár
   </p>
   <p>
    BACHRATÝ, krčmár
   </p>
   <p>
    ŠIROKÝ, mäsiarsky pomocník
   </p>
   <p>
    ČIERNY, kominár
   </p>
   <p>
    ŠKRABÁČIK, pisár
   </p>
   <p>
    MESTSKÝ KAPITÁN
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e159">
       </a>
       Dejstvo I.
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="emphasis">
     <em>
      Izba v dome Frntolinky. V kúte stojí krinolína. Vzadu oblok, zprava i zľava
            vchody. Stôl, stoličky, skriňa.
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 1.
     </strong>
    </span>
   </p>
   <p>
   </p>
   <p>
    STONOHA
    <span class="emphasis">
     <em>
      (starý mládenec, opatrne otvára dvere a nazerá dnu. Komická figúra.
            Okrúhla usmiata tvár, červenkastý nos. Menšia plešinka. Bez fúzov):
     </em>
    </span>
    Ani
         živého ducha!… Nepovedal som ti? Len sa smelo dnu.
    <span class="emphasis">
     <em>
      (Vojde, za ním prichodí
            Miloslav.)
     </em>
    </span>
   </p>
   <p>
    MILOSLAV
    <span class="emphasis">
     <em>
      (mladý, asi dvadsaťdvaročný učiteľ. Veľké čierne oči, malé fúziky.
            Jemný, uhladeného správania. Obzerá sa nedôverčivo):
     </em>
    </span>
    Počuj, ty potrimiskár,
         ak nás tu pristihnú…
   </p>
   <p>
    STONOHA
    <span class="emphasis">
     <em>
      (sadne si za stôl):
     </em>
    </span>
    No, ty si bojko!… Myslel som, že ti
         láska dodá sily, keď sa vkradneme k tvojej najmilšej. Mne by aspoň dodala. Ale tebe? Trasú
         sa ti kolená, ani čo by si bohvie čo zlého robil.
   </p>
   <p>
    MILOSLAV: Keby si toľko nerozprával a radšej striehol, či niekto nepovolaný neprichodí.
   </p>
   <p>
    STONOHA: Teraz naozaj neviem, čo mám robiť. Stará pani s Irmuškou sa pustily svetom až
         do strelnice — to som na vlastné oči videl, nuž načo strážiť?… Načo strážiť — milý
         priateľko — keď mačka vyšla na vandry a myši môžu mať hody… hahaha…
   </p>
   <p>
    MILOSLAV: Nesmej sa tak hlúpo. Môže prísť aj pán tútor alebo niekto známy.
   </p>
   <p>
    STONOHA: A za kým by prišli, keď pani nie je doma? Pomyslel som si, tí zaľúbenci môžu
         túto hodinu využiť!
   </p>
   <p>
    MILOSLAV: Nuž a čo tu chceš potom ty?…
   </p>
   <p>
    STONOHA: Bezo mňa by si tu nebol, môj milý… A potom, chcem sa priučiť hrkútať. Čoskoro
         to budem aj ja potrebovať, nuž chcem vedieť, ako to ty robíš. Vedel som, že ste si
         prisľúbili randevú.
   </p>
   <p>
    MILOSLAV: Ako si to zvedel?
   </p>
   <p>
    STONOHA: Čo ťa po tom…? Hehehe… Oj, viem ja dobre, že si znaky dávate a že telegramy na
         dvoch nohách hore-dolu lietajú.
   </p>
   <p>
    MILOSLAV: No a potom?… Quid tibi ad haec?
   </p>
   <p>
    STONOHA: Mám výsostný záujem, aby som ťa čo najskôr videl ako šťastlivého mladoženícha…
         Hehehe… To dodá aj Sabínke chuť a ja budem tiež onedlho žiariť od šťastia.
   </p>
   <p>
    MILOSLAV
    <span class="emphasis">
     <em>
      (sa smeje):
     </em>
    </span>
    Oženiť sa…? Ja…?
   </p>
   <p>
    STONOHA: Pravdaže. A načo chodíš potom na randevú?
   </p>
   <p>
    MILOSLAV: Aby som spoznal svoju nastávajúcu. Ale hneď sa oženiť? Oj, braček môj milý, to
         si musím rozmyslieť, lebo ľahko sa to povie, ale urobiť to — v tom je háčik.
    <span class="emphasis">
     <em>
      (Stojí pri obloku.)
     </em>
    </span>
    Ktosi ide… Už prešiel. Poďme čakať na
         priedomie.
   </p>
   <p>
    STONOHA: Aby ťa každý okoloidúci videl a prezradil frau Frntolinke?… Nie, braček.
   </p>
   <p>
    MILOSLAV: Ale veď tu nemôžeme ostať… Takto sa votrieť do cudzieho domu…
    <span class="emphasis">
     <em>
      (pozerá oblokom)
     </em>
    </span>
    . Ľudmilka neprichodí…
   </p>
   <p>
    STONOHA: Vyčkaj času ako hus klasu. Kým prejde z dolného konca na horný, to chvíľu trvá.
         Musela odprevadiť frau Frntolinku. Koľko ceremónií robí tá baba! Odprevádzať ju musia, v
         ústrety jej musí vždy niekto prísť… Ako nejakej princeznej.
   </p>
   <p>
    MILOSLAV: Nedajbože, aby sa tak vrátila aj s Ľudmilkou. Chcel by som sa s ňou už vážne
         poshovárať.
   </p>
   <p>
    STONOHA: Heureka! Ty sa chceš vážne poshovárať s Eviným pokolením? Či sa možno s ním
         vážne shovárať?
   </p>
   <p>
    MILOSLAV: S Ľudmilkou možno. Ľudmilka je…
   </p>
   <p>
    STONOHA: … múdra, skromná, pracovitá, pekná, viem. Iba ostatné sú nanič, však?… Takto
         hovorí každý zaľúbený mladík.
   </p>
   <p>
    MILOSLAV: Každé pravidlo má výnimku!
   </p>
   <p>
    STONOHA: To je možné! Ja keby som bol na tvojom mieste a mal takú krásavicu za
         snúbenicu, veľa by som neškrupuloval. Raz k tomu aj tak musí dôjsť, nuž čím skôr, tým
         lepšie, kým ti ju niekto zpod nosa neuchytí.
   </p>
   <p>
    MILOSLAV
    <span class="emphasis">
     <em>
      (vyskočí):
     </em>
    </span>
    Čo to táraš…? Vari o niečom vieš…? Krúti sa
         niekto okolo nej…?
   </p>
   <p>
    STONOHA: Ešte nie, ale môže sa to stať! Preto čím skôr prevezmi sladké jarmo. Vieš, že
         frau Frntolinka hľadá ženíchov, kde len môže.
   </p>
   <p>
    MILOSLAV: Hej, hľadá, ale pre Irmušku.
   </p>
   <p>
    STONOHA: Ale niektorému sa môže zapáčiť aj Ľudmilka a gnedige Frntolinka ju dá, len aby
         sa jej striasla! A len aby si ju nedostal ty.
   </p>
   <p>
    MILOSLAV: Kým sa nevydá Irmuška, nesmie sa vydať ani Ľudmilka. A mám si ju azda vziať
         proti jej vôli a proti vôli pána tútora?
   </p>
   <p>
    STONOHA: Ja na tvojom mieste — by som ju aj uniesol… Našiel by som si útulný domček,
         čo-priam len slamou prikrytý, pred domom by bola malá lavička, pod smutnou vŕbou. Tam by
         sme vysedávali za letných podvečerov… Okolo domčeka zelená lúka, cez ňu sa ženie bystrý
         potôčik do rybníka, v ktorom sa pohrávajú pstruhy. Na brehu záhradka, večer mesiačik…
   </p>
   <p>
    MILOSLAV: A chleba nič?
   </p>
   <p>
    STONOHA: Žemličky namiesto chleba…! A v lete jahody, maliny a čučoriedky a naostatok
         černice a plánky.
   </p>
   <p>
    MILOSLAV: Zabudol si tŕpky alebo komprdy a pre teba pochabé huby… A napokon, povedz:
         preto si ma sem dotiahol, aby si ma oboznamoval so svojimi náhľadmi na manželstvo…?
   </p>
   <p>
    STONOHA: Musím ťa zaúčať a pripravovať ako tvoj najlepší priateľ. Lebo neviem, či tie
         moje náhľady nebudeš onedlho potrebovať.
   </p>
   <p>
    MILOSLAV: Z tvojich náhľadov nevyžijem. Obávam sa, že by som z tvojej romantiky zahynul
         hladom a zamrzol kdesi na brehu jazera pod smutnou vŕbou.
   </p>
   <p>
    STONOHA: Keď ťa človek počúva, skoro by neveril, že si zaľúbený. Zaľúbený nehľadí na
         svet čiernymi okuliarmi.
   </p>
   <p>
    MILOSLAV: Keď je žalúdok prázdny, i srdce vychladne.
   </p>
   <p>
    STONOHA: Čo sa hladu týka, práve som ti to rozriešil; či si bol azda hluchý…? A že
         nezamrznete, za to ti ručím: pod jednou perinou sa zohrejete! Či ma chápeš?
   </p>
   <p>
    MILOSLAV
    <span class="emphasis">
     <em>
      (netrpezlivo hľadí oblokom):
     </em>
    </span>
    No, skončil si už…?
   </p>
   <p>
    STONOHA: Ale kdeže. Teraz ti poviem čosi o sebe. Ja a moja ani trochu nebudeme
         prieberčiví; pristaneme aj na zemiačky.
   </p>
   <p>
    MILOSLAV: Varené, a či pečené…?
   </p>
   <p>
    STONOHA
    <span class="emphasis">
     <em>
      (vyskočí):
     </em>
    </span>
    Na to najdôležitejšie by som bol skoro zabudol.
         Naša romantika vyžaduje aj dve kozičky.
    <span class="emphasis">
     <em>
      (Sadá si, sám sa nechá unášať svojimi
            predstavami.)
     </em>
    </span>
    Moja Dulcinea
    <span class="emphasis">
     <em>
      (Miloslav sa smeje)
     </em>
    </span>
    ich ráno
         podojí, potom ich s gitarou v ruke zaženie na kraj lesíka, jahôd a malín nasbiera a
         napoludnie sa vráti. Ja medzitým hybaj k rybníku — a na obed misa pstruhov na stole. A ešte
         čosi! U mňa sa budú chovať v lete v zime hrdličky — samček a samička — ako príklad
         manželskej lásky a svornosti. Sabínka i ja si budeme hrkútať ako tie hrdličky.
   </p>
   <p>
    MILOSLAV: Ty tu táraš, kým sa ja trápim starosťami. Nedovolím, aby tú úbohú stvoru, tú
         milú dušu macocha ďalej trápila a mučila.
   </p>
   <p>
    STONOHA: Ľahká pomoc: ožeň sa s ňou a tráp ju ty. Tak, tak, braček. Matka je matka a
         macocha je macocha. To je už raz darmo.
   </p>
   <p>
    MILOSLAV: Áno…! Stará sa len o svoju fiflenu, o svoju Irmušku.
   </p>
   <p>
    STONOHA: Bližšia košeľa ako kabát. A či nehovorí aj porekadlo: koľko bielych vrán, toľko
         dobrých macôch. A punktum!
   </p>
   <p>
    MILOSLAV: Čo tu teda robiť? Mám ju zažalovať?
   </p>
   <p>
    STONOHA: Zomrel kráľ Matej: už je po spravodlivosti!
   </p>
   <p>
    MILOSLAV: Prosbopisy — štemple; od Kaifáša k Annášovi. Ísť k advokátovi? A kým sa dočkám
         konca procesu, ostarnem a mladosť ju fuč.
   </p>
   <p>
    STONOHA: Keby tej macochy nebolo, mohli by ste žiť, nie priam nádherne, ale celkom
         spokojne. Ľudmilka má dom, z ktorého jej už dnes patrí polovička a po smrti vdovy…
   </p>
   <p>
    MILOSLAV: Pán Boh vyslyš!
   </p>
   <p>
    STONOHA: … pripadne jej celý. Hniezdo by si teda mal, nemusel by si teda platiť nájomné.
         Okrem toho má role, lúku… To vám na chlebík postačí a kravičku si tiež môžete vychovať.
         Vravím ti, nepremýšľaj a ožeň sa! Počúvaj, ona ti má, ani by som si to nebol pomyslel, aj
         tisíc zlatých v sporiteľni. A o iných, pravda, skromnejších kapitálikoch sa dozvieš od
         sirotského otca.
   </p>
   <p>
    MILOSLAV: Ale ty si chlapík podkutý na štyri nohy! Odkiaľ to všetko vieš…? Pravda, taký
         pobehaj i to vie, čo sa každý deň v desiatich domoch varí… Ale toľko je isté, že o veci
         treba uvažovať…
   </p>
   <p>
    STONOHA: Bravó! Tak sa mi páčiš. Už aj letím…
    <span class="emphasis">
     <em>
      (Chce odísť.)
     </em>
    </span>
   </p>
   <p>
    MILOSLAV: Kam ideš?
   </p>
   <p>
    STONOHA: Na faru, vypísať ohlášky. Hneď som tu!
   </p>
   <p>
    MILOSLAV: Ty pochábeľ! Máš už súhlas nevesty, macochy a pána tútora? Nemáš, tak ostaň tu
         a seď, lebo ho aj tak nedostanem. Kým sa nevydá princezná Irmuška, Ľudmilka sa nesmie
         vydať, aby jej šťastie nepokazila. Gnedige Frntolinka sa tak rozhodla a naviedla aj
         sirotského otca, aby jej skôr nedal svolenie, kým ona nedá.
   </p>
   <p>
    STONOHA: Tu máš! Už mi je súdené ostať starým mládencom naveky. Sabína sa nechce skôr
         vydať, kým sa nevydá Ľudmilka… Prekliate Evino pokolenie!…
    <span class="emphasis">
     <em>
      (Malá pauza. Obaja
            úmorne premýšľajú. Stonoha ohryzuje cigaru.)
     </em>
    </span>
   </p>
   <p>
    STONOHA
    <span class="emphasis">
     <em>
      (po chvíli):
     </em>
    </span>
    Situácia je beznádejná.
   </p>
   <p>
    MILOSLAV
    <span class="emphasis">
     <em>
      (prikývne):
     </em>
    </span>
    Celkom beznádejná.
   </p>
   <p>
    STONOHA: Niet východiska.
   </p>
   <p>
    MILOSLAV: Absolútne niet východiska.
   </p>
   <p>
    STONOHA: Sabínka sa nevydá, kým sa nevydá Ľudmilka. To je strašné.
   </p>
   <p>
    MILOSLAV: A Ľudmilka sa nevydá, kým sa nevydá Irmuška. To je strašné.
   </p>
   <p>
    STONOHA: Nedá sa teda nič robiť.
   </p>
   <p>
    MILOSLAV: Nedá sa vôbec nič robiť.
   </p>
   <p>
    <span class="emphasis">
     <em>
      (Pauza.)
     </em>
    </span>
   </p>
   <p>
    STONOHA: Iba ak…
   </p>
   <p>
    MILOSLAV: Iba ak čo?
   </p>
   <p>
    STONOHA: Iba ak by sme Irmuške našli ženícha.
   </p>
   <p>
    MILOSLAV: Keby sa vydala Irmuška, vydala by sa Ľudmilka.
   </p>
   <p>
    STONOHA: Keby sa vydala Ľudmilka, vydala by sa Sabínka.
   </p>
   <p>
    MILOSLAV: Slovom, Sabínka sa vydá, ak Irmuške nájdeš ženícha.
   </p>
   <p>
    STONOHA: Teda nájdem Irmuške ženícha.
   </p>
   <p>
    MILOSLAV: Lenže ťažko nájdeš človeka, čo by si Irmušku vzal.
   </p>
   <p>
    STONOHA: Nájdem ho, čo by som do samého pekla poň išiel. Pre teba to urobím, aby si
         dostal Ľudmilku. Hádam potom aj Sabínka bude ku mne láskavejšia.
   </p>
   <p>
    MILOSLAV: Práve prichádzajú. Ľudmilka aj Sabínka.
   </p>
   <p>
    STONOHA: Pre všetkých svätých! Sabínku som nečakal, ak ma tu nájde, vyhodí ma. Kdeže sa
         skryjem?
    <span class="emphasis">
     <em>
      (Skryje sa pod krinolínu.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 2.
     </strong>
    </span>
   </p>
   <p>
   </p>
   <p>
    MILOSLAV: Ruky bozkávam, krásne panny.
    <span class="emphasis">
     <em>
      (Klania sa.)
     </em>
    </span>
   </p>
   <p>
    ĽUDMILKA
    <span class="emphasis">
     <em>
      (je mladá, driečna dievčina. Dlhé vlasy, jemné správanie):
     </em>
    </span>
    Pán Miloslav! Čo vám to sišlo na um prísť k nám! Keby sa tak gnedige frau Frntolinka
         dozvedela…
   </p>
   <p>
    MILOSLAV
    <span class="emphasis">
     <em>
      (ju chytí za ruky):
     </em>
    </span>
    Nevráti sa, slečna. Vyčkal som, kým
         odišla, a Sabínka nás neprezradí, však?
   </p>
   <p>
    SABÍNA: Radšej znesiem od nej trochu hromobitia, ako by som vás mala prezradiť.
   </p>
   <p>
    MILOSLAV: Zaľúbený má vždy porozumenie pre iného zaľúbeného. Pravda, Sabínka…?
   </p>
   <p>
    SABÍNA
    <span class="emphasis">
     <em>
      (je staršia, dvadsaťpäťročná. Nie je pekná ani špatná. Je komicky
            naivná, trochu hundre):
     </em>
    </span>
    To ja, prosím, nemôžem vedieť…
   </p>
   <p>
    MILOSLAV: Ľudmilka zlatá, taký som šťastný, že ťa vidím.
    <span class="emphasis">
     <em>
      (Drží ju za
            ruky.)
     </em>
    </span>
   </p>
   <p>
    ĽUDMILA: I ja sa teším, ale…
   </p>
   <p>
    SABÍNA
    <span class="emphasis">
     <em>
      (sa odvráti):
     </em>
    </span>
    No, počkajte, ja sa nebudem dívať.
   </p>
   <p>
    MILOSLAV: Smiem vám ukradnúť bozk?
   </p>
   <p>
    SABÍNA: To je vždy celkom zbytočná otázka.
   </p>
   <p>
    MILOSLAV: Nuž, teda oprobujem.
    <span class="emphasis">
     <em>
      (Chce bozkať Ľudmilu.)
     </em>
    </span>
   </p>
   <p>
    ĽUDMILA: Nie, Miloslav, niekto príde.
   </p>
   <p>
    SABÍNA: Len rýchlo, kým nepozerám.
   </p>
   <p>
    STONOHA
    <span class="emphasis">
     <em>
      (vykukne z pod krinolíny)
     </em>
    </span>
    .
   </p>
   <p>
    MILOSLAV: Ľudmilka… prosím…
   </p>
   <p>
    SABÍNA: Ale ste nešikovný. Ja by som už bola nie jeden, ale päť bozkov ukradla.
   </p>
   <p>
    MILOSLAV
    <span class="emphasis">
     <em>
      (jej zašušká):
     </em>
    </span>
    Teraz nepozerá…
    <span class="emphasis">
     <em>
      (Nešikovne ju
            bozká.)
     </em>
    </span>
   </p>
   <p>
    ĽUDMILKA
    <span class="emphasis">
     <em>
      tiež ticho):
     </em>
    </span>
    Ešte raz…
    <span class="emphasis">
     <em>
      (Dlhý bozk.)
     </em>
    </span>
   </p>
   <p>
    SABÍNA: Ale už dosť…
    <span class="emphasis">
     <em>
      (prejde dopredu od obloka, Stonoha znova
            zalezie)
     </em>
    </span>
    .
   </p>
   <p>
    MILOSLAV: Už som zunoval toto kradnuté šťastie a rozhodol som sa, že budeš navždy moja.
   </p>
   <p>
    SABÍNA: Ale, pán učiteľ, takéto reči.
   </p>
   <p>
    MILOSLAV: To je pravda, Sabínka. Aj na vás čaká veľké šťastie.
   </p>
   <p>
    SABÍNA: Veľké šťastie…? Aha, už viem, to šťastie sa volá Stonoha… No, veru. Pekné
         šťastie… Taký pochábeľ.
   </p>
   <p>
    MILOSLAV: Ale Sabínka, ja viem, že ho ľúbite, ako môžete takto hovoriť…? Veď Stonoha je
         poriadny človek!
   </p>
   <p>
    SABÍNA: Poriadny človek…? Poriadny človek pracuje, ale on len pochabstvá vystrája.
   </p>
   <p>
    MILOSLAV: Čo nie je, môže byť: složí posledné exámeny a bude advokátom.
   </p>
   <p>
    SABÍNA: Tie exámeny skladá už desať rokov.
   </p>
   <p>
    ĽUDMILA: Práve preto ich už zanedlho složí… Ako dobre, že nemusím čakať na teba, kým
         složíš exámeny… Ale zas čosi iného sa nám stavia do cesty.
   </p>
   <p>
    MILOSLAV: Všetky prekážky premôžeme, Ľudmilka. Len aby si bola vždy a vo všetkom so
         mnou. Ja už poznám spôsob, ako budeš môcť byť onedlho navždy moja.
   </p>
   <p>
    ĽUDMILA
    <span class="emphasis">
     <em>
      (pritúli sa k nemu):
     </em>
    </span>
    Ako? Povedz, Miloško, ako…?
   </p>
   <p>
    MILOSLAV
    <span class="emphasis">
     <em>
      (pozrel na Stonohu, ktorý dával znamenie, aby nepovedal):
     </em>
    </span>
    Stonoha… Nie, radšej ti to nezradím.
   </p>
   <p>
    ĽUDMILA: Teda mi neveríš a nechceš mi dožičiť tú radosť? Dobre. Ani ja sa ti už s ničím
         nezdôverím…
    <span class="emphasis">
     <em>
      (vzdorovite vstane a odíde od neho)
     </em>
    </span>
    .
   </p>
   <p>
    MILOSLAV
    <span class="emphasis">
     <em>
      (ide za ňou):
     </em>
    </span>
    Ale, Ľudmilka, nemôžem ti to prezradiť, lebo
         nič ešte nie je isté a všetko by sa pokazilo. A keby sa o tom klebetilo po meste, nikdy by
         sa náš zámer nevydaril a ja by som ťa zas stratil…
   </p>
   <p>
    ĽUDMILA
    <span class="emphasis">
     <em>
      (prudko sa obráti):
     </em>
    </span>
    A či som ja klebetnica? Oh, takto ma
         poctiť…! Kto vám môže viac veriť než ja a komuže vy máte predovšetkým veriť: mne!
    <span class="emphasis">
     <em>
      (Fňuká.)
     </em>
    </span>
    Nikdy sa za vás nevydám… Oh, aká som nešťastlivá…
   </p>
   <p>
    MILOSLAV
    <span class="emphasis">
     <em>
      (nevie, čo robiť):
     </em>
    </span>
    Ale, Ľudmilka, tak som to nemyslel.
         Nechcem, aby sa o tom vopred hovorilo, keď ešte…
   </p>
   <p>
    ĽUDMILA: Odíďte! Keď sa mi v tomto nechcete zdôveriť, ako mi chcete veriť celý život…?
   </p>
   <p>
    MILOSLAV: Ľudmilka, chcem sa s tebou poshovárať…
   </p>
   <p>
    ĽUDMILA: Nechcem vás vidieť!
    <span class="emphasis">
     <em>
      (Dá sa do plaču a vybehne.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 3.
     </strong>
    </span>
   </p>
   <p>
   </p>
   <p>
    SABÍNA
    <span class="emphasis">
     <em>
      (ide za Ľudmilou ku dverám):
     </em>
    </span>
    Ale, Ľudmilka, hneď takto…
   </p>
   <p>
    STONOHA
    <span class="emphasis">
     <em>
      (vystrčí hlavu, tíško):
     </em>
    </span>
    Rozprávaj jej o mne!
    <span class="emphasis">
     <em>
      (Schová sa, lebo sa vracia Sabína.)
     </em>
    </span>
   </p>
   <p>
    MILOSLAV: Mohol by som ísť za ňou, Sabínka…?
   </p>
   <p>
    SABÍNA: Zavrela sa do svojej chyže a nikoho nepustí, kým sa nevyplače. Už ju poznám.
   </p>
   <p>
    MILOSLAV: Vy ste mi svedkom, že som ju nechcel uraziť, ani nahnevať. Prosím vás,
         vysvetlite jej to a poproste za mňa, aby mi odpustila.
   </p>
   <p>
    SABÍNA: No, vy ste len chlap, hneď prosiť o odpustenie. Len ju nechajte… príde aj bez
         odprosovania, len čo sa vyplače.
   </p>
   <p>
    MILOSLAV: Čertovský Stonoha…!
   </p>
   <p>
    SABÍNA: Vidíte, ja to vždy hovorím, že on fígle vystrája. Tu to máte! Aj vám čosi
         vykonal ten pochábeľ…?
   </p>
   <p>
    MILOSLAV: Práve naopak, dobre mi poradil, ale s tým sme nerátali, že to bude musieť
         vedieť aj Ľudmilka!
   </p>
   <p>
    SABÍNA: Vidíte…? Čo máte z jeho rady…? Zvadu! Čo ináč by mohol pochábeľ poradiť?
   </p>
   <p>
    MILOSLAV: Ale mne naozaj dobre poradil! A vy, prečo sa naň tak čertíte? Veď je statočný,
         poriadny, múdry…
    <span class="emphasis">
     <em>
      (Stonoha sa vystrčí zpod krinolíny a blažene sa
            usmieva)
     </em>
    </span>
    rozumný, počestný. Ani muche neublíži. A čo je najdôležitejšie…
         veľmi vás ľúbi
    <span class="emphasis">
     <em>
      (Sabína sa blažene usmieva)
     </em>
    </span>
    . Keď hovorí o vás, stále
         len vzdychá, očami krúti, až mi je ho ľúto. Volá vás svojou Dulcineou.
   </p>
   <p>
    SABÍNA: Veď mu ja ukážem, Dulcineu! Nech mi nechodí na oči.
    <span class="emphasis">
     <em>
      (Stonoha rýchle
            zalezie.)
     </em>
    </span>
    Aby ho hus kopla. I predošlú nedeľu, práve keď som sa do chrámu
         božieho chystala, len ti nevdojak priskočí a…
    <span class="emphasis">
     <em>
      (hanblivo)
     </em>
    </span>
    , nehanblivec
         akýsi, hneď ma bozkáva… Či sa to patrí…? Moja frizúra bola hneď v pekle.
   </p>
   <p>
    MILOSLAV: Vidíte, aj to je dôkaz, že vás veľmi ľúbi.
   </p>
   <p>
    SABÍNA: Naozaj…?
   </p>
   <p>
    MILOSLAV: Nemali by ste ho tak odstrkovať.
   </p>
   <p>
    SABÍNA: Odstrkovať…? A či sa mám dať na posmech sveta verejne bozkávať? Keby prišiel
         večer. Ale som mu vtedy povedala! Do kalendára si to nenapíše…! Za sklo si to nedá — to mu
         prisahám!
   </p>
   <p>
    MILOSLAV: A on?
   </p>
   <p>
    SABÍNA
    <span class="emphasis">
     <em>
      (usmieva sa):
     </em>
    </span>
    Nuž, prosím, rozchichotal sa, jašo akýsi, a
         vraj aby som sa nehnevala, že ma nechá, takú vyfrizírovanú odfotografovať. Len samé žarty
         vystrája.
   </p>
   <p>
    MILOSLAV: S vami nie, Sabínka. Na vás myslí vážne.
   </p>
   <p>
    SABÍNA: Naozaj…? Keby to bola pravda. — Ale on? Hneď sa mladej vyškiera, hneď starej
         zalieča a za chrbtom jej figu ukazuje… No, povedzte, môžem mu potom veriť…?
   </p>
   <p>
    MILOSLAV: Jemu vždy, Sabínka. Najšťastnejší je, keď môže byť pri vás!
   </p>
   <p>
    SABÍNKA: Naozaj…?
    <span class="emphasis">
     <em>
      (Smeje sa hanblivo.)
     </em>
    </span>
    I ja sa teším, keď ma
         pochytí, vyobjíma a vystíska, že mi až kosti praštia, bodaj ho porantalo. A…
    <span class="emphasis">
     <em>
      (hanblivo)
     </em>
    </span>
    , chcel, aby som ho vraj pobozkala, priam tak, ako ste vy
         chceli od slečinky. To si počkáš! Keď je truľo… Keď ma nasilu bozká, čo mám robiť…? Ja sa
         neviem brániť… Ale odo mňa sa toho nedožije! Tak!
   </p>
   <p>
    MILOSLAV
    <span class="emphasis">
     <em>
      (kýval za chrbtom Stonohovi, ten sa osmeľuje, zas zalezie a zas
            vyliezol):
     </em>
    </span>
    Ale dožije, Sabínka, dožije. Už hádam pôjdem, lebo sa naozaj môže
         frau Frntolinka vrátiť. Nezabudnite odprosiť Ľudmilku. S Bohom.
   </p>
   <p>
    SABÍNA: Nezabudnem, pán Miloslav, nezabudnem. S Bohom.
    <span class="emphasis">
     <em>
      (Odprevádza ho ku
            dverám.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 4.
     </strong>
    </span>
   </p>
   <p>
   </p>
   <p>
    STONOHA
    <span class="emphasis">
     <em>
      (zatiaľ vyliezol zpod krinolíny a kľakol si. Keď sa Sabína obráti,
            vztiahne túžobne obe ruky k nej):
     </em>
    </span>
    Moja Dulcinea!
   </p>
   <p>
    SABÍNA
    <span class="emphasis">
     <em>
      (zľakne sa):
     </em>
    </span>
    Svätý Florián… Ach, ten naničhodník všetko
         vypočul…
   </p>
   <p>
    STONOHA: Všetko, moja Dulcinea! A teraz to povedz aj mne, povedz konečne „áno“…
   </p>
   <p>
    SABÍNA: Kde je metla, hneď ti poviem „áno“! A s dôrazom!
   </p>
   <p>
    STONOHA: Povedz „áno“, aby som ťa mohol pritisnúť na svoju mužnú hruď… do môjho objatia
         poď, v ktorom môžeš byť stále, v zime v lete, aj na jeseň. Pekný domček si postavíme, pre
         teba kúpim kozičky, gitaru a hrdličky…
   </p>
   <p>
    SABÍNA
    <span class="emphasis">
     <em>
      (najskôr sa ohnala metlou, potom ju skloní a s blaženým úsmevom sa
            blíži k nemu. Metlu má v ruke):
     </em>
    </span>
    Miško, môj…
   </p>
   <p>
    STONOHA: Na gitare ti budem hrávať, keď budeš kozičky pásť, hrdličky nám budú hrkútať…
    <span class="emphasis">
     <em>
      (Sabína si mu sadla na kolená a pritíska si k sebe metlu.)
     </em>
    </span>
    Aj my si
         budeme hrkútať… Spravíme si hniezdočko a budeme ako v raji…
    <span class="emphasis">
     <em>
      (Chce ju bozkať, ona
            mu nastrčí metlu a vyskočí.)
     </em>
    </span>
    No, povedz áno a daj sa mi bozkať.
   </p>
   <p>
    SABÍNA: Figu, ľaľa ho…
    <span class="emphasis">
     <em>
      (Uteká pred ním.)
     </em>
    </span>
   </p>
   <p>
    STONOHA
    <span class="emphasis">
     <em>
      (chce ju chytiť):
     </em>
    </span>
    Moja Dulcinea… Nebuď taká zlá a povedz,
         že…
    <span class="emphasis">
     <em>
      (Za scénou hneď na to „Dajte hrnce drotovať, ženičky… misky, rajnice…“ Obaja
            sa zarazia a stoja.)
     </em>
    </span>
    Ký Parom ho musel práve teraz doniesť.
   </p>
   <p>
    SABÍNA: Na hanbu sveta tu vyčíňate. Ak vás tu teraz nájde, celé mesto ma bude ohovárať,
         že ja, čestná panna, bola som sama s vami v izbe… Ten drotár ide sem… Čo teraz?
   </p>
   <p>
    STONOHA: Jediný bozk a hneď sa stratím…!
   </p>
   <p>
    SABÍNA: No, ale takto si vynucovať…
    <span class="emphasis">
     <em>
      (Ostatné zanikne v bozku Stonohovom, ktorý
            len tak mľaskol.)
     </em>
    </span>
   </p>
   <p>
    STONOHA
    <span class="emphasis">
     <em>
      (oblizuje sa):
     </em>
    </span>
    Ani v raji. A teraz pod krinolínu, aspoň sa
         pocvičím na budúce časy, ani čo by som to našiel…
    <span class="emphasis">
     <em>
      (Zalezie pod
            krinolínu.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 5.
     </strong>
    </span>
   </p>
   <p>
   </p>
   <p>
    SABÍNA
    <span class="emphasis">
     <em>
      (stane si pred krinolínu)
     </em>
    </span>
    .
   </p>
   <p>
    DROTÁR
    <span class="emphasis">
     <em>
      (vojde. Starší, asi 50-ročný, dlhé vlasy, hladkej tváre. Prešedivený.
            Na chrbte náčinie na drotovanie. Krošňu):
     </em>
    </span>
    Boh daj šťastia!
   </p>
   <p>
    SABÍNA: Bodajže ťa aj s Macom…! Ako som sa ho zľakla: či ste to naozaj vy…?
   </p>
   <p>
    DROTÁR: Ako ma tu vidíte.
   </p>
   <p>
    SABÍNA
    <span class="emphasis">
     <em>
      (netrpezlivá, stojí pred krinolínou, chcela by ho dostať
            von):
     </em>
    </span>
    Nemáme teraz, Maco, nič, príďte inokedy, hoci zajtra.
   </p>
   <p>
    DROTÁR: Nuž a to zas ako… Slečinka ma sem zavolali, že máte puknutú misu a že ju hneď
         prinesie, aby som vraj počkal.
   </p>
   <p>
    SABÍNA: Hej, mali sme, ale je už opravená, slečinka o tom nevedeli.
    <span class="emphasis">
     <em>
      (Odprevádza ho von.)
     </em>
    </span>
    Tak s Pánom Bohom a príďte inokedy, inokedy.
    <span class="emphasis">
     <em>
      (Pri dverách sa stretne s Ľudmilou, Sabína skočí zpät pred
            krinolínu.)
     </em>
    </span>
   </p>
   <p>
    DROTÁR: Tak s Pánom Bohom.
   </p>
   <p>
    ĽUDMILA: A misu nám kedy zadrotujete…?
   </p>
   <p>
    DROTÁR: Vraj je už zadrotovaná, hovorí slečna komorná…
   </p>
   <p>
    SABÍNA
    <span class="emphasis">
     <em>
      (v rozpakoch):
     </em>
    </span>
    Už si spomínam… hej, len predvčerom sa mi na
         dvoje rozsypala… No, dobre ju pozaťahujte, aby urodzená pani nič nezbadali.
   </p>
   <p>
    ĽUDMILA: Nijaké strachy, veď ona do kuchyne nechodí a na novú vám groše nedá.
    <span class="emphasis">
     <em>
      (Podáva misu drotárovi.)
     </em>
    </span>
    A kdeže ste boli, Maco, od takto roku? Len
         včera sme vás spomínali: Ten náš Maco, vraj, kdesi okolo Brna kosti složil.
    <span class="emphasis">
     <em>
      (Drotár sa smeje.)
     </em>
    </span>
    No, keď nebolo po vás ani chýru ani slychu.
   </p>
   <p>
    DROTÁR: Nuž, slečinka, zatáral som sa ja, na moje staré dni až hen za ten nešťastný
         Berlín.
   </p>
   <p>
    SABÍNA
    <span class="emphasis">
     <em>
      (je ani na tŕní):
     </em>
    </span>
    Čo nepoviete…?
   </p>
   <p>
    ĽUDMILA: Až za Berlín?
   </p>
   <p>
    DROTÁR
    <span class="emphasis">
     <em>
      (sadá si na zem a chystá sa drotovať):
     </em>
    </span>
    Ej, ale mi bol ten
         Berlín dal…
   </p>
   <p>
    ĽUDMILA: A čože?
   </p>
   <p>
    DROTÁR: Veď nás tí Berlínčania, prosím vás, všetkých drotárov ako dajakých zlodejov
         zlapali a ozlomkrky až na hranice vysankovali. Nuž tak! Bodaj sa, aj s tým, kto to
         nariadil, prepadli do zeme. Už som sa zapovedal: od Moravy ďalej sa moja noha nepohne. Veru
         tak.
    <span class="emphasis">
     <em>
      (Drotuje.)
     </em>
    </span>
    A tým Berlínčanom to, bohuprisám, príležitostne
         vrátime…
   </p>
   <p>
    ĽUDMILA
    <span class="emphasis">
     <em>
      (prejde k Sabíne, tá rýchle odchádza ku dverám):
     </em>
    </span>
    Miloslav
         už dávno odišiel?
   </p>
   <p>
    SABÍNA: Hneď, len čo ste vyšli…
   </p>
   <p>
    ĽUDMILA: Bol smutný…?
   </p>
   <p>
    SABÍNA: Trochu… ale musím ísť na jatky po pečienku, lebo urodzená pani bude nadávať.
   </p>
   <p>
    ĽUDMILA: Ponáhľajte sa, Maco. Idem s vami; a, povedzte, neodkázal mi dačo?
    <span class="emphasis">
     <em>
      (Vychodia.)
     </em>
    </span>
    A nevypytoval sa na mňa?
   </p>
   <p>
    SABÍNA: Veľmi ho trápilo…
    <span class="emphasis">
     <em>
      (ostatné zaniká vonku)
     </em>
    </span>
    .
   </p>
   <p>
   </p>
   <p>
    <span class="bold">
     <strong>
      Výstup 6.
     </strong>
    </span>
   </p>
   <p>
   </p>
   <p>
    DROTÁR
    <span class="emphasis">
     <em>
      (má misu v ruke):
     </em>
    </span>
    Oj, ľahko ja tebe pomôžem, za pár
         Otčenášov budeš ako nová. — A tri groše budú moje.
    <span class="emphasis">
     <em>
      (Drotuje a spieva.)
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Oj, ty moja mať slovenská, smutná si.
Skľučujú ťa odjakživa zlé časy…
tvoje deti po svete sa túlajú,
bo výživy doma nemajú…
      </span>
     </p>
    </div>
   </p>
   <p>
   </p>
   <p>
    RANDAHÁZI
    <span class="emphasis">
     <em>
      (vchádza, je asi tridsiatnik, pôsobí dojmom chytráka, ale v
            skutočnosti je hlúpy. Nosí vykrútené fúzy, napomádované vlasy, chudobnejšie šaty, ale
            starostlivo čistené a vyhladené):
     </em>
    </span>
    Sluha ponížený! Prosím o prepáčenie, mohol
         by som sa shovárať s milostivou paňou?
   </p>
   <p>
    DROTÁR: Mohli, akože by nie.
   </p>
   <p>
    RANDAHÁZI: Teda, môžem ju tu počkať?
   </p>
   <p>
    DROTÁR
    <span class="emphasis">
     <em>
      (spieva si potichu, veľmi si ho nevšíma):
     </em>
    </span>
    Môžete…
   </p>
   <p>
    RANDAHÁZI
    <span class="emphasis">
     <em>
      (vyťahuje z etüi niekoľko šperkov a rozkladá po stole):
     </em>
    </span>
    Toľko krásy ešte gnedige nevidela pokope, ako dnes uvidí… Tento jedinečný prstienok na jej
         maličké ručičky…
   </p>
   <p>
    DROTÁR: Hm…
    <span class="emphasis">
     <em>
      (Drotuje.)
     </em>
    </span>
   </p>
   <p>
    RANDAHÁZI: Kde išla gnedigste, neviete? A kedy sa vráti?
   </p>
   <p>
    DROTÁR: Neviem.
   </p>
   <p>
    RANDAHÁZI: Tak prečo to nepoviete hneď? Prečo ma tu necháte nadarmo čakať? Viete, s kým
         máte česť? Som Randaházi Sándor de Eadem et in Trhanová úr!
   </p>
   <p>
    DROTÁR
    <span class="emphasis">
     <em>
      (pokojne, práve odložil misu a berie si nový drót):
     </em>
    </span>
    Nuž a
         čo? Keby ste boli hneď aj sám cisár pán, aj tak vám nemôžem nič iného poradiť, ak sa chcete
         s urodzenou paňou shovárať, len aby ste počkali.
   </p>
   <p>
    RANDAHÁZI: Bezočivosť! Nemôžete oznámiť Jej Urodzenosti, že tu na ňu čakám?
   </p>
   <p>
    DROTÁR: Nemôžem, lebo nie som z tohto domu. Som tu hosť ako vy. A okrem toho, nikoho
         niet doma.
   </p>
   <p>
    RANDAHÁZI: Tak vy ste drótoš… a takto sa osmeľujete shovárať so mnou, s juvelírskym
         majstrom?… Ph!…
    <span class="emphasis">
     <em>
      (Prudko odíde.)
     </em>
    </span>
   </p>
   <p>
    DROTÁR: Vzal ťa Parom aj s panskou potvorou.
    <span class="emphasis">
     <em>
      (Drotuje, končí prácu.
            Spieva.)
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Zanecháva ženu manžel, sestru brat,
pre pár groší ide hrnce drotovať.
Pre pár groší v štyri sveta končiny,
na ratovanie svojej drahej otčiny.
      </span>
     </p>
    </div>
   </p>
   <p>
   </p>
   <p>
    <span class="emphasis">
     <em>
      (Vstane, odloží misu.)
     </em>
    </span>
    Vraj juvelír… a nech si je…
    <span class="emphasis">
     <em>
      (smeje
            sa)
     </em>
    </span>
    … tak, misa hotová, tri groše sem…, groš na tú gramatiku…, veď chlebíka mi
         na rádaš iste dajú. Ešte som ani omrvinky v ústach nemal.
    <span class="emphasis">
     <em>
      (Prechádza sa po izbe,
            hneď to, hneď ono obzerá. Zrazu zastane pred krinolínou, podoprie si boky a krúti
            hlavou.)
     </em>
    </span>
    Bysťu svete!… Takú cifrovanú klonku som ešte nevidel, a už som sa na
         všetky strany dosť potáral.
    <span class="emphasis">
     <em>
      (Blíži sa ku krinolíne.)
     </em>
    </span>
    Do takej
         maľovanej klonky veru hocijakú sliepku nepodsypú.
    <span class="emphasis">
     <em>
      (Stojí pred krinolínou, Stonoha
            sa v nej zamrví.)
     </em>
    </span>
    Voľačo tu šuchoce — ale, Maco, pozor! Aby ti z nej voľačo
         nevyletelo rovno do očú.
    <span class="emphasis">
     <em>
      (Dvíha krinolínu.)
     </em>
    </span>
    Či si dobrý a či zlý? Nech
         sa páči ozvať sa…! Čižmy…! A kde je čižma, tam musí byť i noha. Či ste to, ľudia dobrí,
         dakedy videli…? Chlap pod sukňami…
    <span class="emphasis">
     <em>
      (Stonoha vyskočí, krinolína mu ostane visieť
            na pleciach.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 7.
     </strong>
    </span>
   </p>
   <p>
   </p>
   <p>
    DROTÁR
    <span class="emphasis">
     <em>
      (chytí Stonohu):
     </em>
    </span>
    Ale teraz ťa mám v hrsti!… a hneď mi
         povedz, ako si sa dostal do toho klepca…?
   </p>
   <p>
    STONOHA
    <span class="emphasis">
     <em>
      (shodil krinolínu):
     </em>
    </span>
    Tichšie! Tichšie, preboha!
   </p>
   <p>
    DROTÁR
    <span class="emphasis">
     <em>
      (preloží si ho z ruky do ruky):
     </em>
    </span>
    Vraj tichšie, ľaľa ti ho!
         Ďakujem pekne. Nuž a keby si bol dačo odvliekol, na komže by to prischlo, ak nie na
         drotárovi…? Počkaj, musíme sa poshovárať…!
   </p>
   <p>
    STONOHA: Len mi pusťte krk, Maco; poviem vám hneď, čo je vo veci. Juj, nože ma pusťte.
   </p>
   <p>
    DROTÁR
    <span class="emphasis">
     <em>
      (pustí ho):
     </em>
    </span>
    Nedbám, ale mi teraz povedzte, ako viete, že sa
         volám Maco… Počkať! To netreba, na to si aj sám dám odpoveď.
    <span class="emphasis">
     <em>
      (Zasa ho
            chytí.)
     </em>
    </span>
    Dobre si ty počul, ty lapaj, že ma tá panička po starej známosti
         Macom volala. Ty si veľký figliar, ako vidím. Bolí…? No, počkaj. Keď uhádneš moje
         priezvisko, hneď si na slobode.
   </p>
   <p>
    STONOHA: Maco Čurimuri, len ma už pusťte. Ach!
    <span class="emphasis">
     <em>
      (Ohmatáva si krk.)
     </em>
    </span>
   </p>
   <p>
    DROTÁR
    <span class="emphasis">
     <em>
      (s úžasom):
     </em>
    </span>
    Že vraj Čurimuri…! Tisíc striel že ti, aby ti.
         Vari vám to sám čert pošepol, a či máte škriatka pri sebe?
   </p>
   <p>
    STONOHA: Viem to aj bez škriatka aj bez čerta… hahaha… ešte keď som do školy alebo poza
         školu chodieval, vy ste už pod oblokmi vyvolávali: Dajte hrnce drotovať… A my, nezbedná
         školská čeliadka, za vami sme volali: Čurimuri, choďte domov gazdovať!
   </p>
   <p>
    DROTÁR: Nuž aj vy ste boli medzi tými samopašníkmi?
   </p>
   <p>
    STONOHA: Veď som si za to tu i tu dve ferule utŕžil… hahaha…
   </p>
   <p>
    DROTÁR: Dobre sa vám stalo… hehe, a mohli vám viacej priložiť, lebo, ako vidím, ešte vás
         tie študentské fígle nepopustily.
   </p>
   <p>
    STONOHA: Pst! Pst! Nie tak nahlas, lebo niekto príde a naozaj mi naloží niekoľko na
         chrbát. Preto, domine Čurimuri, jazyk za zuby…!
    <span class="emphasis">
     <em>
      (Tajomne, obzerá sa.)
     </em>
    </span>
    Nikomu ani slova o tom, čo ste teraz videli a počuli.
   </p>
   <p>
    DROTÁR: Ani keby pásy zo mňa drali…! Ale teraz mi povedzte, akože ste sa pod tú klonu
         dostali a čo tu chcete?
   </p>
   <p>
    STONOHA
    <span class="emphasis">
     <em>
      (bokom):
     </em>
    </span>
    Musím ho ošvábiť.
   </p>
   <p>
    DROTÁR: Nože nie tak pod nos, ja na toto ucho nedopočujem.
   </p>
   <p>
    STONOHA: Viete, Macík, to bolo tak… To bolo tak, že my sme… my sme, my veselí šuhajci a
         paničky, hrali sme sa na žmurky… Každý sa skryl, kde vedel, no ja som sa učupil tam pod tú
         nešťastnú krinolínu. Dlho ma hľadali všade, až sa rozišli, keď ich hľadanie zunovalo. To je
         celá komédia, rozumiete?
   </p>
   <p>
    DROTÁR: No, akože by nie…? Ale vidieť, že z vás chlap nikdy nebude. Kto to kedy slýchal,
         aby sa chlap schovával za sukne? No, keď sa oženíte, máte sa na čo tešiť, keď sa už
         slobodný držíte sukní.
   </p>
   <p>
    STONOHA
    <span class="emphasis">
     <em>
      (smeje sa):
     </em>
    </span>
    Ja by som sa jej rád držal.
    <span class="emphasis">
     <em>
      (Dôverne.)
     </em>
    </span>
    Macík, počujte, neviete o niekom, kto by sa chcel
         oženiť?
   </p>
   <p>
    DROTÁR: Tak, teda ste už ženatý a chcete sa jej striasť?
   </p>
   <p>
    STONOHA: Ale nie som, len by som sa rád oženil. Preto potrebujem niekoho, kto by sa
         oženil.
   </p>
   <p>
    DROTÁR: Anciáša vášho, robíte zo mňa somára, či čo? Chcete sa oženiť a hľadáte, kto by
         sa oženil?
   </p>
   <p>
    STONOHA: Tichšie…! I ja sa chcem oženiť, ale nemôžem. Najskôr sa musí môj kamarát
         oženiť, a preto hľadám ženícha pre jednu pannu.
   </p>
   <p>
    DROTÁR: Nuž, nech si ju vezme váš kamarát.
   </p>
   <p>
    STONOHA: On už má, ale si ju nemôže vziať, kým sa jej sestra nevydá.
   </p>
   <p>
    DROTÁR: To je složité, prisám. Nuž ale, ak je pekná, aj ja by som sa ešte raz oženil.
         Moja nebohá, Pán Boh ju osláv, by sa nenahnevala.
   </p>
   <p>
    STONOHA: Ona chce mladého a pekného, a čo je hlavné: bohatého!
   </p>
   <p>
    DROTÁR: Tá vari chce veľa, bodaj ju!
   </p>
   <p>
    STONOHA: Vy tak chodíte z dom do domu, všímajte si a poopytujte sa. Tu máte za námahu.
    <span class="emphasis">
     <em>
      (Strčí mu dvadsiatnik do ruky.)
     </em>
    </span>
    Ale jazyk pritom za zubmi, a keď
         nájdete, príďte do krčmy.
   </p>
   <p>
    DROTÁR
    <span class="emphasis">
     <em>
      (obzerá peniaze):
     </em>
    </span>
    Hm! Toto je biely havran v našej krajine.
         Čo sa z tej Brandenburskej donieslo, to sa už popremieňalo. Nuž vďaka.
    <span class="emphasis">
     <em>
      (Strčí
            peniaz do opaska.)
     </em>
    </span>
    A toho ženícha teda budem hľadať.
   </p>
   <p>
    STONOHA
    <span class="emphasis">
     <em>
      (stojí pri obloku):
     </em>
    </span>
    A kde ste sa naučili tú pieseň?
   </p>
   <p>
    DROTÁR: Veď som azda i ja bol v Martine, keď sme tú komédiu hrali. Ej, a tie trávnice ma
         tak rozgurážily, že ma dobre nevychytilo. — Poď ho do tanca!
   </p>
   <p>
    STONOHA: Ja, preboha! Už sa vracajú. Čo robiť…? Pod krinolínu už nejdem ani za nič!
         Majte sa dobre.
   </p>
   <p>
    DROTÁR: Ale počkajteže. Za ten dvadsiatnik si zaslúžite, aby som vám to rozpovedal celé.
         Muzika hrala, až mi žilky tancovaly, a tu ma jedna driečna osoba tak vyzvŕtala, že som
         skoro krpce postrácal.
    <span class="emphasis">
     <em>
      (Už predtým si znova sadol na zem, chrbtom k
            Stonohovi.)
     </em>
    </span>
    Veru, vtedy som sa vytancoval.
   </p>
   <p>
    STONOHA: Už sú v dome… No, Bohu poručeno…
    <span class="emphasis">
     <em>
      (Vyskočí oblokom.)
     </em>
    </span>
   </p>
   <p>
    DROTÁR: … až do bieleho rána. Potom sa mi vyše tri dni ťažilo drotovať. Len by som bol
         spal. Aj vám sa to stane, keď…
    <span class="emphasis">
     <em>
      (Obzrie sa, nikoho nevidí, vyskočí.)
     </em>
    </span>
    Bodaj ťa… Či ho čerti vzali…? Alebo je zas pod tou krinolínou? Nie…? A kde teda?
    <span class="emphasis">
     <em>
      (Vlezie pod ňu. Vtom vchádza Ľudmila a Sabína.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 8.
     </strong>
    </span>
   </p>
   <p>
   </p>
   <p>
    ĽUDMILA: Kde je Maco…?
   </p>
   <p>
    SABÍNA
    <span class="emphasis">
     <em>
      (uteká ku krinolíne)
     </em>
    </span>
    .
   </p>
   <p>
    DROTÁR
    <span class="emphasis">
     <em>
      (vychádza zpod krinolíny):
     </em>
    </span>
    Tu, prosím ponížene.
    <span class="emphasis">
     <em>
      (Vstáva.)
     </em>
    </span>
    Už je misa zadrotovaná. Nech sa páči.
   </p>
   <p>
    ĽUDMILA: Vari ste aj krinolínu drotovali…
    <span class="emphasis">
     <em>
      (Smeje sa. Sabína tiež vlezie pod
            ňu.)
     </em>
    </span>
    A vy tam čo hľadáte, Sabínka?
   </p>
   <p>
    SABÍNA: Spadla mi ihla a nemôžem ju nájsť.
   </p>
   <p>
    DROTÁR
    <span class="emphasis">
     <em>
      (smeje sa):
     </em>
    </span>
    Tú ihlu už nenájdete, lebo ušla oblokom… hehehe.
         Ale pôjdem, lebo aj tak som sa dlho zabavil. Mohol som za ten čas pochodiť celú ulicu. Ale
         aj kuchárky si rady pobesedujú v jatke, či nie je tak…?
    <span class="emphasis">
     <em>
      (Schová si
            náčinie.)
     </em>
    </span>
   </p>
   <p>
    ĽUDMILA: Nože sa len preto na nás nehnevajte, aby ste nás nepretiahli.
   </p>
   <p>
    DROTÁR: Ako po starej známosti — tri groše.
   </p>
   <p>
    SABÍNA
    <span class="emphasis">
     <em>
      (pozerá oblokom, hľadá, potom zakýva):
     </em>
    </span>
    Chvalabohu.
   </p>
   <p>
    ĽUDMILA: Aj ja by som myslela, že
    <span class="emphasis">
     <em>
      (prezerá misu)
     </em>
    </span>
    dva groše budú až
         vyše hlavy za takú prácu.
   </p>
   <p>
    DROTÁR: A či nie je moja robota náležitá…?
   </p>
   <p>
    ĽUDMILA
    <span class="emphasis">
     <em>
      (smeje sa):
     </em>
    </span>
    Ale moja kešeň nie je náležite naplnená. Maco,
         ako pre starých známych — dva groše.
   </p>
   <p>
    DROTÁR: Ďakujem, slečinka. Dobrá gazdiná bude z vás, ako vidím. Nech je po vašom, ale
         pridajte mi toho chlebíka. Veď bolo žitko ako nikdy.
   </p>
   <p>
    SABÍNA
    <span class="emphasis">
     <em>
      (podáva mu okruch):
     </em>
    </span>
    Máte pravdu, len keby nás tí pekári
         netaxovali, ako sami chcú.
   </p>
   <p>
    DROTÁR: Ďakujem. Zostávajte s Pánom Bohom.
    <span class="emphasis">
     <em>
      (Odíde.)
     </em>
    </span>
   </p>
   <p>
    ĽUDMILA: Do skorého videnia.
   </p>
   <p>
   </p>
   <p>
    <span class="bold">
     <strong>
      Výstup 9.
     </strong>
    </span>
   </p>
   <p>
   </p>
   <p>
    ĽUDMILA: Čo tí chlapi mohli vyhútať, keď mi Miloslav sľúbil, že už čoskoro budeme svoji?
   </p>
   <p>
    SABÍNA: Mali ste čušať a bol by vám to za jeden bozk prezradil. Ale vy ste sa hneď
         urazili.
   </p>
   <p>
    ĽUDMILA: A či som ja klebetnica…
   </p>
   <p>
    SABÍNA: Ale veď to nepovedal. Zbytočne sa durdíte. Ale ja sa dozviem, čo vyhútali.
         Stonoha mi to prezradí. Ten len to nepovie, čo nevie.
   </p>
   <p>
    ĽUDMILA: Na každý spôsob musím na to pripraviť gnedige frau Frntolinku. Dnes jej poviem,
         že sa chcem vydať, a to čím skôr.
   </p>
   <p>
    SABÍNA: Len opatrne, lebo hneď bude patália. Už sa vracajú domov.
    <span class="emphasis">
     <em>
      (Stojí pri
            obloku.)
     </em>
    </span>
    A pozrite. Irmuška, ten slimák sa ponáhľa; to je zlé znamenie.
   </p>
   <p>
    ĽUDMILA: Skočte im v ústrety, lebo sa začne hromobitie ešte skôr, kým ja začnem.
   </p>
   <p>
    SABÍNA: Už je neskoro. A tí dvaja sa tu tiež potulujú. Ak ich videly, amen s nami.
    <span class="emphasis">
     <em>
      (Vchádza Frntolinka a Irmuška.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 10.
     </strong>
    </span>
   </p>
   <p>
   </p>
   <p>
    FRNTOLINKA
    <span class="emphasis">
     <em>
      (staršia pani, šedivé vlasy, zlostná. Zdá sa, že viac hrá a
            predstiera svoju chorobu, než v skutočnosti ju pociťuje. Hovorí trochu maznavo. Len čo
            vojde, hneď si sadá ukonaná):
     </em>
    </span>
    Pohár vodičky…
   </p>
   <p>
    ĽUDMILA
    <span class="emphasis">
     <em>
      (skočí a podá jej vodu)
     </em>
    </span>
    .
   </p>
   <p>
    IRMA: A mne čosi jesť — som hladná!
   </p>
   <p>
    SABÍNA: Nič nemáme!
   </p>
   <p>
    IRMA
    <span class="emphasis">
     <em>
      (nepekná, pehavá dievčina. Veľké ústa, lenivá. Trochu obmedzená. Rada
            komanduje ako matka):
     </em>
    </span>
    Ale ste vy dve len daromnice. Či ste nemohly aspoň na
         pol cesty v ústrety prísť…? Vidíte, aká je mamička ustatá. Pravda, keby ste nemaly starosť
         o galánov, ktorí tu obskurujú, boly by ste prišly.
   </p>
   <p>
    ĽUDMILA: Aj ty by si sa tešila, keby tak niekto okolo teba obskuroval. Ale ťa ani jeden
         nechce!
   </p>
   <p>
    FRNTOLINKA: Ej, ale ti melie ten jazýček.
   </p>
   <p>
    IRMA: Takáto impertinencia! Vidieť, že si nevzdelaná stvora. Ani by som s takým
         neprehovorila. Učiteľ! Ja som dostala poriadny ercíhung a tam som mala iných ctiteľov, nie
         takých zkaderuka-zkadenoha.
   </p>
   <p>
    ĽUDMILA: A všetci poutekali.
   </p>
   <p>
    FRNTOLINKA: Lebo sa mi nepáčili. A punktum!
    <span class="emphasis">
     <em>
      (Uderí palicou, ktorú má v
            ruke.)
     </em>
    </span>
    A obed je už hotový?
   </p>
   <p>
    IRMA
    <span class="emphasis">
     <em>
      (čosi žuje, prešla k obloku. Opovržlivo mykla plecom na
            Ľudmilu)
     </em>
    </span>
    .
   </p>
   <p>
    SABÍNA: Švábka bez omastku a len tak v kepeni, či v šlafroku.
   </p>
   <p>
    FRNTOLINKA: Nuž, a či si už toľko nezaslúžim, aby ste mi, ako sa patrí, obed
         prichystaly…?
    <span class="emphasis">
     <em>
      (Vyskočí prudko.)
     </em>
    </span>
   </p>
   <p>
    ĽUDMILA
    <span class="emphasis">
     <em>
      (tíško Sabíne):
     </em>
    </span>
    Aha, ako ožila.
   </p>
   <p>
    FRNTOLINKA: Čo to mrmleš?
   </p>
   <p>
    ĽUDMILA: To, že sme nemaly ani masla, ani slaniny a do sklepu sme sa nemohly vlámať, keď
         kľúče s vami vandrovaly.
   </p>
   <p>
    FRNTOLINKA: A pečienky nič?
   </p>
   <p>
    ĽUDMILA: Ani kúsok.
   </p>
   <p>
    FRNTOLINKA: No, si mi ty za kuchárku. A sviečkovice ste nepriniesly?
   </p>
   <p>
    SABÍNA: Ani kúska. Nadarmo som sa dvakrát do jatky ustávala.
   </p>
   <p>
    FRNTOLINKA: Nech si nežiada, aby som sa ja ta vybrala.
   </p>
   <p>
    SABÍNA: Škoda námahy. Veď viete, pani urodzená, aký je to grobian. „Takej veľkomožnej,“
         povedal mi, „na rováš nedám! Stále po funtíku dáva nosiť a celý rok neplatí.“
   </p>
   <p>
    IRMA: Aký človek, taká reč!
   </p>
   <p>
    FRNTOLINKA: Nuž, a ty si čušala? Či si mu nemohla svoje poriadne povedať?
   </p>
   <p>
    SABÍNA: A či som mu to darovala…? Ale on sa rozchichotal a s ním všetky kuchárky. Psou
         hanbou som musela zutekať. Ba ešte aj kričal za mnou: „Kto nemá na pečienku, musí pristať
         aj na hartovnicu.“
   </p>
   <p>
    FRNTOLINKA: A to mne. Taký nímand, niktoš!
    <span class="emphasis">
     <em>
      (Ľudmile.)
     </em>
    </span>
    A veľkomožný
         pán tútor čo povedal?
   </p>
   <p>
    ĽUDMILA: Mrdol plecom, keď som mu vašu žiadosť predniesla, že mi on vraj v čas potreby
         dá, čo mi patrí. Že nesmie moje peniaze medzi cudzích ľudí len tak nemilobohu rozhadzovať.
         Keď sa vydám, dá mi všetko!
   </p>
   <p>
    IRMA: To sa načakáš…
    <span class="emphasis">
     <em>
      (Ironicky sa smeje.)
     </em>
    </span>
   </p>
   <p>
    ĽUDMILA: Ani nie tak dlho.
   </p>
   <p>
    FRNTOLINKA
    <span class="emphasis">
     <em>
      (s plačom):
     </em>
    </span>
    Ja, dobrá matka, ktorá sirotu chová a
         zaodieva — musím toto počúvať. Vraj cudzím ľuďom! A mňa ten oplan nie za matku, ale za
         cudziu stvoru pokladá… takýto nevďak…
   </p>
   <p>
    ĽUDMILA: Moja matka — nebohá už v hrobe hnije — a jej peniaze ma chovajú a zaodievajú. A
         čo zjem, odpracujem, veď mám ruky samé mozole.
   </p>
   <p>
    FRNTOLINKA: Nevďačnica akási!… Oh, žiaľom mi srdce puká… Takto si ma uctievať a takto sa
         shovárať s matkou!
    <span class="emphasis">
     <em>
      (Vyskočí.)
     </em>
    </span>
    Choď mi s očú a viac sa predo mnou
         neukazuj…
    <span class="emphasis">
     <em>
      (Lamentuje a sadá.)
     </em>
    </span>
    Toľký nevďak za moju starostlivosť.
   </p>
   <p>
    ĽUDMILA: Ja viem, to by sa vám páčilo, vyhnať ma z môjho otcovského domu. Ale ja sa
         nedám! Dnes-zajtra sa prisťahuje aj môj nastávajúci a čo najskôr bude svadba.
   </p>
   <p>
    FRNTOLINKA
    <span class="emphasis">
     <em>
      (sotva lapá dych):
     </em>
    </span>
    Čo… čo si to povedala? Vydáš sa? A
         máš súhlas pána tútora a môj…?
   </p>
   <p>
    ĽUDMILA: Pán tútor s tým nechce mať nič, môžem si robiť, čo chcem, a na vaše svolenie
         nebudem čakať, lebo viem, že chcete všetko len pre svoju Irmušku.
   </p>
   <p>
    IRMA: Mama… Nesmie sa vydať predo mnou… nesmie sa vydať skôr ako ja…
    <span class="emphasis">
     <em>
      (Plače,
            Sabína ju utešuje.)
     </em>
    </span>
   </p>
   <p>
    FRNTOLINKA: Neboj sa, dcéruška. Polovica domu je moja, ešte aj ja tu mám slovo. Ak sa
         chce nasťahovať, tak len s mojím svolením.
    <span class="emphasis">
     <em>
      (Ľudmile.)
     </em>
    </span>
    Najskôr sa vydá
         Irmuška a potom si rob, čo chceš.
   </p>
   <p>
    ĽUDMILA
    <span class="emphasis">
     <em>
      (plače tiež, Sabína behá od jednej ku druhej):
     </em>
    </span>
    Oh, môj
         Miloš… nikdy nebudeme svoji…
   </p>
   <p>
    FRNTOLINKA: Kým nemá Irmuška ženícha, nech mi ten učiteľ nechodí na oči. Pred Irmuškou
         ani myslieť na sobáš!
   </p>
   <p>
    ĽUDMILA: Mám ostať starou pannou…? Ako Irmuška…?
   </p>
   <p>
    IRMA
    <span class="emphasis">
     <em>
      (sa zvráti, omdlieva):
     </em>
    </span>
    Oh, takto ma pohaniť…
   </p>
   <p>
    SABÍNA
    <span class="emphasis">
     <em>
      (naleje na ňu vody):
     </em>
    </span>
    Irmuška…
   </p>
   <p>
    IRMA
    <span class="emphasis">
     <em>
      (vyskočí):
     </em>
    </span>
    Hlupaňa, pokazíš mi frizúru! Ale to vám vravím, ak
         sa vydá predo mnou, ja si voľačo spravím!
   </p>
   <p>
    FRNTOLINKA
    <span class="emphasis">
     <em>
      (búcha palicou):
     </em>
    </span>
    Už som povedala, a punktum! Keď nájdem
         Irmuške ženícha, choď si aj ty za svojím. Ale takto sa zmeniť…! Predtým bola ako baránok,
         samá ochota a láskavosť, nikdy neodvrávala… a teraz! Strašné!
   </p>
   <p>
    IRMA: Priúča sa od pána učiteľa!
   </p>
   <p>
    ĽUDMILA: Závidíš mi, lebo teba nemá kto priúčať!
   </p>
   <p>
    IRMA: Pah!…
   </p>
   <p>
    FRNTOLINKA: To bolo veľa na mňa… Sabínka, poprav mi posteľ.
    <span class="emphasis">
     <em>
      (Vstáva a
            ide.)
     </em>
    </span>
    Vieš, Irmuška, do Jána budeme tu a po Jáne ideme k sestre.
   </p>
   <p>
    SABÍNA: Chvalabohu.
    <span class="emphasis">
     <em>
      (Ide za Frntolinkou.)
     </em>
    </span>
    Urodzená pani, už
         poludnie dávno odzvonili a môj žalúdok pýta svoje.
   </p>
   <p>
    FRNTOLINKA: Čo ste si navarily, to si aj zjedzte. — Poď, Irmuška moja drahá, poď.
         Navaríš mi kávičky.
   </p>
   <p>
    IRMA
    <span class="emphasis">
     <em>
      (škrabe sa na hlave):
     </em>
    </span>
    Veď keby som vedela.
   </p>
   <p>
    SABÍNA: Prídem vám teda pomôcť.
   </p>
   <p>
    IRMA: Taká som hladná…!!
    <span class="emphasis">
     <em>
      (Zájde.)
     </em>
    </span>
   </p>
   <p>
    ĽUDMILA: Prečo jej pomáhate? Veď dostala ercíhung.
   </p>
   <p>
    SABÍNA: Tej nepomôže ani tridsať ercíhungov.
   </p>
   <p>
    ĽUDMILA: Ale fintiť sa naučila. Tá… tá… tá… tá…
    <span class="emphasis">
     <em>
      (pomaly sa otvoria dvere, v
            nich sa zjaví Stonoha)
     </em>
    </span>
    .
   </p>
   <p>
   </p>
   <p>
    <span class="bold">
     <strong>
      Výstup 11.
     </strong>
    </span>
   </p>
   <p>
   </p>
   <p>
    STONOHA: Čistý luft…? Iba na slovíčko…
   </p>
   <p>
    ĽUDMILA: Čo tu chcete? Čochvíľa sa môže niekto vrátiť.
   </p>
   <p>
    STONOHA: Veď len na slovko…
   </p>
   <p>
    SABÍNA: Tak už vravte, lebo vás privrznem medzi dvere.
   </p>
   <p>
    STONOHA: Miloslav vám odkazuje, aby ste sa nehnevali, ale že som všetko ja zavinil.
         Odkazuje, že už onedlho pôjdete písať ohlášky.
   </p>
   <p>
    ĽUDMILA: Nepôjdem, pán Stonoha. Práve teraz som dostala rozsudok: Kým sa nevydá Irmuška,
         ani ja sa nesmiem vydať.
   </p>
   <p>
    STONOHA: Irmuška sa vydá!
   </p>
   <p>
    ĽUDMILA: Ako?
   </p>
   <p>
    SABÍNA: A kto si ju bude brať?
   </p>
   <p>
    STONOHA: Prvý chlap, ktorého stretnem. Nájdem jej ženícha!
   </p>
   <p>
    ĽUDMILA: To sa povie, ale kde a koho? Kto by si ju vzal…?
   </p>
   <p>
    STONOHA: Hoci z pekla samého Lucifera, ale privediem jej ho. S Bohom.
    <span class="emphasis">
     <em>
      (Odchádza vtom rýchle.)
     </em>
    </span>
   </p>
   <p>
   </p>
   <p>
    <span class="emphasis">
     <em>
      (Opona.)
     </em>
    </span>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1424">
       </a>
       Dejstvo II.
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="emphasis">
     <em>
      Záhrada pred krčmou. Vzadu vidieť neveľkú budovu samotnej krčmy cez konáre
            košatej lipy. Niekoľko stolov, lavice a stoličky. Vchod do záhradky zľava. Vchod do
            krčmy naprostriedku vzadu. Na krčme menší oblok.
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 1.
     </strong>
    </span>
   </p>
   <p>
   </p>
   <p>
    STONOHA: Mne je ten chlap veľmi podozrivý… Hovorte, čo chcete, Maco, ale je!… Kto je? Čo
         je?… Nik to nevie o ňom povedať.
   </p>
   <p>
    DROTÁR
    <span class="emphasis">
     <em>
      (má pred sebou dopitý pohár):
     </em>
    </span>
    No, zdá sa poriadny. A pán!…
         Nosí taký vycifrovaný panský mundúr.
   </p>
   <p>
    STONOHA: To len naoko, Maco. Ja poznám ľudí, len na nich pozriem. Ale pri tomto nie som
         si načistom. Či sa má aj tak dobre, ako vyzerá?
   </p>
   <p>
    DROTÁR: To vie len on sám.
   </p>
   <p>
    STONOHA: Musím sa s ním skamarátiť. Ak je bohatý, to by bola partia pre Irmušku.
   </p>
   <p>
    DROTÁR: To hej. Ale čo bude potom s ostatnými našimi ženíchmi, ktorých sme horko-ťažko
         našli…?
   </p>
   <p>
    STONOHA: Nech si vyberie Irma sama. To už nepatrí do nášho rezortu. Má dosť veľký výber:
         mladého fešáka, študióza, nášho mäsiarskeho tovariša, kominárskeho majstra a mestského
         pisára. Ten je už trochu starší, ale v núdzi aj on je dobrý. A k nim by sa pridal aj tento.
         Len keby som ho mohol niekde vyčkať.
   </p>
   <p>
    DROTÁR: Vyčkajte ho tu. Chodieva si k Bachratému popíjať. Veď aj má za čo, nie ako
         chudobný drotár, ktorý si môže len raz za uhorský mesiac ovlažiť hrdlo.
   </p>
   <p>
    STONOHA: Veď si dajte ešte jednu, Maco. Za tú unuváciu. Hej, krčmár!
   </p>
   <p>
    BACHRATÝ
    <span class="emphasis">
     <em>
      (starší krčmár, veľmi tučný, zjaví sa vo dverách):
     </em>
    </span>
    Gehorsamster diener, her advokát. Ešte jednu…?
   </p>
   <p>
    STONOHA: Ešte jednu ostrú pre Maca.
   </p>
   <p>
    BACHRATÝ: Už, pán advokát… už to bude…
   </p>
   <p>
    STONOHA: Aj vy, Maco, vyzvedajte sa o ňom. Chodíte medzi ľudí, nuž počúvajte.
   </p>
   <p>
    DROTÁR: Počkajteže… Aby ho porantalo, veď ja som sa s ním už aj shováral, keď som
         drotoval u veľkomožnej Frntolinky. Prišiel tam predávať zlato, či aké daromnice.
   </p>
   <p>
    STONOHA: Zlato…? Potom môže byť boháč.
   </p>
   <p>
    DROTÁR: Mal tých daromníc po škatuľkách a rozkladal to tam po stole.
   </p>
   <p>
    BACHRATÝ
    <span class="emphasis">
     <em>
      (prináša Macovi v poldecáku ostré):
     </em>
    </span>
    Prosím, nech dobre
         chutí a padne na úžitok.
   </p>
   <p>
    DROTÁR: Pán Boh zaplať. Na zdravie.
    <span class="emphasis">
     <em>
      (Pripíja si so Stonohom, ktorý pije
            víno.)
     </em>
    </span>
   </p>
   <p>
    STONOHA: To by bola partia… Ten iste má zlaté bane alebo kremnickú mincovňu.
    <span class="emphasis">
     <em>
      (Prichádza mäsiarsky pomocník Široký.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 2.
     </strong>
    </span>
   </p>
   <p>
   </p>
   <p>
    ŠIROKÝ
    <span class="emphasis">
     <em>
      (mohutnej postavy, s vykrútenými fúzikmi, s veľkými rukami. Trochu
            nemotorne chodí. Sadne si priamo ku Stonohovi):
     </em>
    </span>
    Starý, pol deci. Aby som mal
         guráž! Dobré predpoludnie.
   </p>
   <p>
    DROTÁR: Dajže Bože.
   </p>
   <p>
    ŠIROKÝ: Nuž, pán advokát, prišiel som sa spýtať, kedy pôjdeme na tie vohľady.
   </p>
   <p>
    STONOHA: Ešte dnes, Janko, ešte dnes. A či už viete, ako sa máte správať v takom
         vznešenom dome a ako máte lásku vyznávať milostivej slečne?
   </p>
   <p>
    ŠIROKÝ: Čo tam po takých sprostostiach. Hlavné, aby ma chcela. A vy ste povedali, že ma
         chce.
    <span class="emphasis">
     <em>
      (Výhražne.)
     </em>
    </span>
    Či nie je tak? To by som vám neradil, ja vášho
         panského anciáša.
   </p>
   <p>
    STONOHA
    <span class="emphasis">
     <em>
      (odťahuje sa od neho):
     </em>
    </span>
    Pravda, pravda, že vás bude chcieť.
         Ale musíte vedieť na ňu zapôsobiť.
   </p>
   <p>
    ŠIROKÝ: A či ja neviem zapôsobiť?… Akože by som potom vedel byť mäsiarom. Na každého
         vola, na každého brava, len ho chytím do týchto rúk, už naň zapôsobím, hehehe… Takto ho
         chytím za krk a šmarím o zem, že sa viac neposbiera.
   </p>
   <p>
    BACHRATÝ
    <span class="emphasis">
     <em>
      (prináša pol deci):
     </em>
    </span>
    No, sbohom, už tu bude bitka.
   </p>
   <p>
    ŠIROKÝ: Neboj sa, starký, dnes sa nebudem biť. Dnes idem na zásnuby, hehehe… Na zdravie.
   </p>
   <p>
    BACHRATÝ:
    <span class="emphasis">
     <em>
      (stojí ani skamenelý, aj ústa zabudol zavrieť)
     </em>
    </span>
    .
   </p>
   <p>
    STONOHA: Máte poriadne hnáty. Nie aby ste aj Irmu tak chmatli, lebo hneď všetko
         pokazíte. Tam sa musíte vedieť slušne správať… Musíte ju vedieť oslniť peknými slovami.
   </p>
   <p>
    ŠIROKÝ: To teda neviem. Prídem a poviem: Počul som, že ma ľúbite. No a keď ma ľúbite,
         poručeno Bohu, poďte so mnou. Chytím ju za ruku a hybaj na faru!
   </p>
   <p>
    STONOHA: A hneď všetko pokazíte. Po prvé: nikdy nesmiete povedať dievčaťu, že vás ona
         ľúbi, ale že ju vy ľúbite. Po druhé: musíte ju vedieť oslniť peknými rečami: kľaknúť si
         pred ňou a vyznať jej horúcu lásku.
   </p>
   <p>
    ŠIROKÝ: Vraj kľaknúť… hehehe… a vyznať jej horúcu lásku… hehehe, a akože sa to robí…?
   </p>
   <p>
    STONOHA: A vy to neviete? Jaj, kamarát môj, potom vám neručím za nič.
   </p>
   <p>
    ŠIROKÝ: Ja ti dám kamaráta. Vidíte tú ruku?
    <span class="emphasis">
     <em>
      (Ukazuje päsť.)
     </em>
    </span>
    Len
         dotiaľ žijete, kým ma neodmietnu. Ak sa mi vysmejú a Irmu nedostanem, je amen s vami.
   </p>
   <p>
    STONOHA: Ale dostanete ju… Len tú ruku dajte preč. Poďte, ja vás naučím, ako sa máte
         správať. Dobre pozerajte. Teda prídete s kyticou pekných ruží, takto a elegantne bozkáte
         panej ruku, takto. Nože mi to spravte teraz. Ja som urodzená pani.
   </p>
   <p>
    DROTÁR: Vy že ste urodzená pani…? Pekná urodzená pani… hehehe…
   </p>
   <p>
    ŠIROKÝ: Nesmej sa, Maco!
    <span class="emphasis">
     <em>
      (Veľmi neogabane všetko robí. Príde, podáva kyticu,
            bozká ruku, až to mľaskne.)
     </em>
    </span>
    Počujte, voľačo cítiť… Smrdia vám prsty po
         doháne. Kto by ich olizoval!
   </p>
   <p>
    STONOHA: Tak, tak to bude dobre. Potom si kľaknete na pravé koleno a vyznáte Irmuške
         lásku. Uvidíte, ako sa vám hodí okolo krku.
   </p>
   <p>
    ŠIROKÝ: A čo jej poviem… bodaj ju… tieto panské fígle…
   </p>
   <p>
    STONOHA: Poviete, že nemôžete bez nej žiť, že vás jej zjav očaroval, aby bola navždy
         vašou drahou ženičkou.
   </p>
   <p>
    ŠIROKÝ: Hehehe… ženičkou… No, dobre, ale ak ma ani potom nebude chcieť, pakujte sa z
         nášho mesta a už sa do Kocúrkova neukazujte.
   </p>
   <p>
    STONOHA: Len sa pekne vyobliekajte a vezmite si kyticu kvetov. Uvidíte, že sa pokonáte.
   </p>
   <p>
    ŠIROKÝ: No, Bachratý, tu máš dva groše. Budem mať ženičku, hehehe…
   </p>
   <p>
    BACHRATÝ
    <span class="emphasis">
     <em>
      (pozeral oblokom, teraz príde po peniaze):
     </em>
    </span>
    Ďakujem.
   </p>
   <p>
    STONOHA: Ale počujte, ani slova, že som vás ja poslal.
   </p>
   <p>
    ŠIROKÝ: Ani slovíčka. Ale potom… budú mať robotu päste. S Bohom.
    <span class="emphasis">
     <em>
      (Odíde.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 3.
     </strong>
    </span>
   </p>
   <p>
   </p>
   <p>
    STONOHA: Maco, navarili sme si poriadnej kaše. Tohto Irma iste nebude chcieť a bude zle
         so mnou!
   </p>
   <p>
    DROTÁR: Či som vám nevravel, že je to nebezpečné?
   </p>
   <p>
    STONOHA: Ale keď som nikoho nemohol nájsť a on sa mi zaplietol prvý medzi ruky.
    <span class="emphasis">
     <em>
      (Vchádza vznešeným krokom Randaházi.)
     </em>
    </span>
    Už je tu.
    <span class="emphasis">
     <em>
      (Ticho
            hovorí Macovi.)
     </em>
    </span>
   </p>
   <p>
    RANDAHÁZI
    <span class="emphasis">
     <em>
      (s cigarou v ústach):
     </em>
    </span>
    Alászolgája!… Ááá… náš drótoš báči.
         No, ako idú obchody…?
    <span class="emphasis">
     <em>
      (Prisadne si.)
     </em>
    </span>
   </p>
   <p>
    BACHRATÝ
    <span class="emphasis">
     <em>
      (klania sa až po zem):
     </em>
    </span>
    Alászolgája, méltóságos úr.
   </p>
   <p>
    RANDAHÁZI
    <span class="emphasis">
     <em>
      (vznešene kývne):
     </em>
    </span>
    Szolgája!… Holbu vína.
   </p>
   <p>
    BACHRATÝ: Prosím, pán veľkomožný.
    <span class="emphasis">
     <em>
      (Odchádza.)
     </em>
    </span>
   </p>
   <p>
    STONOHA
    <span class="emphasis">
     <em>
      (vstal a čaká):
     </em>
    </span>
    Nech sa páči k nám. Teší ma, že vás
         poznávam. Mal som už síce šťastie po tieto dni vás na ulici vídať, ale som sa nadarmo
         opytoval: Čože to tamto za vycifrovaného stehlíka…?
   </p>
   <p>
    DROTÁR: Hahaha… Vraj stehlíka… hahaha…
   </p>
   <p>
    RANDAHÁZI: Čo si to dovoľujete? Aký to tón? A vy — vy sa nerehocte!!
   </p>
   <p>
    STONOHA: No, Maco, už si popil, choď už, aby ťa gazdinské nehľadaly, keď si tak dávno
         nebol u nás.
   </p>
   <p>
    DROTÁR: Už, prosím ponížene, sa sberám. S Pánom Bohom. Že vraj stehlík… hehehe…
    <span class="emphasis">
     <em>
      (Odchádzajúc krúti hlavou a smeje sa.)
     </em>
    </span>
   </p>
   <p>
    STONOHA: Od tých čias, čo som vás videl, stále som hútal: my dvaja sa musíme soznámiť!
    <span class="emphasis">
     <em>
      (Zapáli si cigarku.)
     </em>
    </span>
   </p>
   <p>
    RANDAHÁZI: Nem bánom, keď tak chcete.
   </p>
   <p>
    STONOHA: A toť — deus ex machina. Tak ste mi prišli vhod, že ste mi lepšie nemohli.
         Poshovárame sa, ale… viete čo: ceremónie nabok a všetko s mosta doprosta.
    <span class="emphasis">
     <em>
      (Vstane.)
     </em>
    </span>
    Aby ste vedeli, s kým to šťastie máte, napred ja poviem a
         potom vy poviete, kto ste. Hej… Tak! Ja som tunajší mešťan, ba čo viac, skoro budem
         advokátom! Volám sa Stonoha.
   </p>
   <p>
    RANDAHÁZI: Že vraj Stonoha…
    <span class="emphasis">
     <em>
      (Pozerá mu pohŕdavo na nohy.)
     </em>
    </span>
    Veď máte
         len dve…
    <span class="emphasis">
     <em>
      (Smeje sa.)
     </em>
    </span>
   </p>
   <p>
    STONOHA: No, teda aby ste vedeli, ja som vlastne Paprika Miško.
   </p>
   <p>
    RANDAHÁZI: Paprika…
    <span class="emphasis">
     <em>
      (Ešte väčšmi sa smeje.)
     </em>
    </span>
    Raz Stonoha a raz zasa,
         že Paprika…
   </p>
   <p>
    STONOHA
    <span class="emphasis">
     <em>
      (namrzený):
     </em>
    </span>
    Ja nemôžem za to, že ma celé Kocúrkovo na
         Stonohu pokrstilo. Keby ste sa opytovali: Kdeže býva urodzený pán Michal Paprika?… Ničoho
         by ste sa nedopýtali. Ale keď budete hľadať Stonohu, každé dieťa vás upraví tamto do toho
         ošarpaného domu na rohu, kde sa tá viecha opála.
   </p>
   <p>
    RANDAHÁZI: Nerozumiem.
   </p>
   <p>
    STONOHA: Viete, u nás vládne taká nepekná obyčaj, že každý, i najvážnejší človek,
         pán-nepán, či chlap, alebo žena, okrem rodinného mena dostane aj druhé meno. Akýsi
         prívlastok, či príštipok. Niekedy aj urážlivý: a ten mu prischne, ako by mu ho čirišom
         prilepili.
   </p>
   <p>
    RANDAHÁZI: A prečo to trpia tunajší mešťania?
   </p>
   <p>
    STONOHA: Ťažko sa je proti väčšine postaviť.
    <span class="emphasis">
     <em>
      (Pije.)
     </em>
    </span>
   </p>
   <p>
    BACHRATÝ
    <span class="emphasis">
     <em>
      (prináša v krčahu víno a dva poháriky):
     </em>
    </span>
    Tessék, urodzený
         pán. Ak budete čosi chcieť, len ráčte zavolať. Som vždy k službám.
    <span class="emphasis">
     <em>
      (Chce vziať
            Stonohovi pohár, v ktorom mal dosiaľ víno.)
     </em>
    </span>
   </p>
   <p>
    STONOHA: Počkať!… Škoda každej kvapky.
    <span class="emphasis">
     <em>
      (Vypije do dna, potom oddá pohár
            Bachratému, ktorý odíde.)
     </em>
    </span>
    Tak, hľa, i mňa ako známeho furtáka ktosi raz len
         tak zo žartu Stonohou nazval; a tu máš! Od tej chvíle som Stonoha, a nie Paprika. A vaše
         statočné meno?
   </p>
   <p>
    RANDAHÁZI: K službám, pán Paprika-Stonoha.
    <span class="emphasis">
     <em>
      (Dôstojne vstane, pokloní sa,
            Stonoha s ním.)
     </em>
    </span>
    Ja som Randaházi Sándor de Eadem et in Trhanová úr!
   </p>
   <p>
    STONOHA
    <span class="emphasis">
     <em>
      (rozosmeje sa):
     </em>
    </span>
    Ale, či naozaj…?
    <span class="emphasis">
     <em>
      (Krúti
            hlavou.)
     </em>
    </span>
    Veď ono je, pravda, statočné meno, ani ho už netreba maďarizírovať;
         ale nech je už akokoľvek, ja by som ho predsa prečaroval. Vy, ako sa zdá, mnoho cestujete a
         ja už len pre ten hromský smiech, ktorý sa strhne, keď ho dakto cudzí počuje, iné meno by
         som si vyvolil. Však je to aj tak dnes v móde preinačiť si meno.
   </p>
   <p>
    RANDAHÁZI: Veď ja nie som hocikto a moja rodina je odjakživa po celej krajine
         rozchýrená.
    <span class="emphasis">
     <em>
      (Nalieva.)
     </em>
    </span>
    Vlastne, zeman — nezeman, všetko jedno
         Randaházi. Ale barátom, počkať. Keď ja pán, ty pán, ktože bude svine pásť?
   </p>
   <p>
    STONOHA: O to nech sa postará rajsrát… ha-haha…
    <span class="emphasis">
     <em>
      (Obaja sa smejú.)
     </em>
    </span>
    Teššík. — Jeden kabát a dvaja priatelia. Aj my podobne.
   </p>
   <p>
    RANDAHÁZI
    <span class="emphasis">
     <em>
      (chlipne si vína):
     </em>
    </span>
    No to je zabiják…
    <span class="emphasis">
     <em>
      (Odloží
            pohár.)
     </em>
    </span>
   </p>
   <p>
    STONOHA: A teraz vám ukážem, ako sa taký zabiják pije: takto odrazu.
    <span class="emphasis">
     <em>
      (Vypije
            na dúšok.)
     </em>
    </span>
    No teraz je na vás rad.
    <span class="emphasis">
     <em>
      (Naleje.)
     </em>
    </span>
   </p>
   <p>
    RANDAHÁZI
    <span class="emphasis">
     <em>
      (vypije, ale smraští čelo):
     </em>
    </span>
    Už nemôžem.
   </p>
   <p>
    STONOHA: Svätá pravda. Mohlo by vám zaškodiť. Odbavím to miesto vás.
    <span class="emphasis">
     <em>
      (Vezme
            krčah a pije, kým nie je prázdny.)
     </em>
    </span>
    Teraz sme kvit! Či zaplatíte…?
   </p>
   <p>
    RANDAHÁZI
    <span class="emphasis">
     <em>
      (hľadá po vreckách):
     </em>
    </span>
    Pravdaže, zaplatím. Na nešťastie som
         zabudol mešec doma v stolíku.
   </p>
   <p>
    STONOHA: To je malér…! I ja dnes smrdím grošom. Ale nič to za to.
    <span class="emphasis">
     <em>
      (Volá.)
     </em>
    </span>
    Bachratý! Pripíšte túto holbu k ostatným do svojho
         protokolu na dvere. Ale aby vás vaša stará nevidela! Á propos, ste ženatý…?
   </p>
   <p>
    RANDAHÁZI: Dosiaľ nie, ale rád by som sa oženil a niekde sa osadil.
   </p>
   <p>
    STONOHA: No, pravda, taký fešný urodzený pán už by sa mal oženiť. Peknú ženičku, ktorá
         by sa oň starala, napiekla vždy na nedeľu dobrých koláčikov. Ktorá by sa starala o vaše
         pohodlie, všetko na poriadku držala. Bielizeň, čižmy vám vyleštila. A páčilo by sa vám u
         nás?
   </p>
   <p>
    RANDAHÁZI: Páčilo, páčilo. Ale ženu tu ťažko nájdem. Viete, musela by byť najmä bohatá.
         Obchod potrebuje groše.
   </p>
   <p>
    STONOHA: Bohatú? Vy, figliar… hahaha… ja viem o jednej, ale ešte vám nič nezradím.
         Najskôr si musíte svoje financie napraviť, aby ste mohli rozhadzovať groše. Už ste
         navštívili naše kasíno? Tam by ste si mohli napraviť svoje finančné nedostatky, ak sa do
         karát rozumiete. Ale opatrne! Potom sa vráťte a zariadime ostatné. Takú nevestičku vám
         poradím, až srdce zaplesá!
   </p>
   <p>
    RANDAHÁZI: Bohatá?
   </p>
   <p>
    STONOHA: A ešte ako!
   </p>
   <p>
    RANDAHÁZI: Výborne! Teda do videnia.
    <span class="emphasis">
     <em>
      (Odchádza.)
     </em>
    </span>
   </p>
   <p>
    STONOHA: Au revoir…
    <span class="emphasis">
     <em>
      (Keď zašiel.)
     </em>
    </span>
    Bohatá… hahaha… ako ty. Nemá to
         ani poriadnu košeľu, ale bohatú nevestu by chcel. A ona tak isto! Ani dom nemá, ale chce
         bohatého zaťa. Obidvom sa vyhovie a najviac sa budeme tešiť my s Miloslavom.
    <span class="emphasis">
     <em>
      (Vtom príde k plotu kominár Čierny.)
     </em>
    </span>
    Ale hľaďme! Ide náš čierny
         majster, čo sa tak rád zdržuje vo vyšších polohách. Vitajte, pán Čierny.
   </p>
   <p>
   </p>
   <p>
    <span class="bold">
     <strong>
      Výstup 4.
     </strong>
    </span>
   </p>
   <p>
   </p>
   <p>
    ČIERNY: Pozdrav Pán Boh, pán advokát. Tak, ako? Všetko v poriadku?
   </p>
   <p>
    STONOHA: Pst! Nie tak nahlas!…
    <span class="emphasis">
     <em>
      (Stíšia trochu hlas.)
     </em>
    </span>
    Všetko.
         Mladucha vás túžobne očakáva. Len sa musíte poriadne vyabrichtovať… čisté šaty, biele
         rukavice, peknú bukrétu a popoludní môžete ísť na pytačky.
   </p>
   <p>
    ČIERNY: A nevyhodia ma…?
   </p>
   <p>
    STONOHA: Ale kdeže. Slečna sa do vás strašne zaľúbila, keď ste chodili k nim vymetať
         komín. Koľko ráz vás hľadala a na ulici vyčkávala. Už raz skoro na strechu vyliezla za
         vami.
   </p>
   <p>
    ČIERNY: Naozaj, pán advokát…? Že som o tom dosiaľ nič nevedel. Oh, keď si ju pritisnem
         na prsia a odvediem pred oltár…! Už by som aj letel! Viete, niet horšieho, ako keď si má
         kominár hľadať ženu. Ani jedna nechce mať večne ufúľaného muža.
   </p>
   <p>
    STONOHA: Ale tejto sa to neobyčajne páči. Bude ho môcť každý večer sama umývať a ona tak
         rada umýva mužského…
   </p>
   <p>
    ČIERNY: Naozaj…? Robíte ma veľmi nedočkavým a zvedavým.
   </p>
   <p>
    STONOHA: A čo ešte ona — aká je nedočkavá. Teda nezabudnite: dnes popoludní!
   </p>
   <p>
    ČIERNY: Akože by som mohol zabudnúť…? Ďakujem vám, pán advokát, nesmierne som vám
         povďačný.
    <span class="emphasis">
     <em>
      (Stíska mu ruku.)
     </em>
    </span>
   </p>
   <p>
    STONOHA: Veľmi rád som vám pomohol.
    <span class="emphasis">
     <em>
      (Nezbadá, že má umazanú ruku. Prichodí
            Miloslav.)
     </em>
    </span>
    Aleže nezabudnite: dnes popoludní.
   </p>
   <p>
    ČIERNY
    <span class="emphasis">
     <em>
      (odchádzajúc):
     </em>
    </span>
    Nie, nie — kdeže by!
   </p>
   <p>
   </p>
   <p>
    <span class="bold">
     <strong>
      Výstup 5.
     </strong>
    </span>
   </p>
   <p>
   </p>
   <p>
    MILOSLAV: Čože, čože…? Potrebuješ vymetať komín?
   </p>
   <p>
    STONOHA: Kdeže by! To je tiež jeden z uchádzačov o ruku Irmušky.
    <span class="emphasis">
     <em>
      (Podáva
            Miloslavovi ruku.)
     </em>
    </span>
    Ak si teraz nevyberie, tak nikdy. Už mám štyroch istých a
         piaty je na dosah ruky.
   </p>
   <p>
    MILOSLAV
    <span class="emphasis">
     <em>
      (zbadá, že má umazanú ruku od Stonohu, tak hladká
            Stonohu):
     </em>
    </span>
    Pekné od teba, že sa tak staráš. Ďakujem ti.
    <span class="emphasis">
     <em>
      (Potľapká ho
            po líci, takže Stonoha je celý čierny.)
     </em>
    </span>
   </p>
   <p>
    STONOHA: Nemáš za čo. Robím to predovšetkým pre seba a svoju Sabínku. Keby ma tak
         videla, ako sa usilujem, istotne by sa tešila. Šiel si okolo nich?
   </p>
   <p>
    MILOSLAV: Šiel, hoci nerád. Najradšej by som ani po tejto ulici nechodil. Chodiť okolo a
         nemôcť Ľudmilku ani len vidieť…
   </p>
   <p>
    STONOHA: Nemôžeš ju vidieť…? Choď k nej, pozri na ňu a hneď ju uvidíš.
   </p>
   <p>
    MILOSLAV: Ja…? K nej…? Po tom, ako sa zachovala, keď som bol u nej s tebou…? Nikdy!
    <span class="emphasis">
     <em>
      (Pateticky.)
     </em>
    </span>
    Nikdy!
   </p>
   <p>
    STONOHA: Odriekaného chleba najväčší kus. Ešte dnes k nej pôjdeš.
   </p>
   <p>
    MILOSLAV: Nepôjdem.
   </p>
   <p>
    STONOHA: Pôjdeš, lebo ťa volala.
   </p>
   <p>
    MILOSLAV: Ona ma volala? Neverím. Povedz to ešte raz!
   </p>
   <p>
    STONOHA: Ešte raz, je to pravda. Veru, priateľko. Prešla okolo a pýtala sa na teba. Na
         moj’ hriešnu.
   </p>
   <p>
    MILOSLAV: Vravíš pravdu?
   </p>
   <p>
    STONOHA: Akože sa Stonoha, eh… či Mišo Paprika, volám. Čím skôr máš prísť k nej, chce sa
         s tebou shovárať o zásnubách.
   </p>
   <p>
    MILOSLAV: O zásnubách? Juchú! Krčmár! Holbu vína!
   </p>
   <p>
    BACHRATÝ
    <span class="emphasis">
     <em>
      (sa zjaví v obloku):
     </em>
    </span>
    Prosím.
   </p>
   <p>
    MILOSLAV: A povedz, aká bola…? Veselá, smutná, šťastlivá…?
   </p>
   <p>
    STONOHA: Aká bola… aká bola… Smutno-šťastlivá bola.
   </p>
   <p>
    MILOSLAV: Smutno-šťastlivá…? Zvláštne. To si neviem predstaviť.
   </p>
   <p>
    STONOHA: Prečo? Bola šťastlivá, že ma vidí, ale hneď aj smutná, lebo musela odísť.
   </p>
   <p>
    MILOSLAV: Ah, či tak. Ty si zlatý chlapec.
    <span class="emphasis">
     <em>
      (Pritisne sa k nemu a umaže sa aj
            on od sadzí.)
     </em>
    </span>
    Bodaj ho…
    <span class="emphasis">
     <em>
      (Vezme vreckovku a utiera sa.)
     </em>
    </span>
   </p>
   <p>
    BACHRATÝ
    <span class="emphasis">
     <em>
      (prináša víno a smeje sa, keď uvidí Stonohu, aký je
            umazaný):
     </em>
    </span>
    Hehehe… pán advokát sa hral na kominára…
   </p>
   <p>
    STONOHA: Na kominára… Nie, len som sa s kominárom rozprával…
   </p>
   <p>
    BACHRATÝ: Shovárali ste sa s ním v komíne, že ste celý ufúľaný…?
   </p>
   <p>
    STONOHA: Ufúľaný…?
    <span class="emphasis">
     <em>
      (Vytiahne z vrecka zrkadielko.)
     </em>
    </span>
    No, počkaj! A
         kedy ma tá potvora zamastila… Asi sa pritisol ku mne z vďačnosti…
    <span class="emphasis">
     <em>
      (Utiera
            sa.)
     </em>
    </span>
   </p>
   <p>
    MILOSLAV
    <span class="emphasis">
     <em>
      (smeje sa):
     </em>
    </span>
    Hej… Na zdravie. A povedz, čo bude so ženíchmi
         pre Irmušku?
   </p>
   <p>
    STONOHA: Neviem, čo s nimi bude. Jeden je mäsiar, ten je pre ňu veľmi jemný, druhý je
         kominár, príliš čierny, tretí študiózus, veľmi mladý, štvrtý mestský pisár, veľmi starý.
   </p>
   <p>
    MILOSLAV: A tých všetkých si poslal k nej!
   </p>
   <p>
    STONOHA: Všetkých!
   </p>
   <p>
    MILOSLAV: Boh ťa ochraňuj. Ale z toho nevyjde nič dobrého a ja sa nebudem môcť ženiť.
   </p>
   <p>
    STONOHA: Mám ešte jedného, na ktorého sa iste ulakomí, len aby sa on ulakomil na ňu. Zdá
         sa, že je bohatý, ani najšpatnejší by nebol. Je juvelírom. Má prstene, náramnice, slovom,
         všetky ženské daromnice. Na toho sa iste zavesí aj stará urodzená, aj mladá urozená.
   </p>
   <p>
    MILOSLAV: Len aby sa nezahľadel na Ľudmilku!
    <span class="emphasis">
     <em>
      (Pijú.)
     </em>
    </span>
   </p>
   <p>
    STONOHA: Alebo, nedaj Bože, na Sabínku.
    <span class="emphasis">
     <em>
      (Prichádza Randaházi.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 6.
     </strong>
    </span>
   </p>
   <p>
   </p>
   <p>
    STONOHA: Boli ste v kasíne…?
   </p>
   <p>
    RANDAHÁZI
    <span class="emphasis">
     <em>
      (prisadne si):
     </em>
    </span>
    Bol. A teremtete!!!
   </p>
   <p>
    STONOHA: Akosi ste smutný. Zle sa vám povodilo?
   </p>
   <p>
    RANDAHÁZI: Bodaj sa tomu dva razy horšie vodilo, čo mi to kasíno odporúčal!
   </p>
   <p>
    STONOHA: Gehorsamter diener!… Teda ste dobrý kšeft urobili…? Môj dobrý priateľ z
         vakácií, Miloslav.
   </p>
   <p>
    RANDAHÁZI
    <span class="emphasis">
     <em>
      (obradne sa pokloní):
     </em>
    </span>
    Randaházi Sándor de Eadem et in
         Trhanová úr.
   </p>
   <p>
    MILOSLAV
    <span class="emphasis">
     <em>
      (smeje sa)
     </em>
    </span>
    : Teší ma…
   </p>
   <p>
    RANDAHÁZI
    <span class="emphasis">
     <em>
      (opäť si sadne):
     </em>
    </span>
    Zpočiatku to len ako-tak išlo, ale o
         chvíľku ma náležite obrali.
   </p>
   <p>
    STONOHA: Veď som vás upozornil, aby ste hrali opatrne. Tí naši darebáci už nejedného
         pocestného oholili.
   </p>
   <p>
    RANDAHÁZI: Nielen že ma o všetko obrali, ale ma aj grobiansky odbavili. Taká
         impertinencia! Fuj!
   </p>
   <p>
    STONOHA: Hahaha…
   </p>
   <p>
    RANDAHÁZI: Mne nebolo do smiechu. „Ba či ste naozaj mnoho utŕžili?“ pokrikoval na mňa
         ktorýsi. A ja som bol už aj taký napaprčený, nuž som mu odvrkol: „Moje porekadlo je:
         najlepší hráč — najväčší lotor!“ a s tým som odskočil, lebo on nebol lenivý, pochytil pohár
         piva a tresk ho o dvere!
   </p>
   <p>
    STONOHA: Blázon! Či nemohol najskôr pivo vypiť a potom do vás hádzať pohár?…
   </p>
   <p>
    MILOSLAV: No, že ste aspoň suchý uvrzgli…
    <span class="emphasis">
     <em>
      (Smeje sa a poberá sa.)
     </em>
    </span>
    Majte sa dobre, povinnosť ma volá.
    <span class="emphasis">
     <em>
      (Ide do krčmy, vo dverách platí Bachratému a
            odchodí.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 7.
     </strong>
    </span>
   </p>
   <p>
   </p>
   <p>
    STONOHA: Kým ste boli preč, takto som hútal: vy predávate zlato, striebro, náušnice,
         náramnice a ja mám obchod s kameňom.
   </p>
   <p>
    RANDAHÁZI: Naozaj…? Tak by sme mohli en kompaní handlovať. — To by ma veľmi tešilo.
   </p>
   <p>
    STONOHA: Zo samej advokatúry by som sa v tomto hladnom hniezde dosť hladovej polievky
         nachlípal. — Teda
    <span class="emphasis">
     <em>
      (podáva mu ruku)
     </em>
    </span>
    Randaházi et Stonoha…?
   </p>
   <p>
    RANDAHÁZI: Úgy lesz, barátom. A ak smiem vedieť, koľko karátové kamene máte…? Máte aj
         brilianty, a či len lacnejšie veci…?
   </p>
   <p>
    STONOHA: Len lacnejšie. A koľko…? Plné skladište.
   </p>
   <p>
    RANDAHÁZI
    <span class="emphasis">
     <em>
      (úžasom nevie hovoriť):
     </em>
    </span>
    Plné skladište…? A aké kamene?
         Veď to musí mať ohromnú cenu. Kto vám to stráži…?
   </p>
   <p>
    STONOHA: Načo strážiť… Na moje kamene sa neulakomí nik.
   </p>
   <p>
    RANDAHÁZI: Nechápem, barátom. Aké kamene vlastne predávate?
   </p>
   <p>
    STONOHA: No, kamene… Kremeň, osly, osličky, brúsy, mlynské kamene… Niektoré sú aj drahé.
         Veru, či, haha, či nie, hahaha. — Vy predávate len samé ženské talafatky, ale moje kamene
         majú svoju úžitkovú cenu. A na dôvažok dávam kosáky a kosy.
   </p>
   <p>
    RANDAHÁZI: Ach tak! Vy ste, ako vidím, samý žart a na čertovo kopyto vybitý furták.
         Musíme sa častejšie vídať, aby ste ma rozveselili!
   </p>
   <p>
    STONOHA: Prečo nie, ale len pod jednou podmienkou: že sa oženíte! Potom môžete byť aj
         mojím spoločníkom. A mojím spoločníkom hocikto nemôže byť! Môžem si vybrať, koho chcem,
         lebo som všadebol a potrimiskár. Kde prídem, tam si za stôl sadnem a ešte ma nikdy pod stôl
         neposadili. A keď budete mojím spoločníkom, i vás tu i tam na cudzie konto počastujem. Ale
         hovorím: musíte sa oženiť, a to čím skôr!
   </p>
   <p>
    RANDAHÁZI: Veď i ja by som sa rád oženil, lepšie povedané priženil.
   </p>
   <p>
    STONOHA: Všetko zariadim, pomôžem vám, ale nikomu ani slovka o ničom! Veď ja som od
         koreňa Kocúrkovan. — Teda sa oženíte! A chudobnú, či bohatú by ste si radi do saka vohnali?
   </p>
   <p>
    RANDAHÁZI: Ako obchodník, viete, že potrebujem predovšetkým peniaze.
   </p>
   <p>
    STONOHA: I so mnou je vždy tak: keď posielam do Hliníka po mlynské kamene, vždy si musím
         požičať, lebo tam na bradu nedávajú.
   </p>
   <p>
    RANDAHÁZI: Teda vidíte, že nič ťažkého nežiadam.
   </p>
   <p>
    STONOHA: Viem o jednej bohatej. Ale to len vám hovorím, pretože budete môj kompaňon.
         Bohatá panička, urodzená Frntolinka. A tá dcéru — Irmušku. Dievča ako púčok, pracovitá,
         múdra a groše tiež bude mať. Choďte k nim a ponúknite im nejaký prsteň alebo čosi iného.
         Tam všetko najlepšie sám uvidíte. To je dievča, vravím, ako púčok. Bude z nej skvelá
         ženička. A čím skôr, tým to máte istejšie.
   </p>
   <p>
    RANDAHÁZI: Veď je to skvelé! Už aj letím.
    <span class="emphasis">
     <em>
      (Odchádza.)
     </em>
    </span>
   </p>
   <p>
    STONOHA: Ak sa na tohto nechytí, potom mi je súdené zostať starým mládencom.
   </p>
   <p>
   </p>
   <p>
    <span class="emphasis">
     <em>
      (Opona.)
     </em>
    </span>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2084">
       </a>
       Druhý obraz
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="emphasis">
     <em>
      Scéna ako v prvom dejstve
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 1.
     </strong>
    </span>
   </p>
   <p>
   </p>
   <p>
    MILOSLAV: Vaše pozvanie mi prišlo veľmi vhod, lebo som už sám, hneď od toho nešťastného
         rozhovoru, túžil, aby som sa mohol s vami medzi štyrmi očami poshovárať.
   </p>
   <p>
    ĽUDMILA: Dovoľte, pán Miloslav, ale…
   </p>
   <p>
    MILOSLAV: Ešte vždy taká chladná? Ešte stále nemôžete zabudnúť?
   </p>
   <p>
    ĽUDMILA: Zabudnúť?… Na také čosi sa nemôže zabudnúť. Ale ak si myslíte, pán Miloslav, že
         som vás pozvala…
   </p>
   <p>
    MILOSLAV
    <span class="emphasis">
     <em>
      (zarazený):
     </em>
    </span>
    Nepozvali ste ma teda…?
   </p>
   <p>
    ĽUDMILA: Ani mi to na um nesišlo.
   </p>
   <p>
    MILOSLAV: Naozaj ste ma nepozvali? — Ľudmilka…?
   </p>
   <p>
    ĽUDMILA: Načo, vari sa poshovárať…? O čom by sa mohla klebetnica s vami shovárať…?
   </p>
   <p>
    MILOSLAV
    <span class="emphasis">
     <em>
      (prosí):
     </em>
    </span>
    Ľudmilka, nebuďte taká zlá. Viete, že som to tak
         nepovedal.
   </p>
   <p>
    ĽUDMILA
    <span class="emphasis">
     <em>
      (vzdoruje):
     </em>
    </span>
    Ale ste na to mysleli!
   </p>
   <p>
    MILOSLAV: Boh mi je svedkom, že som myslel na Sabínu, a nie na vás.
   </p>
   <p>
    ĽUDMILA: Mali ste mi to hneď povedať!
   </p>
   <p>
    MILOSLAV: Keď ste hneď odišli…! Ani neviete, aký som bol nešťastný! Nemal som pokojnej
         chvíľky, kým mi nepovedali, že ste po mňa odkázali.
   </p>
   <p>
    ĽUDMILA: Už som povedala, že som po vás ani neodkázala, ani som vás nepozvala.
   </p>
   <p>
    MILOSLAV
    <span class="emphasis">
     <em>
      (chce ísť. Ľudmila sa trhne, lebo by bola rada, keby
            ostal):
     </em>
    </span>
    Škoda… Vidím, že ma ten ľahkomyselník pokladal za blázna.
   </p>
   <p>
    ĽUDMILA
    <span class="emphasis">
     <em>
      (dvojsmyseľne, naráža aj na seba):
     </em>
    </span>
    Keď sa dáte od každého
         vodiť za nos…
   </p>
   <p>
    MILOSLAV: Za tento nepodarený žart si Stonoha odnesie svoje.
   </p>
   <p>
    ĽUDMILA
    <span class="emphasis">
     <em>
      (len aby ho zdržala):
     </em>
    </span>
    Z takýchto fígľov nemôže vzniknúť nič
         dobrého.
   </p>
   <p>
    MILOSLAV: Ako to ráčite myslieť? Tými klebetami som naozaj nemyslel vás. Ako by som
         mohol tak uraziť svoju najvrúcnejšiu lásku…? Ľudmilka, však ste tomu ani vy naozaj
         neverili? … Pravda? …
    <span class="emphasis">
     <em>
      (Ľudmila kýve hlavou, odvráti sa, lebo sa
            usmieva.)
     </em>
    </span>
    Preto som sa dnes odhodlal vysloviť to, čo som dosiaľ len tajne v
         srdci skrýval, že totiž…
   </p>
   <p>
    ĽUDMILA: … že ste sa konečne odhodlali zaviesť ma k oltáru, proti vôli Frntolinky a
         tútora, nie?…
   </p>
   <p>
    MILOSLAV: Áno, Ľudmilka. Na nikom a na ničom mi už nezáleží, len aby ste boli navždy so
         mnou.
   </p>
   <p>
    ĽUDMILA: Čo sa vám to tak naraz porobilo? Veď dosiaľ som počúvala iba reči o vašej
         chudobe. Vždy a všade ste omáľali ten svoj biedny los; tak sa mi to zdalo, ako keby ste sa
         ma boli chceli striasť, aby som si na vás nijaké nároky nerobila.
   </p>
   <p>
    MILOSLAV: Priznávam sa, nemal som toľko odvahy.
   </p>
   <p>
    ĽUDMILA: A kde ju odrazu beriete? A potom, nezabúdajte, že to ženské pokolenie potrebuje
         toľké šperky a všelijaké daromnice, čo si chudobný učiteľ nemôže nikdy dovoliť, a že sa len
         po sobáši ukáže, akého ducha je tá dievčina. Veru, pán Miloslav. A už ste sa smierili s
         tým, že vás bude žena chovať a nad vami vládnuť, že budete pod pantofľou, keď sa
         priženíte…?
   </p>
   <p>
    MILOSLAV
    <span class="emphasis">
     <em>
      (stojí ani omráčený):
     </em>
    </span>
    A ktože vám to všetko porozprával?
   </p>
   <p>
    ĽUDMILA
    <span class="emphasis">
     <em>
      (už jej ide do plaču):
     </em>
    </span>
    Ten, komu ste sa zdôverili, kým ste
         sa rozhodli oženiť sa. Nuž, nenamáhajte sa, pán Miloslav, nemusíte mať nijaké obavy.
   </p>
   <p>
    MILOSLAV: Boh mi je svedkom, že som pri týchto rečiach na vás nemyslel.
   </p>
   <p>
    ĽUDMILA
    <span class="emphasis">
     <em>
      (plače):
     </em>
    </span>
    Viem, že na mňa nemyslíte nikdy… Ale takto sme si
         kvit. Lepšie je vrátiť sa z pol cesty, ako neskoro banovať. Načo by ste si brali
         klebetnicu…
    <span class="emphasis">
     <em>
      (Odchádza s plačom — vo dverách sa stretne so Sabínou. Hodí sa jej na
            prsia a plače.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 2.
     </strong>
    </span>
   </p>
   <p>
   </p>
   <p>
    SABÍNA: No, čože je, slečinka… Čo, môj holúbok…?
   </p>
   <p>
    ĽUDMILA: Ja už nebudem nikdy šťastná… oh…
   </p>
   <p>
    MILOSLAV: Prisahám vám, že som to na vás nevzťahoval a že som tým nič urážlivého
         nemyslel.
   </p>
   <p>
    ĽUDMILA: Odíďte, kým je nie neskoro.
   </p>
   <p>
    MILOSLAV: Prekliaty Stonoha!… Veď sa ja s ním poshováram. Adieu!…
    <span class="emphasis">
     <em>
      (Prudko
            odíde.)
     </em>
    </span>
   </p>
   <p>
    ĽUDMILA:
    <span class="emphasis">
     <em>
      (chvíľu sedí, potom vyskočí a uteká ku dverám):
     </em>
    </span>
    A on
         naozaj odišiel… Ach, čože som to urobila, ja nešťastnica.
   </p>
   <p>
    SABÍNA: Láska nehnevaná nebýva milovaná.
   </p>
   <p>
    ĽUDMILA: Prečo som bola hneď taká príkra?… I keď to povedal, nemusel to myslieť zle a na
         mňa.
   </p>
   <p>
    SABÍNA: Veru, veru, i mne sa zdalo, že ste s ním ostro zaobchádzali. Poslať ho preč…!
   </p>
   <p>
    ĽUDMILA: Ak sa mu niečo stane, mám ho na svedomí.
   </p>
   <p>
    SABÍNA: Nič sa mu do zajtra nestane. A nechajte ho, nech sa potrápi. Tým viac vás bude
         ľúbiť.
   </p>
   <p>
    ĽUDMILA: Iste, Sabínka?
   </p>
   <p>
    SABÍNA: Pravdaže, veď aj ja tak robím so Stonohom. A ešte zato do Váhu neskočil a
         neskočí ani ten váš.
   </p>
   <p>
   </p>
   <p>
    <span class="bold">
     <strong>
      Výstup 3.
     </strong>
    </span>
   </p>
   <p>
   </p>
   <p>
    SABÍNA:
    <span class="emphasis">
     <em>
      (na zaklopanie zavolá):
     </em>
    </span>
    Voľno…!
   </p>
   <p>
    ŠKRABÁČIK
    <span class="emphasis">
     <em>
      (opatrne otvára dvere, bojazlivo vchádza. Je krátkozraký, starší
            pán, s plešinkou, s dlhými fúzmi. V ruke nesie kyticu poľných kvetín):
     </em>
    </span>
    Ruky
         bozkávam, krásne panny.
    <span class="emphasis">
     <em>
      (Postojí pri dverách a hľadá cviker.)
     </em>
    </span>
    Kde som
         ho len založil… To od toľkého rozčúlenia a šťastia, neviem, kde mi hlava stojí. Prepáčte,
         prosím.
    <span class="emphasis">
     <em>
      (Hľadá po všetkých vreckách.)
     </em>
    </span>
   </p>
   <p>
    SABÍNA
    <span class="emphasis">
     <em>
      (prejde bližšie k nemu):
     </em>
    </span>
    Prosím, nech sa len páči. Hľadáte
         čosi…?
   </p>
   <p>
    ŠKRABÁČIK: Áno, prosím, cviker. Bez neho dobre nevidím, ale myslím, že aj tak som
         našiel, koho som hľadal.
    <span class="emphasis">
     <em>
      (Kľakne si, ale najskôr si vytiahne vreckovku a položí
            pod koleno.)
     </em>
    </span>
    Moja drahá!…
    <span class="emphasis">
     <em>
      (Sabínka pozrie na Ľudmilu, tá zas na ňu,
            potom sa pri jeho reči potajomky rozchichocú.)
     </em>
    </span>
    Až do predvčerajška som
         netušil, že ma ľúbite, moja gnedigste. A len čo som zvedel o tejto vašej nekonečnej láske,
         aj ja som zahorel túžbou po vás. Chcem vám do smrti byť dobrým mužíčkom a sľubujem vám, že
         budete po mojom boku spokojná a šťastná.
    <span class="emphasis">
     <em>
      (Vchádza Frntolinka s
            Irmuškou.)
     </em>
    </span>
    Nie som už mladík, ale rozvážny muž, ktorý vám chce dať všetko, čo
         mu ešte jeseň života žičí, a o všetko sa chce s vami podeliť. Prijmite túto kyticu na znak
         mojej večnej lásky.
   </p>
   <p>
    FRNTOLINKA: Čo ste rozum potratili?!… A vy si tu dáte vyznávať lásku od takého starého
         báčiho! Nemáte svedomia…?
   </p>
   <p>
    SABÍNA: Veď my o ničom nevieme, urodzená pani.
   </p>
   <p>
    ŠKRABÁČIK: Starý báči…? Neráčte ma pred mojou, prosím, takto ponižovať.
    <span class="emphasis">
     <em>
      (Sabíne.)
     </em>
    </span>
    Neverte jej, moja drahá Irmuška. Nie som taký starý. A
         viem, že to na vašu lásku nemá nijaký vplyv, že ma budete i naďalej ľúbiť.
   </p>
   <p>
    IRMA: Irmuška…? Oh…
    <span class="emphasis">
     <em>
      (Zamdlieva.)
     </em>
    </span>
    Vy sa vydávate za mňa…?
   </p>
   <p>
    SABÍNA: Ja…? Nikdy by mi to ani na um nesišlo.
   </p>
   <p>
    FRNTOLINKA: Ako by potom vedel tento pán, že ho ľúbite, a prečo by pritom hovoril o
         Irmuške?
   </p>
   <p>
    ŠKRABÁČIK: Ako, vy neráčite byť Irmuška…? Kde sa mi podel ten cviker…
    <span class="emphasis">
     <em>
      (Hľadá.)
     </em>
    </span>
    A ktorá je, prosím, panna Irmuška?…
   </p>
   <p>
    FRNTOLINKA: Čo chcete od nej?…
   </p>
   <p>
    ŠKRABÁČIK: Chcem jej povedať, že ju ľúbim, aby sa už netrápila za svojou láskou, o
         ktorej som dosiaľ nevedel. Keby som len bol tušil, už by som bol dávnejšie prišiel…
    <span class="emphasis">
     <em>
      (Hľadá stále pritom cviker.)
     </em>
    </span>
   </p>
   <p>
    IRMA:
    <span class="emphasis">
     <em>
      (prejde k nemu):
     </em>
    </span>
    Ja vás ľúbiť?… A čo by som z toho mala?… Kto
         vám to povedal?…
   </p>
   <p>
    ŠKRABÁČIK: Teda to nie je pravda?…
   </p>
   <p>
    FRNTOLINKA
    <span class="emphasis">
     <em>
      (búcha palicou):
     </em>
    </span>
    Kto vám to povedal, že vás moja dcéra
         ľúbi?
   </p>
   <p>
    ŠKRABÁČIK: Počul som o tom!
   </p>
   <p>
    IRMA: Keď ste počuli, asi ste zle počuli. A nerobte si posmech zo seba a z nás. S Bohom.
   </p>
   <p>
    ŠKRABÁČIK: Naozaj ma neľúbi?…
    <span class="emphasis">
     <em>
      (Odchádza.)
     </em>
    </span>
    Bolo by možné?
         Nepochopiteľná vec. Prosím, räčte mi vrátiť kvetiny.
    <span class="emphasis">
     <em>
      (Vezme ich od Sabíny a
            odchádza.)
     </em>
    </span>
    Takto ma pobalamutiť…
   </p>
   <p>
   </p>
   <p>
    <span class="bold">
     <strong>
      Výstup 4.
     </strong>
    </span>
   </p>
   <p>
   </p>
   <p>
    IRMA: Takáto bezočivosť…! Už predvčerom ma zastavil na ulici akýsi studióz, ktorý mi
         tiež povedal, že počul, ako som doň celá preč. Že by si ma vzal, keby som mu dala peniaze
         na obchod, ktorý si chce otvoriť. Že ho už škola zunovala. Taká bezočivosť. A teraz zas
         tento.
   </p>
   <p>
    FRNTOLINKA: Tu čosi nie je v poriadku. Ľudmila, poď sem. Nerozširuješ ty po meste takéto
         plané chýry… a nevydávaš sa za Irmušku?
   </p>
   <p>
    ĽUDMILA. Mala by som sa aj za koho vydávať.
   </p>
   <p>
    FRNTOLINKA
    <span class="emphasis">
     <em>
      (buchne palicou):
     </em>
    </span>
    Hovor slušne!
   </p>
   <p>
    IRMA: Veru by si mala. Taký ercíhung nikdy nebudeš mať ako ja.
   </p>
   <p>
    ĽUDMILA: Taký ercíhung, ktorý ma naučí iba leňošiť, nepotrebujem.
   </p>
   <p>
    FRNTOLINKA
    <span class="emphasis">
     <em>
      (buchne palicou):
     </em>
    </span>
    Mlčať…! Ledva čakáš, aby sa Irmuška
         vydala, preto len ty môžeš rozširovať také plané chýry o nej. Povedz…?
   </p>
   <p>
    ĽUDMILA
    <span class="emphasis">
     <em>
      (dá sa do plaču):
     </em>
    </span>
    To je nie pravda. Veď chodím, len čo
         vykročím z domu, so Sabínou, nech ona povie. S nikým ani slovka nikdy neprehovorím.
   </p>
   <p>
    SABÍNA: Svätá pravda, urodzená pani. S nikým sa nerozprávame.
   </p>
   <p>
    IRMA: Len s pánom učiteľom, tajne po kútikoch.
   </p>
   <p>
    SABÍNA: Nech tak nevravia, slečna Irma.
    <span class="emphasis">
     <em>
      (Klopanie. Ľudmila si rýchle poutiera
            slzy, prestane plakať.)
     </em>
    </span>
   </p>
   <p>
    FRNTOLINKA: Ráčte vstúpiť…! Herein…!
   </p>
   <p>
   </p>
   <p>
    <span class="bold">
     <strong>
      Výstup 5.
     </strong>
    </span>
   </p>
   <p>
   </p>
   <p>
    ŠIROKÝ
    <span class="emphasis">
     <em>
      (vojde rázne. V ruke má kyticu fialiek, sotva ich vidieť. Je oblečený
            sviatočne, ale kabát je mu malý, rukávy krátke):
     </em>
    </span>
    Tak, už som tu.
   </p>
   <p>
    SABÍNA
    <span class="emphasis">
     <em>
      (hovorí Frntolinke):
     </em>
    </span>
    Ten iste prišiel po groše, urodzená
         páni, za mäso.
   </p>
   <p>
    FRNTOLINKA: Hm…! No, poďte bližšie, pán Široký, nebojte sa. Vitajte u nás.
   </p>
   <p>
    ŠIROKÝ: Veď ja sa nebojím. Ako by som mohol potom chytiť takého poriadneho vola, keby
         som sa bál…? Prišiel som…
   </p>
   <p>
    FRNTOLINKA: Viem, prečo ste prišli, len chvíľku počkajte, dostanete svoje. Irmuška, nože
         mi podaj vrecúško.
   </p>
   <p>
    ŠIROKÝ: Dostanem…?
   </p>
   <p>
    FRNTOLINKA: Pravdaže…
   </p>
   <p>
    ŠIROKÝ: Teda ani hovoriť nemusím, aby som zapôsobil… Hehehe…
   </p>
   <p>
    FRNTOLINKA: Ale kdeže. U nás…? U nás ste vždy vítaný. Taký, aký ste.
   </p>
   <p>
    ŠIROKÝ: To ma teší. Načo dlhé škrupulírovanie, však…? Hehehe…
    <span class="emphasis">
     <em>
      (Ide k Irmuške,
            chytí ju za ruku.)
     </em>
    </span>
    Tak poďme…!
    <span class="emphasis">
     <em>
      (Ťahá ju ku dverám.)
     </em>
    </span>
   </p>
   <p>
    IRMA: A kde…? Veď tu vás mamička…
   </p>
   <p>
    ŠIROKÝ: No, na faru spísať ohlášky, aby mohla byť čím skôr svadba.
   </p>
   <p>
    ĽUDMILA
    <span class="emphasis">
     <em>
      (sa obráti a smeje sa. Sabína tiež.)
     </em>
    </span>
   </p>
   <p>
    IRMA: Svadba?…
   </p>
   <p>
    FRNTOLINKA
    <span class="emphasis">
     <em>
      (na chvíľku stratí reč).
     </em>
    </span>
   </p>
   <p>
    ŠIROKÝ: Pravda, hoci som len mäsiar a zabíjam všetko, čo mi príde pod nôž, mám cit,
         panna Irmuška, a nenechám vás tajnou láskou sa trápiť. Teda poďme na faru.
    <span class="emphasis">
     <em>
      (Chce
            ísť.)
     </em>
    </span>
   </p>
   <p>
    FRNTOLINKA: Stáť…! Kto vám to povedal, že vás moja Irmuška ľúbi…?
   </p>
   <p>
    ŠIROKÝ
    <span class="emphasis">
     <em>
      (hanblivo):
     </em>
    </span>
    No, veď to, prosím, vidím, keď chodieva ku mne
         do jatky. Vždy sa usmieva a pozerá mi na ruky, keď vážim teľacinu.
   </p>
   <p>
    IRMA: Tak zle vidíte. Pozerám, aby ste mi nedali o pol funta menej, a nie na vaše ruky.
         Mala by som na čo pozerať.
   </p>
   <p>
    ŠIROKÝ: Tak ma neľúbite…?
    <span class="emphasis">
     <em>
      (Šmarí kyticu o zem a zahrozí.)
     </em>
    </span>
    No, teš
         sa, ty potrimiskár akýsi… A prečo ste mi povedali, len čo som vkročil, že dostanem všetko…?
         A teraz odrazu nič…?
   </p>
   <p>
    FRNTOLINKA: Myslely sme na peniaze, pán Široký.
   </p>
   <p>
    ŠIROKÝ: Na peniaze…? No, s Bohom. A ten nech sa ma vystríha!
    <span class="emphasis">
     <em>
      (Prudko
            odíde.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 6.
     </strong>
    </span>
   </p>
   <p>
   </p>
   <p>
    FRNTOLINKA: Takáto hanba. Nebudem sa smieť ani na ulici ukázať.
   </p>
   <p>
    IRMA: Mäsiar ma príde popýtať, a že som doň tajne zaľúbená… Oh, mamička… poďme k tete…
    <span class="emphasis">
     <em>
      (Plače.)
     </em>
    </span>
   </p>
   <p>
    FRNTOLINKA: Nikde nepôjdeme. Musím zvedieť, kto takéto chýry rozširuje. Asi ten tvoj
         učiteľ. Myslí si, že predsa privolím, aby si sa skôr vydala než Irmuška. Alebo nás chce
         vyhnať posmechom, aby ste si mohli, čo chcete… Ale ani jedno, ani druhé sa nestane! Nech sa
         teší, ak sa dozviem, že to bol on. Poď, Irmuška, musíme sa porozprávať. Už nikomu v tomto
         dome nemôžem veriť.
    <span class="emphasis">
     <em>
      (Odíde aj s Irmuškou.)
     </em>
    </span>
   </p>
   <p>
    IRMA
    <span class="emphasis">
     <em>
      (bedáka):
     </em>
    </span>
    Takto ma potupiť pred celým svetom… Taká som hladná!
    <span class="emphasis">
     <em>
      (Zájde.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 7.
     </strong>
    </span>
   </p>
   <p>
   </p>
   <p>
    SABÍNA: To je dielo toho prekliateho pochábľa Stonohu. Ten hľadá ženíchov, aby ste sa
         mohli vydať.
   </p>
   <p>
    ĽUDMILA: Tým horšie pre mňa. Teraz všetci obviňujú Miloslava. Čo tu robiť…
    <span class="emphasis">
     <em>
      (Pomaly sa otvoria dvere.)
     </em>
    </span>
    Zas jeden ženích…?
    <span class="emphasis">
     <em>
      (Vojde
            Stonoha.)
     </em>
    </span>
    Poslal vás Miloslav?…
   </p>
   <p>
    STONOHA
    <span class="emphasis">
     <em>
      (veľmi smutný, bez slova si sadne, na klobúku čierny
            závoj).
     </em>
    </span>
   </p>
   <p>
    ĽUDMILA: No, tak vravte… Poslal vás Miloslav…?
   </p>
   <p>
    STONOHA
    <span class="emphasis">
     <em>
      (pohrebným tónom):
     </em>
    </span>
    Poslal…
   </p>
   <p>
    ĽUDMILA: Kde je…? Nič sa mu nestalo…?
   </p>
   <p>
    STONOHA
    <span class="emphasis">
     <em>
      (ako hore):
     </em>
    </span>
    Neviem…
   </p>
   <p>
    ĽUDMILA: Shovárali ste sa s ním?
   </p>
   <p>
    STONOHA
    <span class="emphasis">
     <em>
      (ako hore):
     </em>
    </span>
    Áno.
   </p>
   <p>
    ĽUDMILA: Bol veľmi zarmútený…?
   </p>
   <p>
    STONOHA
    <span class="emphasis">
     <em>
      (ako hore):
     </em>
    </span>
    Bol.
   </p>
   <p>
    SABÍNA: Čo ste reč stratili, či čo…? Hovorte poriadne. Čo je s vami…?
   </p>
   <p>
    STONOHA: Koniec!
   </p>
   <p>
    SABÍNA: Koniec?
   </p>
   <p>
    ĽUDMILA: Koniec!
   </p>
   <p>
    SABÍNA: Nuž, ale čomu…?
   </p>
   <p>
    STONOHA: Všetkému…
    <span class="emphasis">
     <em>
      (Ťažko si vzdychne.)
     </em>
    </span>
   </p>
   <p>
    SABÍNA: Všetkému…?
   </p>
   <p>
    STONOHA: Veru, nemôžeme sa pobrať, moja Dulcinea. Už je po všetkom. Keď Miloslav odišiel
         od vás, len rukou kývol na moju otázku a hneď sťahoval vašu obrúčku s prsta. Aby som vám ju
         doručil a nota bene, jeho prsteň nazpät požadoval.
   </p>
   <p>
    ĽUDMILA
    <span class="emphasis">
     <em>
      (zdesená):
     </em>
    </span>
    To som veru nečakala.
    <span class="emphasis">
     <em>
      (Plačlivo.)
     </em>
    </span>
    Svoj prsteň prijímam, ale jeho mu nevydám. Ponechám si
         ho ako žalostnú pamiatku, aby som mohla úbohým dievčatám dávať výstražný príklad.
   </p>
   <p>
    SABÍNA
    <span class="emphasis">
     <em>
      (rozoženie sa na Stonohu):
     </em>
    </span>
    A vy, pane, už sa aj practe a
         viac sa mi na oči neukazujte. Vy ste pôvodcom všetkého! Či vás sám čert neviedol, aby ste
         také pochabstvá vystrájali?… Ženíchov hľadať!! Však vás tí ženíci naučia, najmä ten mäsiar,
         po kostole hvízdať. Keby ste si hľadali radšej ženu, ktorá by vás držala na uzde.
   </p>
   <p>
    STONOHA: Bol tu už Široký…?
   </p>
   <p>
    SABÍNA: Bol a tešte sa, ako vás zrichtuje.
   </p>
   <p>
    ĽUDMILA: Prečo ste mi rozpovedali tie veci, s ktorými sa vám Miloš zdôveril ako
         priateľovi…? Teraz vidím, že nič zlého s tým nemyslel.
   </p>
   <p>
    STONOHA: Bodaj ho aj s Eviným pokolením. Raz to vyzvedá, čo len môže, a potom si ty
         vinovatý. Nuž a vy takto…?
   </p>
   <p>
    ĽUDMILA: Keby ste mi neboli rozprávali, nič by som nevedela. A teraz môžete hľadať dvoch
         ženíchov… ale aj jednu mladuchu.
   </p>
   <p>
    STONOHA: Sabínka, Dulcinea moja, pomôžte mi aspoň vy.
   </p>
   <p>
    SABÍNA: Kým všetko nenapravíte, nechcem o vás ani počuť. Kto to kedy slýchal…? Chodia
         sem s kyticami ani na sobáš rad-radom. Už tu boli dvaja pobláznení.
   </p>
   <p>
    STONOHA: Dvaja…? Utekám aspoň toho tretieho vrátiť.
    <span class="emphasis">
     <em>
      (Odíde.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 8.
     </strong>
    </span>
   </p>
   <p>
   </p>
   <p>
    SABÍNA: Ešte aj tretieho…?
   </p>
   <p>
    ĽUDMILA: Už je po mojom šťastí… Tak málo ma ľúbil, že nevidel, že len na vzdory všetko
         robím…?
   </p>
   <p>
    SABÍNA: Mužskí sú niekedy slepí.
    <span class="emphasis">
     <em>
      (Klopanie.)
     </em>
    </span>
    Aha, to je ten tretí.
         Kde je metla…? Nebolo toho už dosť…?
    <span class="emphasis">
     <em>
      (Hľadá metlu.)
     </em>
    </span>
   </p>
   <p>
    ĽUDMILA: Počkajte, Sabínka, veď…
    <span class="emphasis">
     <em>
      (vchádza Randaházi, má kyticu a kvetinku v
            gombíkovej dierke.)
     </em>
    </span>
   </p>
   <p>
    SABÍNA: Ženích?
   </p>
   <p>
    RANDAHÁZI: Alászolgája, kezit csókolom, knedigste.
   </p>
   <p>
    SABÍNA:
    <span class="emphasis">
     <em>
      (našla metlu):
     </em>
    </span>
    Von…! Ale už sa aj practe.
   </p>
   <p>
    RANDAHÁZI: Ale ráčte prepáčiť, neviete, prečo prichodím…
   </p>
   <p>
    SABÍNA: Už nehľadáme ženícha, von!!!
    <span class="emphasis">
     <em>
      (Uteká za ním s metlou, vtom
            rýchle.)
     </em>
    </span>
   </p>
   <p>
   </p>
   <p>
    <span class="emphasis">
     <em>
      (Opona.)
     </em>
    </span>
   </p>
   <p>
   </p>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e2656">
       </a>
       Dejstvo III.
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="emphasis">
     <em>
      Scéna ako v prvom dejstve. Izba u veľkomožnej Frntolinky.
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 1.
     </strong>
    </span>
   </p>
   <p>
   </p>
   <p>
    ĽUDMILA
    <span class="emphasis">
     <em>
      (sedí a vyšíva):
     </em>
    </span>
    Voľno.
   </p>
   <p>
    STONOHA
    <span class="emphasis">
     <em>
      (váhavo vkročí):
     </em>
    </span>
    Ponížený služobníček, slečinka.
         Nezazlievajte mi, prosím, že som sa opovážil prísť a složif vám poklonu, hoci ste ma
         odohnali s hrozbou, aby som vám už neprišiel na oči. Ale ja, ako holubica s olivovým
         listom, prichádzam k vám, aby som vám zvestoval pokoj a smierenie.
   </p>
   <p>
    ĽUDMILA: Nech vás za to Pán Boh požehná.
   </p>
   <p>
    STONOHA: Teraz už len na vás záleží, aby sa ten spor vyrovnal. Teda: o klebetách a
         ženských daromniciach ani muk pred Miloslavom. Súhlasíte…?
   </p>
   <p>
    ĽUDMILA: A vy o tom pochybujete?… Budem radšej nemá. A tento prsteň mu na znak úprimnej
         lásky vraciam.
   </p>
   <p>
    STONOHA: Tak mu treba. Zatiaľ sa môže pokochať aj s prsteňom, kým mu celú ruku nepodáte.
         Už to bude onedlho…
    <span class="emphasis">
     <em>
      (tajomne)
     </em>
    </span>
    . Uvidíte… Dnes-zajtra sa Irmuška vydá a
         potom je rad na vás.
    <span class="emphasis">
     <em>
      (Vchádza Frntolinka s Irmuškou.)
     </em>
    </span>
    Idem za Milošom,
         čaká dolu. Ak bude čistý vzduch, privediem ho sem!
   </p>
   <p>
   </p>
   <p>
    <span class="bold">
     <strong>
      Výstup 2.
     </strong>
    </span>
   </p>
   <p>
   </p>
   <p>
    STONOHA: Ach, pani urodzená, aj kišasonka už doma… doma… Tak skoro…?
   </p>
   <p>
    IRMA: Veď ste nie slepý.
   </p>
   <p>
    FRNTOLINKA: Ale, Irma…! Akýže je to móres?…
   </p>
   <p>
    IRMA: Veď vidí, načo sa opytuje?… Taká som hladná!!
   </p>
   <p>
    STONOHA: Panna Irmuška má pravdu. Aká otázka, taká odpoveď. — Veď ja som len taký
         neogabanec, ale ona sa naučila na tom Spiši zdvorilosti. My dvaja sa teda k sebe nehodíme.
    <span class="emphasis">
     <em>
      (Vzdychne.)
     </em>
    </span>
    Moje nádeje boly máme.
    <span class="emphasis">
     <em>
      (Ľudmile.)
     </em>
    </span>
    Prečítajte si tieto noviny, ak vám na tom záleží, aby ste sa ešte dnes dostali pod čepiec.
         Služobník, mladá nevesta.
    <span class="emphasis">
     <em>
      (Odíde, Ľudmila si prečíta noviny, zasmeje sa a
            odbehne.)
     </em>
    </span>
   </p>
   <p>
    FRNTOLINKA: Čo môže byť v tých novinách, že sa Ľudmila tak rozchichotala…?
    <span class="emphasis">
     <em>
      (Dá
            si okuliare.)
     </em>
    </span>
    Nože mi ich podaj.
   </p>
   <p>
    IRMA: Ej, veď sa vy rozumiete do nemčiny ako hus do piva.
   </p>
   <p>
    FRNTOLINKA: Nuž a či sú to nemecké noviny…? Pozrime!…
   </p>
   <p>
    IRMA
    <span class="emphasis">
     <em>
      (ujedá si zo smidky chleba):
     </em>
    </span>
    Veru. Mysleli ste, že ten hlúpy
         „KRAJAN“?
   </p>
   <p>
    FRNTOLINKA: Nože si ich prečítaj ty; potom mi to povieš po slovensky.
   </p>
   <p>
    IRMA: Hneď, len čo sa najem.
    <span class="emphasis">
     <em>
      (Hovorí s plnými ústami.)
     </em>
    </span>
   </p>
   <p>
    FRNTOLINKA: Nič iného nerobíš, len čo od rána do večera ješ.
   </p>
   <p>
    IRMA: A vy nie…?
    <span class="emphasis">
     <em>
      (Vezme noviny, číta pre seba, prstom si pomáha, čosi mrmle,
            potom noviny zahodí.)
     </em>
    </span>
   </p>
   <p>
    FRNTOLINKA: No…?
   </p>
   <p>
    IRMA: Mamička, tomu ja nerozumiem.
   </p>
   <p>
    FRNTOLINKA: Že vraj nerozumiem…
    <span class="emphasis">
     <em>
      (Pľasne rukami.)
     </em>
    </span>
    Či to svet počul?…
         Nuž a či som ťa nevypravila na Spiš na ercíhung…? Či si tam nebola celý rok…
   </p>
   <p>
    IRMA: Horkýže ercíhung… Bola som gazdinou u akéhosi Tesnošila a doma sa celkom inakšie
         handrkovalo ako v škole. A do školy som zriedka chodila. Pani Tesnošilová mi vstrčila svoju
         princeznú do ruky a tú som musela varovať a kolísať.
   </p>
   <p>
    FRNTOLINKA: A prečože si sa mi nesťažovala, alebo nenapísala? Figu by som im bola dala,
         veru, a nie dvadsaťpäť zlatých, ktoré som v samých dvadsiatnikoch ako srieň pani
         Tesnošilovej do ruky odčítala.
   </p>
   <p>
    IRMA: Nuž ako som sa vám mala vyponosovať, keď som písať nevedela, ani nemeckú abecedu.
         Rozum, rozum.
    <span class="emphasis">
     <em>
      (Ukazuje na čelo.)
     </em>
    </span>
   </p>
   <p>
    FRNTOLINKA: Ale som sa ja, nešťastnica, dožila vďaky od dcér.
   </p>
   <p>
    FRNTOLINKA
    <span class="emphasis">
     <em>
      (volá):
     </em>
    </span>
    Ľudmila!
   </p>
   <p>
   </p>
   <p>
    <span class="bold">
     <strong>
      Výstup 3.
     </strong>
    </span>
   </p>
   <p>
   </p>
   <p>
    ĽUDMILA: Rozkážete…?
   </p>
   <p>
    FRNTOLINKA: Povedz, prečo si s takým smiechom odbehla a tie noviny shodila?
   </p>
   <p>
    ĽUDMILA: Veď vám to Irmuška mohla vysvetliť; či ich nečítala?
   </p>
   <p>
    FRNTOLINKA: Ani preslabikovať ich nevedela.
   </p>
   <p>
    ĽUDMILA: Teda tak. Akýsi pán, toho a toho veku, vraj si hľadá manželku, pannu či
         vdovičku, ktorá by bola ešte v dobrej chuti. On ako obchodník, má vraj v kapitáloch
         tritisíc zlatých, ale že bude spokojný aj s polovicou, ak mu ju mladucha prinesie. Že by sa
         tu chcel osadiť… A ak by sa niektorá osoba na to odhodlala, aby ho dnes alebo zajtra večer
         poctila svojou návštevou. Býva v krčme u „Bieleho havrana“, číslo izby 13.
   </p>
   <p>
    FRNTOLINKA
    <span class="emphasis">
     <em>
      (pozorne počúvala a bolo na nej vidieť, že jej skrsla nejaká
            myšlienka):
     </em>
    </span>
    No veru ja som sa nazdala, že je tam Pán Boh vie čo. A to ti bolo
         tak na smiech?
   </p>
   <p>
    ĽUDMILA: Akože by nie, keď ma ten pochábeľ posielal o čepiec do „Bieleho havrana“.
   </p>
   <p>
    FRNTOLINKA: No dobre, teraz si hľaď, aby si to perie čím skôr dopárala.
    <span class="emphasis">
     <em>
      (Ľudmila odíde.)
     </em>
    </span>
    Už čo je, to je, pre nás by bol vítaný ten biely
         havran, však, dcéra moja. Čo myslíš?
   </p>
   <p>
    IRMA
    <span class="emphasis">
     <em>
      (zuby vyškiera):
     </em>
    </span>
    Veru áno.
   </p>
   <p>
    FRNTOLINKA: Ej, bola by to pre nás výhra, keby tých tisíc päťsto zlatých tam
         nezavadzalo.
   </p>
   <p>
    IRMA: A čože je…? Či je to toľko?… Ani nie pol milióna.
   </p>
   <p>
    FRNTOLINKA: Netáraj do sveta. Veď je to pol milióna ako psovi mucha. — Privri tie dvere,
         aby nás tá jazyčnica nepočula. Tak. — Ja aspoň nevidím lepšieho spôsobu, ako by som ťa
         mohla dostať pod čepiec.
   </p>
   <p>
    IRMA
    <span class="emphasis">
     <em>
      (podopiera sa oboma rukami pod bradou o stôl):
     </em>
    </span>
    To sa rozumie.
   </p>
   <p>
    FRNTOLINKA: Veď oprobovať môžeme. A čo, keď sa pojednáme a on niečo spustí. A konečne i
         na osobe veľa záleží.
   </p>
   <p>
    IRMA: Veru áno.
   </p>
   <p>
    FRNTOLINKA: Keď uvidí tie tvoje falošné oči! Tie červené líčka! Tie krásne vlasy! Hneď
         zabudne na zlatiačiky.
    <span class="emphasis">
     <em>
      (Klopanie.)
     </em>
    </span>
   </p>
   <p>
    IRMA: Herein!
   </p>
   <p>
   </p>
   <p>
    <span class="bold">
     <strong>
      Výstup 4.
     </strong>
    </span>
   </p>
   <p>
   </p>
   <p>
    STONOHA: Prepáčte, že prichodím, ale chcem vám čosi rozpovedať. Ten pán, čo si v
         novinách ženu hľadá…
   </p>
   <p>
    FRNTOLINKA: A prosím vás, ktože je to…?
   </p>
   <p>
    STONOHA: To nemôžem prezradiť… Ale vám to predsa poviem dôverne, to je juvelír…!
   </p>
   <p>
    IRMA
    <span class="emphasis">
     <em>
      (vyskočí od radosti):
     </em>
    </span>
    Čože, juvelír!
   </p>
   <p>
    STONOHA: Bol sa mi zdôveril, čo mieni urobiť. Teda on dal do novín, aby sa mu hlásily
         panny a vdovičky. Ale… to len tak, naoko. On si už vyvolil.
   </p>
   <p>
    FRNTOLINKA: A čože nás po tom. Vari ste si nemysleli, že aj moja Irmuška pôjde za ním.
         Pah! Mala by za kým. Obyčajný juvelír. Neogabanec nevzdelaný!
   </p>
   <p>
    IRMA: Ale, mamička, veď…
    <span class="emphasis">
     <em>
      (zamĺkne pod prísnym pohľadom matky)
     </em>
    </span>
    .
   </p>
   <p>
    STONOHA: Ale kdeže by. Nechajte ma dopovedať: on si už vyvolil vašu Irmušku a ako
         statočný človek chce prísť k vám a celú vec medzi štyrmi očami vybaviť.
   </p>
   <p>
    FRNTOLINKA
    <span class="emphasis">
     <em>
      (usmieva sa):
     </em>
    </span>
    To sa mi páči, to je iste vzdelaný človek.
   </p>
   <p>
    IRMA: A mne sa to páči ešte väčšmi, chichichi…
   </p>
   <p>
    STONOHA: Požiadal ma, aby som vám to oznámil. A ak sa všetko dobre podarí, mne budete
         mať za čo ďakovať. Ale ak sa vec zle vydarí, Stonoha nie je zodpovedný. Či ma rozumiete…?
         Adieu!
    <span class="emphasis">
     <em>
      (Odíde.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 5.
     </strong>
    </span>
   </p>
   <p>
   </p>
   <p>
    FRNTOLINKA: Už je to len raz statočná duša, ten Paprika. Za to grobianstvo, čo si mu
         urobila, bol by sa ti iný zle odslúžil, a tento nie je ani pomstychtivý, ba ešte nám aj
         priateľstvo preukazuje. A aké! — Len tie peniaze mi robia starosti. Poviem mu, že dom je
         môj, že tá lúka je hodná svojich päťsto zlatých.
   </p>
   <p>
    IRMA: Nuž a sporiteľničná knižka…?
   </p>
   <p>
    FRNTOLINKA: Pravdu máš, Irmuška. Už si dávno také múdre slovo nepovedala. Na šťastie je
         ešte v mojej skrini.
   </p>
   <p>
    IRMA: Len to je galiba, že tá knižka nie je naša.
   </p>
   <p>
    FRNTOLINKA: Veď Ľudmila nemusí o tom vedieť. Aspoň na čas mu ňou oči zaslepíme, a keď
         budeš raz pod čepcom, potom sa mu aj tak otvoria. Teraz chytro, skočíme kúpiť aspoň jeden
         sál, aby si niečo mala, keď ten juvelír príde.
   </p>
   <p>
   </p>
   <p>
    <span class="bold">
     <strong>
      Výstup 6.
     </strong>
    </span>
   </p>
   <p>
   </p>
   <p>
    ĽUDMILA
    <span class="emphasis">
     <em>
      (príde z druhých dverí):
     </em>
    </span>
    Chvalabohu, sú preč. Ako mi srdce
         bije — už nie od žiaľu, ale od radosti. Len ako mu pozriem do očú? Ach, ako mi je úzko.
   </p>
   <p>
    <span class="emphasis">
     <em>
      (vchádza Stonoha, za ním Miloslav. Nemo sa poklonia, aj Ľudmila, a stoja bokom k
            sebe. Stonoha stojí medzi nimi).
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 7.
     </strong>
    </span>
   </p>
   <p>
   </p>
   <p>
    STONOHA: Toto je ale divná vítačka…! Ani éljen, ani sláva, ani na zdar, ani hurá… Nič…
         Ani ľavá stránka, ani pravá. Nuž, čo si ja úbohý prezident tohto hajksrátu počnem? Akože tu
         rokovať? Ty, Miloslav, stoj tuto vľavo; ja, keď sa dajaký ablegát sem zatára, stanem si na
         pravú stranu: a vy, Ľudmila, máte centrum. Či viete…
    <span class="emphasis">
     <em>
      (Ľudmila a Miloš, ktorí
            medzitým na seba bokom pozerali a potichu sa usmievali, naraz vybuchnú v hlasný
            smiech.)
     </em>
    </span>
    A toto je čo?… Veď sa v poriadnom hajksráte len vtedy rozchichocú,
         keď daktorý poslanec alebo dačo vtipného povie, alebo dačo hlúpeho vystrelí.
    <span class="emphasis">
     <em>
      (Zaľúbenci si padnú s veľkým smiechom do náručia.)
     </em>
    </span>
   </p>
   <p>
    MILOSLAV: Ľudmilka moja!
   </p>
   <p>
    ĽUDMILA: Miloslav môj!
   </p>
   <p>
    STONOHA: A kde je Sabína?… Ja sa takto nehrám. Toto je naozaj nie snemovňa, ale komédia.
   </p>
   <p>
    MILOSLAV: Chvála Pánu, že nie tragédia.
   </p>
   <p>
    STONOHA
    <span class="emphasis">
     <em>
      (nadstrčí chrbát):
     </em>
    </span>
    Bite, koľko sa naň zmestí a koľko sa vám
         páči.
   </p>
   <p>
    MILOSLAV: Domine Paprika, ty si už neraz prekročil v obcovaní s ľuďmi medze
         mravopočestnosti a slušnosti. Zaslúžil by si veru dobrý výprask, ale ti odpúšťam, lebo ešte
         máš vydať Irmušku.
    <span class="emphasis">
     <em>
      (Podáva mu ruku.)
     </em>
    </span>
   </p>
   <p>
    STONOHA: Už má pol čepca na hlave… hehehe…
   </p>
   <p>
    ĽUDMILA: A táto nehoda má aj tú výhodu, že utúžila našu lásku.
   </p>
   <p>
    STONOHA: Len neviem, čo je so Sabínkou.
   </p>
   <p>
    ĽUDMILA: Príde skoro. Išla do mlyna. Od tých čias, čo vyabrichtovala toho juvelíra, je
         smutná. Bojí sa, aby sa to nedozvedela mamička.
   </p>
   <p>
    STONOHA: Ani muk o tom. Ani pán juvelír nebude nič spomínať.
   </p>
   <p>
    ĽUDMILA: Mamička prichodí domov. Von hore dvorom po záhumní.
   </p>
   <p>
    MILOSLAV: Nohy na plece.
    <span class="emphasis">
     <em>
      (Odbehnú so Stonohom.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 8.
     </strong>
    </span>
   </p>
   <p>
   </p>
   <p>
    FRNTOLINKA: Už keby som len tú tvoju rozkuštrenú frizúru nevidela. Ako Cigánča, keď
         vylezie z brloha a vystrčí hlavu z koliby. Ľudmilka, priprav pre Irmušku hrebeň a mašličky.
    <span class="emphasis">
     <em>
      (Ľudmila zájde do bočnej chyže.)
     </em>
    </span>
   </p>
   <p>
    IRMA: Aká rozkuštrená frizúra…? Veď je podľa módy.
   </p>
   <p>
    FRNTOLINKA: No veď práve tá nešťastná móda i najkrajšie dievča tak zohaví, že nie je na
         poznanie. Len sa už obliekaj, lebo nevieme, kedy príde.
    <span class="emphasis">
     <em>
      (Irma prešla do vedľajšej
            izby, tam sa obliekala. Teraz vyjde v spodničke, stojí vo dverách.)
     </em>
    </span>
    A taká
         rozgajdaná! A tie cundry na tej spodnici…!
    <span class="emphasis">
     <em>
      (Napráva ich.)
     </em>
    </span>
   </p>
   <p>
    IRMA: Nechaj, veď sa prikryjú: krinolína všetko zakryje.
   </p>
   <p>
    FRNTOLINKA: Ani si sa neumyla, ako treba. — Ponáhľaj sa. Preboha, už je pred kostolom.
         Vošiel do kostola. To bude vari on!
   </p>
   <p>
    IRMA
    <span class="emphasis">
     <em>
      (upravuje sa)
     </em>
    </span>
    .
   </p>
   <p>
    FRntolinka: Akiste je nábožná duša. — Veru nie ako naši mladí páni; tí by šli na vohľady
         z krčmy s cigaretou v ústach.
   </p>
   <p>
    IRMA: Keď sa tak naučili.
   </p>
   <p>
    FRNTOLINKA: Veď, veď. Aj pán rechtor chodí s fajkou do školy. Ako potom môže deti
         priúčať na móresy…?
    <span class="emphasis">
     <em>
      (Pozerá oblokom.)
     </em>
    </span>
    Už je pred domom, skoč do bočnej
         chyže a obleč sa.
    <span class="emphasis">
     <em>
      (Strká ju do vedľajšej izby.)
     </em>
    </span>
    Ľudmila, pomôž jej.
    <span class="emphasis">
     <em>
      (Klopanie.)
     </em>
    </span>
    Herein!
   </p>
   <p>
   </p>
   <p>
    <span class="bold">
     <strong>
      Výstup 9.
     </strong>
    </span>
   </p>
   <p>
   </p>
   <p>
    RANDAHÁZI
    <span class="emphasis">
     <em>
      (nesie kyticu kvetov):
     </em>
    </span>
    Alászolgája… Ponížený služobník.
    <span class="emphasis">
     <em>
      (Bozká jej ruku, ktorú mu vznešene nadstavila.)
     </em>
    </span>
    Pani urodzená,
         prichodím splniť slovo, ktoré som dal pánu Stonohovi, svojmu dôverníkovi. Iste vám povedal,
         že som veľmi zaľúbený do vašej ctenej dcérušky. Kdeže je…?
   </p>
   <p>
    FRNTOLINKA: Veľmi ma teší, že mám šťastie privítať vás vo svojom skromnom, ale zato
         počestnom príbytku. A prosím o odpustenie, moja Irmuška sa oblieka…
    <span class="emphasis">
     <em>
      (dôverne)
     </em>
    </span>
    . I ona sa už za vami po ulici obzerala, preto sa chce
         teraz ukázať čo najparádnejšia…
   </p>
   <p>
    RANDAHÁZI: Kým sa naša kišasonka ukáže, môžeme si vybaviť naše veci; na to nijakého
         svedka nepotrebujeme, však…?
   </p>
   <p>
    FRNTOLINKA: Tak je. Matka rozhodne a dcéra privolí.
    <span class="emphasis">
     <em>
      (Dá sa do
            plaču.)
     </em>
    </span>
    Už ju stratím, poslednú oporu svojho žitia… Ona je taká poslušná vo
         všetkom… Neviniatko úbohé, ach, a edukovaná…! Čo si len počnem bez nej…
   </p>
   <p>
    RANDAHÁZI
    <span class="emphasis">
     <em>
      (utešuje ju):
     </em>
    </span>
    No, uspokojte sa, pani urodzená. Bude v
         dobrých rukách. A aby ste, urodzená pani, videli, ako stojíme, tu, hľa, mám tri veksle. —
         Nech sa páči pozrieť.
   </p>
   <p>
    FRNTOLINKA: Pekné, pekné. Zavolám dcérušku.
    <span class="emphasis">
     <em>
      (Rýchle odíde do vedľajšej
            izby.)
     </em>
    </span>
   </p>
   <p>
    RANDAHÁZI
    <span class="emphasis">
     <em>
      (presvedčil sa, či je preč):
     </em>
    </span>
    Počkajte, veď ja vám vytriem
         oči aj s Paprika Mišom.
    <span class="emphasis">
     <em>
      (Vyťahuje etui.)
     </em>
    </span>
    Hlavne týmto im oči zaslepím.
         Hehehe… Bolo by dobré, niečo mladej neveste na ukážku podarovať. Na taký lep sa hneď chytia
         obe veľkomožné, lebo pochybujem, že by tej starej base sišlo na um, že nie je všetko zlato,
         čo sa blyští… Hehehe…
    <span class="emphasis">
     <em>
      (Pripravuje si darčeky, vtom prichodí Frntolinka a
            naparádená Irmuška.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 10.
     </strong>
    </span>
   </p>
   <p>
   </p>
   <p>
    IRMA
    <span class="emphasis">
     <em>
      (cestou hrozí matke):
     </em>
    </span>
    Mama, ja som hladná!
   </p>
   <p>
    IRMA
    <span class="emphasis">
     <em>
      (sa pokloní, narazí nohou o krinolínu, že skoro spadne. Frntolinka ju
            buchne do chrbta)
     </em>
    </span>
    .
   </p>
   <p>
    RANDAHÁZI
    <span class="emphasis">
     <em>
      (bozkáva jej ruku):
     </em>
    </span>
    Aj keby ste mi ju neboli
         predstavovali, hneď by som ju bol poznal. Ako by vám bola z očú vypadla. Vidím, že som sa
         vo svojom očakávaní ani trochu nesklamal.
   </p>
   <p>
    FRNTOLINKA
    <span class="emphasis">
     <em>
      (drgne Irmu):
     </em>
    </span>
    Ukloň sa za taký pekný kompliment.
   </p>
   <p>
    IRMA
    <span class="emphasis">
     <em>
      (pokloní sa, zakrývajúc si oči):
     </em>
    </span>
    Dínerin… chichichi…
   </p>
   <p>
    FRNTOLINKA
    <span class="emphasis">
     <em>
      (buchne ju, ale sa pritom milo usmieva):
     </em>
    </span>
    Je trochu
         hanblivá… lebo ešte nemala s chlapmi nič do činenia. Také neviniatko…
    <span class="emphasis">
     <em>
      (hladká
            ju)
     </em>
    </span>
    . Už sa skoro rozlúčime… ach, srdce mi pukne od žiaľu, keď na to pomyslím.
         Taká múdra, poslušná, tichá, pokorná…
    <span class="emphasis">
     <em>
      (trochu si poplače)
     </em>
    </span>
    . Ale sa
         teším, že ju dostanete vy. Vidíš, Irmuška, aký je pán Randaházi gavalier? Svoj sľub splnil,
         teraz záleží na nás, aby sme tú svadobnú smluvu zavŕšili. — Preto, moje zlato, dones tú
         knižku. Choď, dones…
   </p>
   <p>
    IRMA: Či ste oslepli…? Veď vám leží pred nosom.
   </p>
   <p>
    FRNTOLINKA
    <span class="emphasis">
     <em>
      (drgne ju a hundre):
     </em>
    </span>
    Hubaňa…! Ach, nevidím, keď nemám
         tie okuliare. — Tento chatrný príbytok je odhadnutý na dvetisíc zlatých ročného nájmu; pol
         domu patrí mne a túto polovičku hneď po svadbe dám prepísať na vaše meno. Bolo by lepšie,
         keby ste mohli odkúpiť od mojej pastorkyne aj druhú polovicu, aby ste mali celý dom hneď
         pre seba. Ona by vám ho lacno predala.
   </p>
   <p>
    RANDAHÁZI: O tom by sa tiež mohlo uvažovať, ale neskoršie, lebo ja ako obchodník
         potrebujem predovšetkým hotové peniaze do obchodu, aby som mal z čoho žiť aj so svojou
         sladkou ženičkou.
    <span class="emphasis">
     <em>
      (Pritúli sa k nej. Irma sa chichoce a zakrýva si oči. Trochu sa
            odťahuje, mater ju tisne zpät.)
     </em>
    </span>
   </p>
   <p>
    FRNTOLINKA: Ako obrázok, tak si pristanete. Ako obrázok…
    <span class="emphasis">
     <em>
      (Rozplýva sa. V
            obloku sa zjaví hlava Stonohu, ktorý sa vyškiera a raduje sa.)
     </em>
    </span>
    I hotové
         peniaze budú, pán zať… Joj, či som rada…
    <span class="emphasis">
     <em>
      (Bozkáva Randaháziho, on sa
            odťahuje.)
     </em>
    </span>
    Hneď by som vás oboch zjedla.
   </p>
   <p>
    RANDAHÁZI: Teda hotové peniaze…
   </p>
   <p>
    FRNTOLINKA: Budú, budú. Tú tvoju lúku, Irmuška, už dávno chcel náš sused kúpiť. Teraz mu
         ju predáme; tá je veru aj medzi bratmi hodná päťsto zlatých.
   </p>
   <p>
    RANDAHÁZI: No, zatiaľ by som sa aj s tou maličkosťou dajako uspokojil.
   </p>
   <p>
    FRNTOLINKA
    <span class="emphasis">
     <em>
      (ukazuje mu sporiteľničnú knižku):
     </em>
    </span>
    V sporiteľni je tisíc
         päťsto zlatých, všetko strieborné mince, ale tá suma sa môže len po pol roku vybrať; tak to
         určil môj nebohý. Pol roka po Irmuškinej svadbe.
   </p>
   <p>
    RANDAHÁZI: Aj tak dobre. Vidíte, ako pekne sa vedno pokonáme? Pri vzájomnej statočnosti
         všetko ide aj bez advokáta. A teraz sa dohovoríme o svadbe.
   </p>
   <p>
    IRMA: Chichichi… o svadbe?
    <span class="emphasis">
     <em>
      (Frntolinka ju drgne.)
     </em>
    </span>
   </p>
   <p>
    RANDAHÁZI: Neviem, či budete súhlasiť, ale ja by som chcel, aby sme sa sosobášili podľa
         novej módy.
   </p>
   <p>
    IRMA: No, to nebude nijaká svadba.
    <span class="emphasis">
     <em>
      (Sklamaná.)
     </em>
    </span>
    Veď to nemôže byť
         ani pravda.
   </p>
   <p>
    RANDAHÁZI: To je, verte mi, skutočná pravda. Oznámime svetskej vrchnosti svoj úmysel,
         tam si naše mená zapíšeme do mestského protokolu — a punktum!
   </p>
   <p>
    IRMA: A je to naozaj teraz moderné?…
   </p>
   <p>
    FRNTOLINKA: A to len tak nahlucho?…
   </p>
   <p>
    IRMA: Ty tomu nerozumieš, mamička, je to moderné. Mne by sa to páčilo aj tak.
   </p>
   <p>
    FRNTOLINKA: Pravda, pravda, nemusí byť veľká svadba a vyhneme všetkým klebetám,
         posmechom a urážkam.
   </p>
   <p>
    RANDAHÁZI: Ak teda súhlasíte, dnes-zajtra sme svoji. Sem ruku a pekný bozk.
   </p>
   <p>
    IRMA
    <span class="emphasis">
     <em>
      (nastrčí mu ruku, ale sa odvráti):
     </em>
    </span>
    Ja sa hanbím…
   </p>
   <p>
    FRNTOLINKA: Čože sa hanbíš…? Predo mnou…?
    <span class="emphasis">
     <em>
      (Dá ich dokopy, takže sa nešikovne
            bozkajú.)
     </em>
    </span>
    Musíte si zvykať na seba.
   </p>
   <p>
    RANDAHÁZI: Ugy van, nagysádka. A teraz na potvrdenie tejto manželskej smluvy ráčte
         prijať tieto skromné darčeky. To je briliantový prsteň, tuto zlaté náušnice a tu je
         emalírovaná náramnica.
    <span class="emphasis">
     <em>
      (Vyťahuje všetko postupne z etui.)
     </em>
    </span>
   </p>
   <p>
    IRMA
    <span class="emphasis">
     <em>
      (všetko si obzerá, vezme náramnicu do ruky):
     </em>
    </span>
    A toto je načo…?
         Či na ruky, a či na hrdlo?…
    <span class="emphasis">
     <em>
      (Skúša ruku.)
     </em>
    </span>
    Moja ruka je na to prichudá
         a na hrdlo je to priúzke.
   </p>
   <p>
    FRNTOLINKA: Hahaha… Nuž a či si nikdy brazletňu nenosila…?
   </p>
   <p>
    IRMA: Ah, či tak. Nuž, je tá náramnica?… Tú musím začarovať.
   </p>
   <p>
    RANDAHÁZI: Ak dovolíte, ja sám ju začarujem. Prinesiem vám ich, aby ste si mohli vybrať,
         ktorú sami chcete. A teraz hneď zájdem k pánu mešťanostovi a oznámim mu naše rozhodnutie.
         Môj kompliment… —
    <span class="emphasis">
     <em>
      (Bozkáva každej ruku. Na Irma sa zahľadí zaľúbene, tá sa
            zasmeje.)
     </em>
    </span>
    Adieu!
   </p>
   <p>
   </p>
   <p>
    <span class="bold">
     <strong>
      Výstup 11.
     </strong>
    </span>
   </p>
   <p>
   </p>
   <p>
    FRNTOLINKA: Irma moja, ktože by si bol včera pomyslel, že ešte dnes budeš nevestou…
   </p>
   <p>
    IRMA: Aj včera som mohla byť… chichichi… Veď tu bol pán Škrabáčik a mäsiar… hahaha… Vieš
         ty čo…? Tí mi priniesli šťastie, lebo sa po meste rozchýrilo, že sa chcem vydávať.
   </p>
   <p>
    FRNTOLINKA: Keby si netárala. Mäsiar a juvelír, to je tebe jedno?
   </p>
   <p>
    IRMA: To nie…
    <span class="emphasis">
     <em>
      (Tlieska rukami a skáče.)
     </em>
    </span>
    Teraz som už celkom nobl:
         pani Randaházi et Eadem von Trhanová. Budem sa musieť hore držať.
    <span class="emphasis">
     <em>
      (Chodí sem-ta
            po izbe, vznešene kýva hlavou, Frntolinka sa spokojne usmieva.)
     </em>
    </span>
    A hneď
         poletíme ku krstnej mamičke.
   </p>
   <p>
    FRNTOLINKA: Pravdu máš, lebo tá by prehendovala…
   </p>
   <p>
    IRMA: Aprehendovala, nie prehendovala…
   </p>
   <p>
    FRNTOLINKA: No, veď vravím; či tak, alebo onak, veľmi by ju to chrenkovalo, keby sa o
         tejto významnej udalosti mala od cudzích ľudí dozvedieť, a nie od nás.
   </p>
   <p>
    IRMA: Ale tá vyvalí oči. Takú vznešenú krstnú už nikdy nebude mať.
    <span class="emphasis">
     <em>
      (Vbehne
            Randaházi celý udychčaný.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 12.
     </strong>
    </span>
   </p>
   <p>
   </p>
   <p>
    RANDAHÁZI: Gnedigste… Gnedigste…
   </p>
   <p>
    FRNTOLINKA: Bodaj ťa… Ale ste nás, pán syn, naľakali. — Prepánajána, čo to má znamenať…?
         Nech sa páči sadnúť.
   </p>
   <p>
    RANDAHÁZI: Prepáčte, je mi veľmi náhlo… Som ako na tŕní. Ráčte mi, prosím vás, len do
         večera sto zlatých, alebo aspoň päťdesiat zlatých požičať.
   </p>
   <p>
    FRNTOLINKA: Ale načo?
   </p>
   <p>
    RANDAHÁZI
    <span class="emphasis">
     <em>
      (pozerajúc von):
     </em>
    </span>
    Neopytujte sa, ale dajte, kým nie je
         neskoro.
   </p>
   <p>
    FRNTOLINKA: Nuž, veľmi rada by som, môj drahý syn, ale práve včera som všetky svoje
         podlžnosti vyplatila: kupcov, mäsiara, krajčíra a dnes sotva by som jednu desiatku
         nasbierala.
   </p>
   <p>
    RANDAHÁZI
    <span class="emphasis">
     <em>
      (utiera si pot s čela):
     </em>
    </span>
    Tá by ma nespasila. Jednému
         oplanovi som dlžen sto zlatých, dotiera na mňa ako na zlodeja. Ak mu do večera neprinesiem
         aspoň polovičku, dá ma hodiť do áreštu. Ak tú malú sumičku nemáte poruke, aspoň by ste ju
         mohli dakde vypožičať.
   </p>
   <p>
    FRNTOLINKA: Aj keby som celé mesto pobehala a nohy si po kolená zodrala, ani tak by som
         ani groša nepriniesla.
   </p>
   <p>
    IRMA: Mamička — tú knižku.
    <span class="emphasis">
     <em>
      (Ukazuje na stôl, kde leží sporiteľniam
            knižka.)
     </em>
    </span>
   </p>
   <p>
    FRNTOLINKA: Ty blázonko — veď sporiteľňa je na deň cesty a pán syn potrebuje peniaze
         hneď.
   </p>
   <p>
    RANDAHÁZI
    <span class="emphasis">
     <em>
      (vidí oblokom polic. kapitána):
     </em>
    </span>
    Nie, ja túto hanbu
         neznesiem. Že som tu nemohol aspoň kúsok zlata predať, aby som sa takto nemusel ponižovať.
         Nie, ani na ulicu viac nevyjdem.
    <span class="emphasis">
     <em>
      (Vytiahne pištoľu.)
     </em>
    </span>
    Radšej sa hneď
         odstrelím, ako v potupe žiť.
    <span class="emphasis">
     <em>
      (Všetko hral, aby vzbudil dojem.)
     </em>
    </span>
   </p>
   <p>
    FRNTOLINKA
    <span class="emphasis">
     <em>
      (vykríkne a zamdlieva; zvalí sa na pohovku)
     </em>
    </span>
    .
   </p>
   <p>
    IRMA
    <span class="emphasis">
     <em>
      (kričí v obloku):
     </em>
    </span>
    Ľudia, ratujte nás.
   </p>
   <p>
    RANDAHÁZI
    <span class="emphasis">
     <em>
      (vidiac, že nič nedosiahol, skloní pištoľ u a uteká ku dverám, kde
            sa srazí s mestským kapitánom)
     </em>
    </span>
    .
   </p>
   <p>
   </p>
   <p>
    <span class="bold">
     <strong>
      Výstup 13.
     </strong>
    </span>
   </p>
   <p>
   </p>
   <p>
    MESTSKÝ KAPITÁN
    <span class="emphasis">
     <em>
      (vytrhne Randaházimu pištoľu a zdrapí ho za golier. Mestský
            kapitán je starší, asi štyridsiatnik, s vykrútenými fúzmi, s energickou
            tvárou):
     </em>
    </span>
    Halt…!
    <span class="emphasis">
     <em>
      (Frntolinke.)
     </em>
    </span>
    Prepáčte, pani urodzená,
         že som sa takrečeno vrútil do vášho domu, ale —
    <span class="emphasis">
     <em>
      (prísne pozrie na Randaháziho,
            ostrejšie hovorí)
     </em>
    </span>
    , urobil som to z úradnej povinnosti. S týmto — pánom — mám
         čosi prehovoriť.
   </p>
   <p>
    RANDAHÁZI
    <span class="emphasis">
     <em>
      (naľakaný):
     </em>
    </span>
    Nech sa páči.
   </p>
   <p>
    MESTSKÝ KAPITÁN: Vy ste teda ten — juvelír! Máte pas…?
   </p>
   <p>
    RANDAHÁZI: Už som pochodil krížom-krážom celú krajinu, ale dosiaľ som pas nepotreboval.
   </p>
   <p>
    MESTSKÝ KAPITÁN: Ani by vám nebol osožný, keby ste ho i mali, lebo ktovie na aké meno by
         bol vyhotovený.
    <span class="emphasis">
     <em>
      (Vytiahne fotografiu a porovnáva originál s
            podobizňou.)
     </em>
    </span>
    On je to, pán juvelír. Či viete, pani urodzená, čo tento chlap
         vykonal a kto je to…? Obyčajný tulák. Tento lotor už niekoľko dievčeniec oklamal sľubom
         manželstva a o peniaze ich obral. A tie, chúdence, ho môžu čakať do sv. Vida.
   </p>
   <p>
    IRMA:
    <span class="emphasis">
     <em>
      (smeje sa. Frntolinka jej jednu šuchne)
     </em>
    </span>
    .
   </p>
   <p>
    MESTSKÝ KAPITÁN
    <span class="emphasis">
     <em>
      (Irme):
     </em>
    </span>
    To nie je ani trochu do smiechu, panna
         Irma. S jednou vdovicou sa aj sosobášil, a ako som počul, i u nás si hľadal ženu.
   </p>
   <p>
    IRMA
    <span class="emphasis">
     <em>
      (utiahne sa do kúta, obráti sa k Randaházimu chrbtom. On sa cynicky
            usmieva)
     </em>
    </span>
    .
   </p>
   <p>
    MESTSKÝ KAPITÁN: Keby sme boli prišli o niekoľko dní, už by vás nemal kto z toho bahna
         ťahať. Tvoj tovar rozpredáme. Má práve takú cenu ako ten, čo handrári predávajú.
    <span class="emphasis">
     <em>
      (Otvorí dvere.)
     </em>
    </span>
    Marš…!
    <span class="emphasis">
     <em>
      (Pokloní sa a odíde.)
     </em>
    </span>
    S
         Bohom.
   </p>
   <p>
   </p>
   <p>
    <span class="bold">
     <strong>
      Výstup 14.
     </strong>
    </span>
   </p>
   <p>
   </p>
   <p>
    FRNTOLINKA:
    <span class="emphasis">
     <em>
      (chce vstať, ale zamdlie):
     </em>
    </span>
    Oh…
   </p>
   <p>
    IRMA
    <span class="emphasis">
     <em>
      (volá)
     </em>
    </span>
    : Ľudmila, rýchle hofmanské kvapky… Kdeže sa tá stvora
         podela…
    <span class="emphasis">
     <em>
      (Odbehne a prinesie pohár octu.)
     </em>
    </span>
    Mamička…
   </p>
   <p>
    FRNTOLINKA
    <span class="emphasis">
     <em>
      (natrie si octom sluchy, sadne si):
     </em>
    </span>
    Čo si teraz počnem,
         ja nešťastnica… Po sláve — hanba a neslýchaný posmech. Mladý zať v putách a mladá nevesta
         bez ženícha.
    <span class="emphasis">
     <em>
      (Hľadá Irmu.)
     </em>
    </span>
    Moje nebožiatko.
   </p>
   <p>
    IRMA: Oj, o mňa nemajte starosti. Keď nie tento, bude iný.
   </p>
   <p>
    FRNTOLINKA: A či si myslíš, že chlapi rastú na stromoch…? Že len potrasieš a hruška ti
         spadne do lona…? Ani nevieš…
   </p>
   <p>
    IRMA: … že je už poludnie a ja som hladná.
   </p>
   <p>
    FRNTOLINKA: Veď ty svoju ľahkomyseľnosť ešte neraz oplačeš, keď sa dostaneš na sirotský
         chlieb.
   </p>
   <p>
    IRMA: Veď ma ujček opatrí a po jeho smrti všetko zdedím. Lenže potom budem mať na každý
         prst aj desať záletníkov.
   </p>
   <p>
    FRNTOLINKA: Nie, toto ja neprežijem.
    <span class="emphasis">
     <em>
      (Chodí sem-ta.)
     </em>
    </span>
    Idem svetom,
         lebo tu z toho posmechu zblazniem.
    <span class="emphasis">
     <em>
      (Volá.)
     </em>
    </span>
    Ľudmila!
   </p>
   <p>
   </p>
   <p>
    <span class="bold">
     <strong>
      Výstup 15.
     </strong>
    </span>
   </p>
   <p>
   </p>
   <p>
    ĽUDMILA: Čo rozkážete?
   </p>
   <p>
    FRNTOLINKA: Či vieš, Ľudmilka moja, čo sa tu robilo…?
    <span class="emphasis">
     <em>
      (Slabým
            hlasom.)
     </em>
    </span>
   </p>
   <p>
    ĽUDMILA: Akože by som nevedela, veď je pol mesta na nohách. Všetci svorne nášho „zaťa“
         odprevádzali do kamrlíka.
   </p>
   <p>
    FRNTOLINKA: A čo si sa celý čas tu neukázala…?
   </p>
   <p>
    ĽUDMILA: Veď by som bola od hanby zhorela.
   </p>
   <p>
    FRNTOLINKA: Nuž či sa ja môžem potom čo i len v obloku ukázať? Na ulici by ma každý
         obkukával, kŕdeľ detí by za mnou behal… Nie, nie. Ešte dnes odídeme k ujčekovi.
   </p>
   <p>
    IRMA
    <span class="emphasis">
     <em>
      (vyskočí a tlieska rukami):
     </em>
    </span>
    Šarmant! Šarmant!
   </p>
   <p>
    FRNTOLINKA: To je jediné moje útočište. Dom prenechávam tebe, rob si tu, čo chceš.
   </p>
   <p>
    ĽUDMILA
    <span class="emphasis">
     <em>
      (sebe):
     </em>
    </span>
    To je veru najlepšie v takýchto okolnostiach.
   </p>
   <p>
    FRNTOLINKA: Pošli Sabínu k fiakristovi, aby sa pripravil, že mám pred sebou súrnu cestu.
         Nech ma počká pred mlynom. Daj mu aj závdavok.
   </p>
   <p>
    ĽUDMILA: Dobre. Idem poslať Sabínu.
   </p>
   <p>
    FRNTOLINKA: Irma moja, posbierajme si medzitým, čo nevyhnutne potrebujeme. Ostatok nám
         neskoršie Ľudmila pošle. Len rýchlo, čím skôr preč z tohto hniezda.
    <span class="emphasis">
     <em>
      (Odídu do
            bočnej chyže.)
     </em>
    </span>
   </p>
   <p>
    IRMA: Ale ja som hladná…
    <span class="emphasis">
     <em>
      (uteká za matkou)
     </em>
    </span>
    .
   </p>
   <p>
    ĽUDMILA
    <span class="emphasis">
     <em>
      (vráti sa, nájde sporiteľničnú knižku, schová):
     </em>
    </span>
    Dobre, že
         ju tu zabudla. S mojou sporiteľničnou knižkou by chceli gazdovať.
    <span class="emphasis">
     <em>
      (Složí ruky ako
            by na modlitbu.)
     </em>
    </span>
    Chvála Pánu Bohu, že ma z tohto trápenia už oslobodil.
    <span class="emphasis">
     <em>
      (Vchádza Frntolinka, pripravená na cestu. Batôžtek v ruke. Irma
            tiež.)
     </em>
    </span>
   </p>
   <p>
    FRNTOLINKA: Tak, Irma, sberaj sa čím skôr.
   </p>
   <p>
    IRMA: Počkaj, ten chlieb…
    <span class="emphasis">
     <em>
      (Vráti sa po chlieb.)
     </em>
    </span>
   </p>
   <p>
    FRNTOLINKA: Ľudmila, zostaň tu zdravá a odpusť mi…
    <span class="emphasis">
     <em>
      (fňuká)
     </em>
    </span>
    , v čom
         som ti ublížila.
   </p>
   <p>
    ĽUDMILA: Do šťastného videnia.
    <span class="emphasis">
     <em>
      (Vojde Sabína.)
     </em>
    </span>
   </p>
   <p>
    FRNTOLINKA: Obávam sa, že ma tento žiaľ položí na smrteľnú posteľ. Príde fiaker…
   </p>
   <p>
    SABÍNA: Už aj čaká.
    <span class="emphasis">
     <em>
      (Frntolinka odchádza aj s Irmuškou.)
     </em>
    </span>
   </p>
   <p>
    ĽUDMILA
    <span class="emphasis">
     <em>
      (ide k obloku a kýva)
     </em>
    </span>
    .
   </p>
   <p>
    SABÍNA
    <span class="emphasis">
     <em>
      (tiež kýva):
     </em>
    </span>
    Pozrite, tam stoja Miloslav a Stonoha. Zakývam
         im.
    <span class="emphasis">
     <em>
      (Kýva.)
     </em>
    </span>
    Už idú.
    <span class="emphasis">
     <em>
      (Rýchle sa obe upravujú.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 16.
     </strong>
    </span>
   </p>
   <p>
   </p>
   <p>
    STONOHA
    <span class="emphasis">
     <em>
      (vbehne s jasotom):
     </em>
    </span>
    Ľudmila, Miloslav už ste svoji!
   </p>
   <p>
    MILOSLAV: Aj bez ženícha…
   </p>
   <p>
    STONOHA: A teraz: čo môžeš urobiť dnes, neodkladaj na zajtra. So svadbou nemeškať, tá
         musí byť do Jána.
    <span class="emphasis">
     <em>
      (Sabíne.)
     </em>
    </span>
    A my dvaja?…
   </p>
   <p>
    SABÍNA: My budeme svoji, keď sa Hron s Rimavou spojí.
   </p>
   <p>
    STONOHA: Hron s Rimavou sa spoja v Čiernom mori, ale ja tak ďaleko nechcem ísť. A vy
         dvaja čo tu stojíte ako na tŕní, choďte…
    <span class="emphasis">
     <em>
      (Ukáže palcom.)
     </em>
    </span>
    Ale radšej
         nič nepoviem. Miloslav, uhádni moju myšlienku.
    <span class="emphasis">
     <em>
      (Chytí ich a odvedie do bočnej
            izby.)
     </em>
    </span>
   </p>
   <p>
    STONOHA: Sabínka.
   </p>
   <p>
    SABÍNA
    <span class="emphasis">
     <em>
      (hanbí sa a usmieva)
     </em>
    </span>
    .
   </p>
   <p>
    STONOHA: Sabínka moja…
    <span class="emphasis">
     <em>
      (chce ju objať.)
     </em>
    </span>
   </p>
   <p>
    SABÍNA: To si vyprosím, pán Stonoha.
    <span class="emphasis">
     <em>
      (Vymkne sa mu.)
     </em>
    </span>
   </p>
   <p>
    STONOHA
    <span class="emphasis">
     <em>
      (vytiahne zpod kabáta malú gitaru a začne brnkať na ňu):
     </em>
    </span>
    Moja Dulcinea. Buď mojou vernou ženuškou.
    <span class="emphasis">
     <em>
      (Hrá jej do uška.)
     </em>
    </span>
   </p>
   <p>
    SABÍNA: Teda ešte sa vám vždy sníva o manželstve…
    <span class="emphasis">
     <em>
      (usmieva sa)
     </em>
    </span>
    . Ale
         ja, chudobná stvora, či ja môžem na vydaj pomyslieť?…
   </p>
   <p>
    STONOHA: O to sa ty nestaraj, len povedz áno, či nie?… Všetko, čo bude potrebné, nakúpiš
         a mladý zať vyplatí, len povedz áno…
    <span class="emphasis">
     <em>
      (Sabína zakýva hlavou.)
     </em>
    </span>
   </p>
   <p>
    STONOHA
    <span class="emphasis">
     <em>
      (skočí k nej a pobozká ju)
     </em>
    </span>
    .
   </p>
   <p>
    SABÍNA
    <span class="emphasis">
     <em>
      (zľakne sa a skríkne, ale potom sa poddá a dlhý bozk)
     </em>
    </span>
    .
   </p>
   <p>
   </p>
   <p>
    <span class="bold">
     <strong>
      Výstup 17.
     </strong>
    </span>
   </p>
   <p>
   </p>
   <p>
    ĽUDMILA: Preboha, čo sa stalo?…
   </p>
   <p>
    STONOHA
    <span class="emphasis">
     <em>
      (bozkáva ju stále, len rukou dáva znamenie, aby odišli)
     </em>
    </span>
    .
   </p>
   <p>
    SABÍNA
    <span class="emphasis">
     <em>
      (oddýchne si):
     </em>
    </span>
    Zle-nedobre.
   </p>
   <p>
    <span class="emphasis">
     <em>
      (Miloslav a Ľudmila sa smejú.)
     </em>
    </span>
   </p>
   <p>
    STONOHA: V tejto chvíli sme sa aj my dvaja, aj bez prstienkov zasnúbili.
   </p>
   <p>
    MILOSLAV: Ale netáraj.
   </p>
   <p>
    STONOHA: Kontrakt sme len ústne urobili a ja som jej miesto štempla pečať prilepil na
         ústa. Hehehe… A teraz to najhlavnejšie:
    <span class="emphasis">
     <em>
      (Vytiahne noviny z vrecka.)
     </em>
    </span>
    Že
         som ju sotva vyhral, to viem, ale môže byť, že sa tebe Fortúna zalieča, lebo ešte nevie, že
         si zasnúbený. Číslo tvojho lósu?…
   </p>
   <p>
    MILOSLAV: 789.
   </p>
   <p>
    STONOHA
    <span class="emphasis">
     <em>
      (prezerá číslo):
     </em>
    </span>
    Bude… nebude… bude… počkaj, budeme
         gustírovať…
    <span class="emphasis">
     <em>
      (Prikrýva číslo a odkrýva.)
     </em>
    </span>
    Tu je. Vidíš ho — boháča.
   </p>
   <p>
    MILOSLAV: Či boháč, či nie boháč, tie daruje Ľudmila mladej neveste na čepiec.
   </p>
   <p>
    SABÍNA: Ach, jaj, ešteže vraj na čepiec.
   </p>
   <p>
    STONOHA: Len ty nerozdávaj a ber, keď sa ti núka. Dáš ich do Martinskej sporiteľne.
         Poďme o nulu ďalej: štyristo.
   </p>
   <p>
    ĽUDMILA: To by nebolo zlé.
   </p>
   <p>
    STONOHA: Ešte o jednu: štyritisíc.
   </p>
   <p>
    MILOSLAV: To je požehnaný deň: dve svadby, výhra a macocha na utekáči.
   </p>
   <p>
    <span class="emphasis">
     <em>
      (Za scénou: „Dajte hrnce drótovať!“)
     </em>
    </span>
   </p>
   <p>
    STONOHA: Ej, to si musíš počkať, Čurimuri, lebo ešte ani hrncov nemáme. Viete čo:
         pozveme ho, aby prišiel na Jána na svadbu. Nech si zaspieva, zakrepčí. A teraz z úprimného
         srdca vinšujem, aby ste vy i my dvaja v láske a svornosti nažívali a panej Frntolinke želám
         šťastlivú cestu až hen do Trantárie, kde nemusí ženíchov hľadať, lebo tam rastú na
         stromoch.
    <span class="emphasis">
     <em>
      (Všetci sa objímajú.)
     </em>
    </span>
   </p>
   <p>
   </p>
   <p>
    <span class="emphasis">
     <em>
      (Opona.)
     </em>
    </span>
   </p>
  </div>
 </body>
</html>
