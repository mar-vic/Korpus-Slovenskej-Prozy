<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e267">
       </a>
       - 1 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Keď sme vstali v to ráno a vyšli na palubu, bolo ešte dosť zavčasu. Videli sme, že sa
         loď poberá hore riekou a ide veľmi pomaly. Že sme na rieke, rozoznali sme na prvý pohľad.
         Voda bola veľmi mútna, brehy boli cele blízko na jednej i druhej strane, hoci rieka,
         prichodilo uznať, nebola nepatrná. Do nej zasadili rad svetiel na zvláštnych svietnikoch:
         boli zdnuka prázdne a duté, zaletované dokonale na všetkých švíkoch, aby do nich
         nepresiakovalo. Svietniky sa hojdajú sťa veľké hrušky; nezanoria sa, hoci sú z ťažkej
         bľachoviny, alebo práve z liatiny; držia sa nad vodou, sťaby sa držal mechúr, keď ho
         nafúkajú. Vďačne by sa pobrali na vandrovku dolu vodou, bolo by im vdolinu, ale nemôžu.
         Priviazali ich o dno reťazami a či lanami. Ich postavenie je polovičaté, nie sú vo vode,
         ani v povetrí: práve ako ľudia, ktorí neraz nie sú ani sem, ani tam, alebo odpoly sem,
         odpoly tam. Hádam i preto sú v neprestajnom tanci na reťazi, držia rovnováhu zručne, aby
         svetlo, čo je hore, akoby na krátkom chvostíku hrušky, neprišlo, bojsa, pod vodu. Ponášajú
         sa čosi na panáka, čo má v podošvách olovo: podhoď ho akokoľvek, a skočí zakaždým na rovné
         nohy. Dívali sme sa na hrušky, ako ostávajú za nami. Veľmi chytro sme ich nenechávali. Loď
         sa vliekla pomaly, nemala ani polovicu obyčajnej rýchlosti. Stroje má mocné, mohli by ju
         hnať, hoc i proti prúdu: ale opatrnosti nezbýva. Možno nieto hĺbky, aby sa mohol
         prechádzať, ako mu ďaka, koráb takých rozmerov, ako je náš. Vrtuľa nebodaj rafne i takto na
         jednom-druhom mieste o dno. Na šťastie sa jej neublíži, dno bude akiste mäkké, má poriadny
         plášť hlienu: vrtuľa nemá do čoho zavadiť, čo by ju mohlo okaličiť. Iba čo sa voda tuho
         múti, kadiaľ ideme. Mútila by sa, i keby rieka bola čistá, a nie kalná, ako je dnes všade,
         i nad korábom. Poznať, že boli veľké pŕšky v kraji, z ktorého prišla voda.
   </p>
   <p>
    Prezerali sme si brehy. Sú akési nízke a plytké. Voda sa div ponad ne neprelieva. Okolo
         brehov vidno stromovie, inde tably lúk, na ktorých je tráva vysoká, ani siatina. Tu i tu
         kukne na nás dedina, kdesi zďaleka, z kopca, zas prejde lenivo popred nás osamelý dom alebo
         majer, čo je hneď na brehu. Medzi stromovím nájdu sa výseky, čo dajú nakuknúť do úzadia.
         Vidíme v nich nivy, možno pašienky, ale i obrobené zeme. Na niektorých kusoch vidno
         petrence, malé, ale sú husto, sťaby neboli kôpky sena, ale skôr kôpky hnoja, ako vyvážajú
         naši gazdovia, keď príde povážať zeme podjeseň alebo pred jarou. Vídať i zbožie v krížoch,
         iba že sú kríže nízke: stavali ich akosi inakšie než naše. Zato ich je husto: vidno, že je
         kraj veľmi úrodný a bohatý.
   </p>
   <p>
    „Tres joli“,
    <sup>
     [
     <a class="footnote" href="#ftn.d56e280" name="d56e280">
      1
     </a>
     ]
    </sup>
    spoločník, čo všetko berie na žart, keď vyšiel na palubu, zvolal: „Daj ti mi
         bože: že vraj Európa, iná zem a iný vzduch! Veď je tu tiež Amerika! Voda veľká a mútna,
         plytké, nízke brehy, stromy a zasa stromy, ako v Amerike. Z Ameriky sme vyšli, do Ameriky
         prišli. Načo bolo platiť lístok, ustávať sa toľký kus cesty, keď sme tam, kde sme boli?“
   </p>
   <p>
    Hlas mal trochu chripľavý, ako býva zavčas rána, keď sa hrdlo ešte neprevetrilo. Tvár sa
         mu ligoce tuho, lebo ju len toť vyumýval, vlasy sa ligocú, lebo sú ešte mokré, prihladené
         nabok. Vidno, že len toť vyskočil z postele; vylákal ho iste nový kraj na palubu.
   </p>
   <p>
    „Tutto ’le mondo un paese“,
    <sup>
     [
     <a class="footnote" href="#ftn.d56e288" name="d56e288">
      2
     </a>
     ]
    </sup>
    riekol šedivý spoločník. „Hľadáme nové svety, a všade svet ten istý. Ľudia
         pracovití, snaživí idú za blahobytom a pohodlím. Tu vidíme, usilujú sa vydobyť zo zeme
         všetko, čo len môžu, aby im bolo viacej.“
   </p>
   <p>
    Ukázala sa plytká nákladná bárka: je skorej ako veľký stoh alebo plť narárožená.
         Naložili ju senom a či hádam slamou. Môžbyť, že bude zbožie, zvážajú ho iste odkiaľsi
         odhora. Voda nesie bárku ľahko, je vdolinu, a ťarcha je nie veľká; iste nie toľká ako
         objem.
   </p>
   <p>
    Spúšťa sa na nás. Ktovie, čo sa s ňou robí. Kormidelník sa naťahuje tuho okolo vesla, že
         ju azda nakeruje nabok: ale vozidlo je veľmi nemotorné, nedá sa nakriatnuť. Naša loď, hoci
         veľká a ťažká, inakšie sa podáva kormidlu. I teraz, aby si bárka neublížila a nebuchla do
         nás, uhla sa jej trochu nabok. Nech sa neuhne, bárka by bola iste rafla o nás. Nám by
         nebola nič urobila, ale sebe neviem, či by nebola zlomila rebro.
   </p>
   <p>
    Ako sme kerovali, hodili sme sa k samej hruške, čo nesie svetielko; tuším sme sa i
         otreli o ňu akomak. Zatancovala tuho sem i ta, ale sa hneď utíšila a položila nabok. Lampa
         prišla temer do vody, že ju ledva vidno. V tie časy i svetlo i hruška podeli sa kdesi pod
         širokým brušiskom lode.
   </p>
   <p>
    Bárka sa spúšťa popri nás pomaly; máločo chybí, že sa nás netýka. Nestalo sa jej nič.
         Chlapi, čo sú na nej a boli sa predesili, vykrikujú od radosti, že ich neokúpalo, a slama,
         a či je čo, že nešla rybám za pašu. Kývajú nám čiapkami na znak radosti, hádam i
         povďačnosti. Nájdu sa vraj i biele vrany, natrafíš i na vďačnosť, hoc nie za každým uhlom.
         Loď im neodpovedala na pozdravy, a či bola zdvorilosť: iba my, ktorí halaškujeme na palube,
         čo sme im kývali rukou alebo čiapkou. Naša loď sa zarazila akosi. Keď bárka prešla, začali
         sme badať, že stojíme a nehýbeme sa. Bolo zjavné, že loď nasadla, nenašla hĺbky na mieste,
         kam bola zakerovala.
   </p>
   <p>
    Veľká bola robota naraziť ju zasa na cestu. Robili zvraty a obraty kormidlom a vrtuľou.
         Skrúcali sme sa sem i ta veľmi obratne. Bolo napodiv, ako sa môže obracať také ťažké
         teleso: ale poznať, že sa skrúca okolo jedného bodu, iste na ktorom sedí. Niže lode voda
         nielen že je mútna, ale je ozajstná kaluža. Vrtuľa rozmiešala hlien a usadliny, čo boli na
         dne, zamútila vodu sťa habarka ešte väčšmi. Počali sme si mívať, že nieto pomoci, že sa
         neobídeme bez dobrej zápinky a bude nám prichodiť volať inú loď alebo mocný motorový čln,
         aby sme sa dostali zo závozu.
   </p>
   <p>
    Na šťastie, loď si pomohla akosi sama. Pomkla sa znezrady, trochu ju akoby drglo: iste
         sa zviezla z melkého miesta a padla do hlbočiny. Zasa sa kolembá ako prvej a pohýna pomaly
         dohora. Zaradovali sme sa, že sme na slobode. Príliv ešte trval a práve, keď sme sedeli,
         bol na vrchole a iste nám spomohol. Onedlho bolo badať, ako voda opadúva, vracia sa mocným
         prúdom do mora. Brehy sa začali dvíhať; vystúpili z vody, že sa im už nemohla prelievať po
         plytkých krajoch. Nech ostaneme trochu dlhšie sedieť, voda by bola odpadla, loď by bola
         nasadla hlbšie do mäkkého hlienu a neviem, či by sa bola mohla ľahko pohnúť, hoc i mocným
         strojom.
   </p>
   <p>
    Pri brehoch vidno už loďky, onedlho začali sa ukazovať i väčšie lode. Halaškujú
         zakotvené, ako vidno, bez práce. Nemajú roboty, ako ani na iných stranách: akosi odrazu
         začalo všade loďstva zvyšovať. Začali kričať, že ho je priveľa, ako sa žalovali, že ho je
         primálo, kým bola vojna. I v premávke, ako i v iných oboroch, ukazujú sa podivné zvraty, ba
         hotové prevraty.
   </p>
   <p>
    Povaľujú sa drevené lode, čo zhlobili napochytre; niekde vidno, čo má z trámov iba
         kostru, ktorú zalepili cementom. Stavbu urobili chytro, trámovie zbili dovedna, do prázdnin
         naliali cementovej kaše. Keď cement stvrdol, nebolo treba iba vložiť dušu do prázdnej
         dutiny: stroj aký-taký, čo dodá života nehybnej hmote. A loď bola hotová. Spustili ju na
         more, naložili a v núdzi, aká bola v tie časy, usilovala sa robiť, čo mohla. Ostali tu
         vylihovať ako rozpomienky na veľkú vojnu: dnes ich už netreba; potrebám, ktoré máme dnes,
         môže vyhovieť veľmi pohodlne i riadne, spoľahlivé loďstvo. Mnoho ráz nieto čo prevážať, hoc
         by bolo loďstva čo ako pekného a trváceho.
   </p>
   <p>
    Trochu ďalej vidíme na brehoch veľké dvíhadlá: stroje úhľadné a mohutné, ktoré pracovali
         tuho vo dne i v noci; vyťahovali z hlbokých skladov tovar, najviac veľké ťarchy. Vyťahovali
         a prenášali ako nič ťažké delá a strelivo, sťaby to boli nepatrné poštové balíky. Dnes
         nemajú čo vyťahovať a prenášať, zaháľajú, ukazujúc prázdne ramená k nebu, sťaby spínali
         ruky. Ľudská námaha a dômysel hlivie tu bez úžitku, ale nikomu nebude ich ľúto. Radšej nech
         skazu vezmú tieto pekné správy, než aby mali začať znovu vynášať z útroby lodí ťažké delá a
         strelivo.
   </p>
   <p>
    Vidno niekde celé ulice, kde sú samé búdy, drevené, dlhé domy, ktoré zhlobili napochytre
         z rohov a lát a obili doskami, sťaby domy niekde v Patagónii. Cez tie dlhé domy premlelo sa
         hodne sveta. Vojsko, čo prišlo na lodiach, ostávalo v nich, kým ho neposlali, kde mu bolo
         treba ísť. Mnohý, čo tu vystúpil z lode, už sa viac nevrátil. Čo za morom tŕpli, čakali od
         neho list, čakali nadarmo. Nedočkali sa, iba ak listu, čo ich uvedomil, že ho viac nikdy
         neuvidia.
   </p>
   <p>
    Prišli sme konečne k ozajstným domom: napospol veľké sklady, rozložené po nábreží. Naša
         loď prišla na miesto. Prevliekli oceľové laná železnými kruhmi, čo sú vsadené v múrisku
         nábrežia. Pracuje čosi i vrtuľa, ale môže máločo vykonať. Omnoho viac osožia hriadle na
         prednej a zadnej palube. Na ne navíjajú laná, čo idú cez kruhy na nábreží; loď sa podáva
         bokom k brehu, primkýna sa nepozorovane, kým sa neoprie temer o samý múr. Preložili most o
         kolieskach z nábrežia na chodbu paluby, aby bolo dolu čím schodiť. Ale zísť nám nedajú: na
         jednom i druhom konci môstka stojí stráž v zbroji.
   </p>
   <p>
    Čo ako, sme v Bordeaux:
    <sup>
     [
     <a class="footnote" href="#ftn.d56e320" name="d56e320">
      3
     </a>
     ]
    </sup>
    v prístave, o ktorom sme toľko hovorili, toľko sa ho naspomínali v dlhé,
         nekonečné dni, čo trvala plavba Veľkým oceánom.
    <sup>
     [
     <a class="footnote" href="#ftn.d56e326" name="d56e326">
      4
     </a>
     ]
    </sup>
   </p>
   <p>
    Prichodilo vyplniť formestáť návštevu polície, vlastne prístavnej vrchnosti. Chorých
         nebolo: v tej veci sme mali šťastie. Jediný náš chorý bol spoločník, ktorý sa bol udrel do
         nosa. Pošmykla sa mu noha na mokrej palube, padol na nos a musel sa utiahnuť na dva dni a
         prikladať mokré obklady. I teraz mu je ešte ako poriadna uhorka. Vrchnosť nemala inej
         roboty, ako poprezerať osobné výkazy, podpísať ich a udrieť pečať, aby sme mohli vyjsť z
         lode a vystúpiť na breh.
   </p>
   <p>
    „Kde zosadnete v Paríži?“ spýtal sa ma pán, čo prezeral pasy a podpisoval ich.
   </p>
   <p>
    Nevedel som, čo odpovedať. Najprv som nerozumel dobre, čo sa ma spytuje, a keď som sa
         dovtípil, čo chce, bol som zas v pomykove, lebo sa mi ani nesnívalo, čo odpovedať. Na
         šťastie mal som kdesi karôtku, na ktorej bolo meno akéhosi hotela a všetky iné udania:
         ulica, číslo domu, počet izieb, osvetlenie, ceny za bývanie a zaopatrenie. Bol mi dal ktosi
         pri odchode z Puntareny ako dar a či radu, aby som mal pri sebe akú-takú kotvičku, na ktorú
         sa zachytiť, keď utkviem vo veľkom meste. Bola veľmi úhľadná, na nej cifry a arabesky, a ja
         som ju podal úradníkovi. Zapísal do lajstra svedomite meno a adresu hostinca.
   </p>
   <p>
    „To aby nás mohli nájsť,“ hovoríme si zarazení. „Už nám neostáva, ako ísť do hostinca,
         čo je na karôtke. Najhoršie, že nevieme, či je čo hoden alebo nie, a ako sa doň dostať.“
   </p>
   <p>
    „Sťa kde nám bývať,“ odpovedal som ja. „Nám sú, chvalabohu, všetky hostince v Paríži
         jednaké. Jeden nám je hoden práve toľko ako druhý.“
   </p>
   <p>
    Ostatné chvíľky na parníku boli dosť trápne, ako obyčajne býva. Bolo sa starať o
         batožinu, ktorá povandruje na colnú prehliadku a potom na miesto. Vracajúc sa ostatný raz
         do našej kajuty, prišlo nám prejsť jedálňou. Rozoberali stoly, za ktorými sme sedávali my a
         kamaráti, čo idú zostúpiť. Obrusy a servítky sú na kôpke, pôjdu k práčke. „Maître d’hôtel“
    <sup>
     [
     <a class="footnote" href="#ftn.d56e345" name="d56e345">
      5
     </a>
     ]
    </sup>
    stojí s knižočkou; akiste vpisuje, koľko je kusov. Hodili sme ostatný pohľad na
         stôl, za ktorým sme sedávali, za ktorým nás hostil výtečne celou cestou náš kuchár. Pozreli
         sme, či zazrieme iných: tých, čo nás obsluhovali ochotne a mile od počiatku cesty až podnes
         ráno. Nieto ich tu. Rozlúčili sme sa s nimi hneď po raňajkách, keď sme usporadúvali účty.
   </p>
   <p>
    „I ja idem do Paríža,“ zvestoval nám Camille veľmi natešený. „Do Havru ma nepotrebujú…“
   </p>
   <p>
    Rozpadá sa veľká rodina, čo držala dosť tuho dovedna, alebo sa aspoň schádzavala do
         jedálne tri razy denne. Neraz sme vysedávali pri stoloch veselí a bezstarostní, zhovárali
         sa o bežných veciach, ale neraz zabrúsili i ďaleko, do vecí minulých a budúcich. Inokedy
         zas sedeli sme skľúčení, ak loď začala priveľmi prikyvovať alebo sa obracať trochu zboka
         nabok.
   </p>
   <p>
    „Madame“, tiež taká pečlivá pri obsluhe v kajutách oznámila nám, že ide do Paríža.
   </p>
   <p>
    „A prečo nie do Havru? Ja že idete na ostatnú stanicu.“
   </p>
   <p>
    „Do Havre
    <sup>
     [
     <a class="footnote" href="#ftn.d56e361" name="d56e361">
      6
     </a>
     ]
    </sup>
    ide obyčajne málo cestovateľov.“
   </p>
   <p>
    „Ale našich ide ostať hodne.“
   </p>
   <p>
    „Áno, páni Angličania. Ale že ich vraj pôjdu zložiť do Liverpoolu: vyjednávajú so
         spoločnosťou o podmienkach. A ja do Liverpoolu nejdem.“
   </p>
   <p>
    Anglických rodín sme mali mnoho, ale i slobodných pánov. Zobrali sme ich v Santose z
         anglickej lode, na ktorej sa strhol oheň v ceste, medzi Montevideom
    <sup>
     [
     <a class="footnote" href="#ftn.d56e374" name="d56e374">
      7
     </a>
     ]
    </sup>
    a Santosom. Loď s ohňom v skladiskách vtiahla do prístavu a cestovateľov
         vysadila. Jedna čiastka prešla na našu loď, iní si našli miesta na iných lodiach, čo medzi
         tým časom prišli do Santosa. Boli spokojní s nami, a i my sme ich mali radi. Boli veľmi
         milí a zábavní, cesta v ich spoločnosti bola veselá. Teraz naša loď mala by ich odviezť do
         prístavu, do ktorého mali lístky, ale iba ak by spoločnosť, ktorá im ich predala,
         vynahradila trovy za odbočenie do Liverpoolu. Vyjednávať vyjednávali o tom od Santosa a,
         ako sme videli, priaznive; prídu do svojho prístavu bez prekážky, akoby sa im nič nebolo
         stalo.
   </p>
   <p>
    Našu peknú kajutu našli sme prázdnu, sťaby ju boli vypľundrovali. Maître d’hôtel
         vyprázdnil postele, koberce a pokrývadlá dal povynášať do pary, aby v nich neostali zárodky
         chorôb. Kovová posteľ visí bokom na stene kajuty sťa prázdny rám. Budú vymetať, čistiť a
         natierať znovu, ako po každej ceste. Na chodbičke pred kajutou stojí Camille: nie už v
         bielej blúzočke s uterákom v ruke. Má prevesený zvrchník cez ruku a drží v nej paličku.
   </p>
   <p>
    „Odchodím poludňajším vlakom. Dnes večer budem v Paríži,“ zvestuje nám. Je natešený;
         vidno, že ho čosi ťahá do Paríža. „Batožina vám je v úrade, po prehliadke nech dobre
         zaviažu žinky.“
   </p>
   <p>
    Náš Camille bol človek veľmi poriadny, dobrý a vždy jednako úslužný. Obsluhoval nás
         ochotne, bez omrzenia a vrtochov. Dnes ráno nám pomohol usporadovať batožinu; dal ju i
         odniesť na colný úrad.
   </p>
   <p>
    Rozlúčili sme sa s ním, sťaby nám bol blízky. Išli sme pozdraviť pána komisára a lekára.
         Ďakovali sme im za priateľstvo a ochotu, ktorú nám preukazovali cestou. Odobrali sme sa od
         maître d’hôtel a od ľudí, čo nás obsluhovali. Naučili sme sa ich ctiť a vážiť, lebo
         úradníci a zamestnanci na tejto lodi si to napospol i zaslúžili.
   </p>
   <p>
    Vyšli sme na poschodie, do veľkého salóna. Boli v ňom všetko spoločníci, čo nám pribudli
         v Santose. Idú do Liverpoolu, ak sa vydarí vyjednávanie; ak nie, vystúpia v Havre a stadiaľ
         sa prevezú do Anglicka. Prišli sme skoro všetci odrazu, čo máme vystúpiť. Bolo nám trochu
         ťažko rozlúčiť sa s takou milou spoločnosťou. Bolo medzi nimi ľudí rozličných stavov.
         Úradníci peňažných ústavov, obchodných spoločností, ale i statkári, majetní majitelia z
         Južnej Ameriky, správcovia veľkých spoločností: všetko ľudia, čo idú domov odpočinúť si
         trochu po námahách a iste nadýchať sa svojského povetria a ducha. Iní majú pred sebou
         akiste i obchodné diela. Hospodárska kríza, ktorá zaľahla i na Južnú Ameriku olovenou
         ťarchou, ženie mnohých do Európy hľadať cestu a spôsob, ako sa z nej vypliesť bez úrazu.
   </p>
   <p>
    Keď sme prišli k spoločníkovi, ktorého nazvali „Tres joli“, vykríkol zarazený:
   </p>
   <p>
    „I vy idete? Nechávate nás tu samých?“ zabudol dodať, ako mával obyčaj: „Tres joli.“
   </p>
   <p>
    Priateľ, ktorý je už šedivý a skúsil sveta, odpovedal:
   </p>
   <p>
    „Veru, priateľu, prichodí sa i lúčiť. Život je vlastne nič iného, ako lúčenie. Len čo sa
         trochu spoznáme, privykneme čo z väčšieho jeden na druhého, už sa zas rozchádzame. Každý
         svojou stranou.“
   </p>
   <p>
    Znelo čosi smutne, čo riekol: vystupovalo akosi z rámca bežnej rozlúčky. Boli sme
         najviac vážni, poniektorý hádam i dojatý.
   </p>
   <p>
    „Ja nedopustím, ja nechcem, aby ste šli!“ začal kričať „Tres joli“. Naostatok začal
         revať ako rozmaznané deti, hodil sa na zem horeznačky a kričal, že sa rozliehalo: „Pán
         komisár, ja nedopustím, aby šli. Nech nejdú: ja budem veľmi kričať…“ reval tuho, oči si
         utieral bielym plátenným klobúkom, ktorý zobral do hrče, kopal nohami okolo seba ako zaťaté
         detváky, keď sa hodia od jedu na zem a revú bez poriadku.
   </p>
   <p>
    „Tres joli“ našiel i teraz spôsob rozveseliť nás.
   </p>
   <p>
    Pod dojmom smiešneho výstupu vyšli sme z lode a zišli na nábrežie.
   </p>
   <p>
    Skoro proti samej lodi je budova colného úradu. Bolo treba otvoriť batožinu; prezreli
         ju, ale veľmi slušne a šetrne. Vedia spriahnuť dovedna svedomitosť a horlivosť so
         šetrnosťou a zdvorilosťou. Vykonali povinnosť čestne a svedomite, ale nikoho neurazili a
         nerozhorčili.
   </p>
   <p>
    „Ja idem pohľadať hostinec,“ núka sa nám šedivý priateľ.
   </p>
   <p>
    „Načo nám je hostinec? Hostinec neutečie,“ zdržiava ho pani. „Hlavná vec je obriadiť
         batožinu.“
   </p>
   <p>
    „Prvá vec je zabezpečiť si hostinec,“ stál on na svojom. „Vieme, kde sme: aká je núdza o
         byty. Nie sme v Amerike!“
   </p>
   <p>
    „Azda kto ostal bez izby?“ odporuje mu pani. „My nehľadáme byt, ale iba izbu.“
   </p>
   <p>
    „Práve preto treba ju pohľadať, aby bola, kým nám nepredchytia!“
   </p>
   <p>
    „Nuž dobre: ja si obriadim sama batožinu,“ pristala konečne pani.
   </p>
   <p>
    Keď už vyšiel z budovy, dodala:
   </p>
   <p>
    „A čo si s ním počneš? Od rána nemá pokoja. Prebudil sa ešte do dňa, akiste nezažmúril
         oka celú noc.“
   </p>
   <p>
    „Pochytila ho horúčka, ako ju mávajú poniektorí v ceste,“ vysvetľujeme jej my.
   </p>
   <p>
    „Musí byť čosi takého. Schytí ho z príchodu, ale zasa, i keď sa máme hýbať. V ceste
         nemáme nikdy pokoja.“
   </p>
   <p>
    V úrade bolo mnoho roboty. Zhrnuli sme sa všetci odrazu, každý s toľkou batožinou.
         Úradník ide pokojne od kusa ku kusu, prezerá, čo pokladá za potrebné, trpezlive a vždy
         jednakej vôle. Je vždy pokojný a zdvorilý.
   </p>
   <p>
    „Ten pán nemá veru horúčky,“ poznamenala pani. „Nebojí sa, že sa opozdí alebo že príde
         privčas.“
   </p>
   <p>
    Prišla i slečna Eulália so svojou „maman“.
    <sup>
     [
     <a class="footnote" href="#ftn.d56e436" name="d56e436">
      8
     </a>
     ]
    </sup>
    Stojí nad veľkou batožinou, z ktorej by temer mohol vystať neveľký obchodík s
         módnym tovarom.
   </p>
   <p>
    „Čože je to, že zostúpila i ona?“ pýtame sa prekvapení. Len predvčerom oznámila verejne
         že pôjde do Havru.“
   </p>
   <p>
    „Pred chvíľou prišiel brat z Paríža. V ostatnú chvíľu sa zobrala a zostúpila,“
         vysvetľuje nám pani.
   </p>
   <p>
    „A vďačne?“ zastarela sa pekná slečna, jej peknými ústami preletel šelmovský úsmev. Bolo
         v ňom čosi i zlomyseľnosti.
   </p>
   <p>
    „Vďačne ako vďačne,“ odpovedá druhá pani. „Prišiel brat; veľká radosť, že prišiel. Maman
         natešená; vidíte, ako omladla: a slečna Eulália začala pakovať batožinu napochytre.“ Potom
         dodala, pristúpiac bližšie medzi nás: „I on vraj zostúpi…“
   </p>
   <p>
    „Pochybujem,“ zamiešal sa vážny pán. „Nenechá on toľkých priateľov. S nimi sa pohol, s
         nimi má lístok do toho istého mesta: s nimi i ostane.“
   </p>
   <p>
    „On“ bol jeden z tých, čo idú do Liverpoolu. Tancúval dosť často so slečnou Euláliou,
         najmä v ostatné časy: shimmy a foxtrot.
    <sup>
     [
     <a class="footnote" href="#ftn.d56e455" name="d56e455">
      9
     </a>
     ]
    </sup>
    Začali pošuškávať, či nevykvitne azda niečo z tancov, v ktorých pozorovateľky
         badali dobrú súhru medzi ním a ňou.
   </p>
   <p>
    „Bolo začať prvej nadväzovať styky,“ mienil vážny pán. „Bolo kedy od Santosa rozostrieť
         sieť a sťahovať ju opatrne a dotuha, aby neumkol.“
   </p>
   <p>
    „Nechytí ho do siete,“ prorokuje ktorási pani, „je veľmi prefíkaný. Vyšmykne sa ako hláč
         a uskočí. Zišla by sa dobrá udica, či by hádam nezahryzol…“
   </p>
   <p>
    „Bolo prechádzok po palube, bolo, na moj pravdu. Ja som videl, neraz — mnoho ráz,“
         zastarel sa pán, ktorý sa podchvíľou chytal za ľavé koleno. Zobrali sme ho v Rio de Janeiro.
    <sup>
     [
     <a class="footnote" href="#ftn.d56e467" name="d56e467">
      10
     </a>
     ]
    </sup>
    Vybral sa do Pyrenejí na kúpanie proti lámke. „Vídal som ich, i závidel im.
         Vidíte, ako som ožlkol. A ja viem povedať, že ju nechá; nechá ju iste, lebo je čertovský
         chlap. Nechá ju, verte mi. Ej, keby sa ja vedel tak šikovne striasť tejto prekliatej
         reumy…“ Chytil sa za koleno a postískal ho trochu. „Ale ona drží tuho, koho raz chytí.
         Aj-aj-aj…“ Odkrivkal k stolu. Čakala ho batožina, ktorú prichodilo otvoriť a prehliadať.
   </p>
   <p>
    Prešla miestnosťou „madame“.
    <sup>
     [
     <a class="footnote" href="#ftn.d56e475" name="d56e475">
      11
     </a>
     ]
    </sup>
    Vyobliekala sa vkusne do plášťa kávovej farby s pekným klobúčikom, okolo
         ktorého je pštrosie pierko, že kyvká trochu pred pravým okom. V ruke má neveľký kufrík,
         pletený veľmi ozdobne z akéhosi jemného prútia, na rohoch lesklé gomby a či šajby. Iste
         výrobok čínsky alebo japonský.
   </p>
   <p>
    Pán, čo sa macia po kolene, poklonil sa jej hlboko.
   </p>
   <p>
    „Do videnia, madame. Budem sa usilovať vrátiť sa našou loďou. Len aby túto prekliatu
         reumu tu nechal. Ja jej, na moj pravdu, nebudem platiť lístok do Ria.“
   </p>
   <p>
    „Madame“ sa zasmiala, pozdravila i nás s úsmevom na zdravej, veselej tvári.
   </p>
   <p>
    „Ani by sme madame nepoznali,“ poznamenala ktorási pani.
   </p>
   <p>
    „Keby chcela, mohla by žiť na pokoji na svojom,“ vraví pán s boľavým kolenom. „Má dom
         kdesi pri Paríži, synovia sa majú dobre, má čosi i groša. Iná by ostala doma a kupovala by
         módy.“
   </p>
   <p>
    „Jej sa nechce ostať doma, lebo rada cestuje, najmä na mori,“ vysvetľuje ktorási slečna.
         „Že sa vraj nabýva doma, keď ostarie a nebude môcť chodiť.“
   </p>
   <p>
    „Veru hádam, má ona dudky,“ tvrdí pán s boľavým kolenom.
   </p>
   <p>
    Konečne prevzali nám batožinu, že ju odpravia do Paríža. Ostala nám iba kapsa s
         nevyhnutnými potrebami. Keď sme si odkladali lístok na batožinu, pani mi závidela.
   </p>
   <p>
    „Vy už nemáte starosti, a ja všetko, čo je tu, na hriešnej hlave!“
   </p>
   <p>
    Mala veru dosť hodne kúskov, väčších i menších.
   </p>
   <p>
    „Oddajte i vy svoju,“ radili sme jej.
   </p>
   <p>
    „A čo ja viem? Vidíte, čo robí. Ani nevieme, kde pôjdeme: či do Paríža k synovi, či do
         San Sebastiana
    <sup>
     [
     <a class="footnote" href="#ftn.d56e506" name="d56e506">
      12
     </a>
     ]
    </sup>
    po práci. Ja by radšej k synovi, ale neprišiel.“
   </p>
   <p>
    „Nebude v Paríži,“ riekla slečna Otília.
   </p>
   <p>
    „I vlani bol v lete vonku. Písali sme mu z Lisabonu, že ideme. Keď nás nečakal dnes,
         iste ho nezastihol náš list. Zasa bude kdesi…“
   </p>
   <p>
    „Bolo istejšie poslať telegram,“ radí otec slečny Otílie. „Keď sme sa stavili v
         Lisabone, bola práve všeobecná stávka na španielskych poštách. Váš list ostal kdesi, možno
         i dnes leží v niektorom úrade.“
   </p>
   <p>
    „Veď i ja tak, že radšej telegram; ale zostúpiť v Lisabone a oddať telegram, môj ani
         počuť. Že by ho vraj loď odbehla…“
   </p>
   <p>
    „Boli by sme vám my obriadili telegram,“ zvolala slečna Otília. „Keď sme sa ohlásili v
         Lisabone, boli sme i na pošte.“
   </p>
   <p>
    „Môj je raz taký, že by neunúval ani za svet,“ žaluje sa pani.
   </p>
   <p>
    „Je naozaj veľký hlavaj,“ jeduje sa slečna Otília. „I ja som povedala už dávno, že je
         hlavaj.“
   </p>
   <p>
    Smiali sme sa na ňom, lebo mal o mnohých veciach zvláštne náhľady. Paniu náš smiech ešte
         väčšmi nabadúril.
   </p>
   <p>
    „Nebudem už nikoho slúchať, ani nepoviem nikomu nič. Pošlem synovi telegram: uvidím, či
         príde, alebo nie. Odpoveď by mohla prísť ešte dnes.“
   </p>
   <p>
    „Večer, večer,“ vysvetľuje ktosi. „A najskôr zajtra ráno.“
   </p>
   <p>
    Vo vchode do úradovne zjavila sa tvár šedivého priateľa. Bola červená ako rak. V ruke
         drží klobúk, utiera si šatôčkou pot z čela.
   </p>
   <p>
    „Bol som i v hostinci, práve čo sa vraciam,“ zvestuje nám. „Ponúkli mi ho pred úradom:
         prirodzene, išiel som ho pozrieť. Nuž je ešte ta. Ale zasa neviem, či sa neprekabátim. Ale
         ja myslím, že nebude cele nanič. Uvidíme. V najhoršom prípade príde nám v ňom bývať dnes a
         zajtra. Zajtra rozhodneme, najďalej zajtra, kde sa obrátiť: či do Paríža, či do San
         Sebastiana.“ Vystrčil palec a ukazovák a bádal ukazovákom pravej ruky tu do jedného, tu do
         druhého. „Ponúkol by som vám, priatelia, hospodu veľmi vďačne: ale nie som cele istý, či by
         sa vám páčila. Každý má svoje záľuby. Ostatne, ktosi mi nadštrkol čosi, že budete mať kdesi
         hospodu zabezpečenú…“
   </p>
   <p>
    „Ideme do hôtela Normandie,“ riekol otec slečny Otílie.
   </p>
   <p>
    „Práve, práve, hôtel Normandie,“ spamätal sa náš priateľ.
   </p>
   <p>
    „A oni pôjdu s nami,“ ukázala na nás slečna Otília.
   </p>
   <p>
    „No teda: i to by sme mali v poriadku!“ zvolal šedivý priateľ. „Všetko obriadime, všetko
         pomaličky. Prvá vec mať hospodu. Bytová núdza tu v Európe je podivná. Nik by neuveril…“
   </p>
   <p>
    Utieral si pot z čela, ani čo by chcel zotrieť z povrchu zeme bytovú núdzu, ktorá nad
         ňou zavisla.
   </p>
   <p>
    „Izbu nie je ťažko nájsť, človeče,“ tíši ho otec slečny Otílie, „len nech nechybí iné,
         čo je hlavná vec.“ A šúchal prstami, akoby čítal peniaze.
   </p>
   <p>
    „Do videnia, do videnia!“ volal za nami, keď sme vsadli do povoza. „Azda sa uvidíme
         ešte, ja aspoň myslím, že sa uvidíme.“
   </p>
   <p>
    Boli sme ďaleko, keď zišlo komusi na um:
   </p>
   <p>
    „Ani sme sa nepýtali, kde býva: akože sa zídeme?“
   </p>
   <p>
    Uspokojil nás otec slečny Otílie:
   </p>
   <p>
    „Netreba sa nám trápiť, veď nás nájde. Povedali sme mu, do ktorého hostinca ideme.“
   </p>
   <p>
    Prešli sme chytro mestom, tou čiastkou, čo leží medzi colným úradom a hostincom. Čo sme
         prešli z neho, zapáčilo sa nám. Poniektorí začali sme sa cítiť v ňom odrazu ako doma. A
         ozaj ukáže sa akosi prívetive, má na sebe tuhý nádych stariny, ktorá nie je postískaná a
         skrčená v tesných kľukatých uličkách, ale sa rozkladá pohodlne a spokojne, sťaby sa
         vysmievala nám, mladým. Ale najväčší kus mesta je nový, v ňom panuje ruch a život, ako v
         ktoromkoľvek veľkom meste.
   </p>
   <p>
    Hôtel Normandie nemal skutočne izieb. Šedivý priateľ mal pravdu: bytová núdza. Ale
         slečna Otília a Eugénia dostali peknú izbu, i ich otec mal pri nich izbičku.
   </p>
   <p>
    „Izbu je ľahko nájsť,“ ubezpečila nás slečna z úradovne. „I tu neďaleko máte dobrý
         hôtel.“
   </p>
   <p>
    Vodičovi auta dala návod a on nás zaviezol na patričné miesto. Dali nám izbu hneď, veľmi
         peknú, na prvom poschodí.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e280" name="ftn.d56e280">
        1
       </a>
       ]
      </sup>
      Veľmi pekne.
     </p>
    </div>
    <div class="footnote">
     <p>
      <sup>
       [
       <a class="para" href="#d56e288" name="ftn.d56e288">
        2
       </a>
       ]
      </sup>
      Celý svet je ten istý
      <span class="emphasis">
       <em>
        (kraj)
       </em>
      </span>
      .
     </p>
    </div>
    <div class="footnote">
     <p>
      <sup>
       [
       <a class="para" href="#d56e320" name="ftn.d56e320">
        3
       </a>
       ]
      </sup>
      <span class="emphasis">
       <em>
        Bordeaux
       </em>
      </span>
      — prístavné mesto na rieke Garonne v juhozápadnom
               Francúzsku
     </p>
    </div>
    <div class="footnote">
     <p>
      <sup>
       [
       <a class="para" href="#d56e326" name="ftn.d56e326">
        4
       </a>
       ]
      </sup>
      <span class="emphasis">
       <em>
        Veľký oceán
       </em>
      </span>
      — Tichý oceán alebo Pacifický oceán. Rozprestiera
               sa medzi Amerikou, Áziou, Austráliou a Antarktídou.
     </p>
    </div>
    <div class="footnote">
     <p>
      <sup>
       [
       <a class="para" href="#d56e345" name="ftn.d56e345">
        5
       </a>
       ]
      </sup>
      <span class="emphasis">
       <em>
        maître d’hôtel
       </em>
      </span>
      (franc.) — hlavný čašník
     </p>
    </div>
    <div class="footnote">
     <p>
      <sup>
       [
       <a class="para" href="#d56e361" name="ftn.d56e361">
        6
       </a>
       ]
      </sup>
      <span class="emphasis">
       <em>
        Le Havre
       </em>
      </span>
      — najväčší prístav v severnom Francúzsku. Leží pri
               ústí Seiny na pobreží kanálu La Manche.
     </p>
    </div>
    <div class="footnote">
     <p>
      <sup>
       [
       <a class="para" href="#d56e374" name="ftn.d56e374">
        7
       </a>
       ]
      </sup>
      <span class="emphasis">
       <em>
        Montevideo
       </em>
      </span>
      — hlavné mesto juhoamerickej republiky Uruguay.
               Leží pri ústí rieky La Plata.
     </p>
    </div>
    <div class="footnote">
     <p>
      <sup>
       [
       <a class="para" href="#d56e436" name="ftn.d56e436">
        8
       </a>
       ]
      </sup>
      <span class="emphasis">
       <em>
        maman
       </em>
      </span>
      (franc.) — mama
     </p>
    </div>
    <div class="footnote">
     <p>
      <sup>
       [
       <a class="para" href="#d56e455" name="ftn.d56e455">
        9
       </a>
       ]
      </sup>
      <span class="emphasis">
       <em>
        shimmy a foxtrot
       </em>
      </span>
      (angl.) — tance amerického pôvodu, ktoré
               boli rozšírené v dvadsiatych rokoch
     </p>
    </div>
    <div class="footnote">
     <p>
      <sup>
       [
       <a class="para" href="#d56e467" name="ftn.d56e467">
        10
       </a>
       ]
      </sup>
      <span class="emphasis">
       <em>
        Rio
       </em>
      </span>
      — Rio de Janeiro, hlavné mesto Brazílie a prístav na
               pobreží Atlantického oceánu
     </p>
    </div>
    <div class="footnote">
     <p>
      <sup>
       [
       <a class="para" href="#d56e475" name="ftn.d56e475">
        11
       </a>
       ]
      </sup>
      <span class="emphasis">
       <em>
        madame
       </em>
      </span>
      (franc.) — pani
     </p>
    </div>
    <div class="footnote">
     <p>
      <sup>
       [
       <a class="para" href="#d56e506" name="ftn.d56e506">
        12
       </a>
       ]
      </sup>
      <span class="emphasis">
       <em>
        San Sebastian
       </em>
      </span>
      — španielske prístavné mesto pri Biskajskom
               zálive
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e571">
       </a>
       - 2 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V Bordeaux sme my nemali veľmi čo robiť. Mesto je milé a zaujímavé, lákalo nás obzrieť
         si ho bližšie: ale zďaleka volali iné vábidlá a nám sa žiadalo prísť za horúca, kde sme si
         zaumienili. Na to, čo bolo hneď blízko, nepozerali sme tak pozorne, ako by bolo zaslúžilo.
   </p>
   <p>
    Predbežne sme sa radovali, čo sme na lodi hliveli toľké časy a nemohli sa neraz ani
         pohnúť, že máme pevnú zem pod nohami. Bolo nám, sťaby nás boli vypustili na slobodu, aby
         sme si mohli konečne vydýchnuť a trochu zas povystierať zmeravené hnáty.
   </p>
   <p>
    Prvý obed sme odbavili pod plachtou, pred reštaurantom na samom námestí. Obed bol dobrý
         a nie veľmi drahý. Nepáčilo sa nám iba, že pečienku neupiekli ako svedčí. Sklamali nás, že
         nás až sem stíhajú cudzie obyčaje, čo sa vkradli akiste z Anglicka alebo hádam Severnej
         Ameriky: dávať mäso nepečené dokonale. Vedeli sme, že Francúzi najradšej majú mäso upečené,
         aspoň americkí Francúzi pridŕžajú sa tej obyčaje. Tu sme našli mäso polosurové hneď pri
         prvom obede, a nedopečené bolo temer všade, kde sme sa obrátili. Iní hostia nemali nič
         proti nedopečenej pečienke. Vidno, že dávno privykli na ňu a že im chutí znamenite.
   </p>
   <p>
    „Pochytili akiste zlú obyčaj od Angličanov a Američanov vo veľkej vojne a možno si ju
         prisvojili s podmienkami mieru,“ usúdili sme. „Ak je tak, vojna zasiahla až do samej
         kuchyne: a škoda byť,“ ľutovali sme. „Francúzska kuchyňa mala si hájiť svoj zvláštny ráz a
         dobré meno.“
   </p>
   <p>
    Zišli nám na um mastné hrnce puntarenské: jedlá dobré, pečlive pripravené, čo sme
         jedávali tu i tu, keď sme boli v domoch Francúzov. Pečienky mávali vždy dobre pečené, neraz
         na ražni. Spomínali sme dobrý syr, ktorý kľagali
    <sup>
     [
     <a class="footnote" href="#ftn.d56e588" name="d56e588">
      13
     </a>
     ]
    </sup>
    doma a vedeli priprávať so smotanou, jemné pečivá, ktoré dávali ku káve alebo
         čaju.
   </p>
   <p>
    Išli sme po meste sem a ta, prezerali ulice. Nemohol som sa sbaviť dojmu, že Bordeaux je
         mesto starodávne. A možno to bola iba predpojatosť a klamlivá predstava: lebo vidno v ňom i
         novoty a pokrok na každom kroku. Hľadal som, odkiaľ som si zadovážil predstavu o
         starobylosti, ktorá sa vo mne usalašila, a nemohol som ju odôvodniť ničím: ani skadiaľ
         pochodí, ani na čom sa zakladá.
   </p>
   <p>
    Naostatok som prišiel na to, že chybu treba hľadať v nazeraní a posudzovaní. Začal som
         prezerať pečlivejšie batožinu, a po všetkých kútoch našlo sa hodne predpojatosti, čo sme
         zozbierali po ceste. Prišli sme z Južnej Ameriky. Kde sme sa obrátili, všade na nás
         pôsobila novota. Buenos Aires,
    <sup>
     [
     <a class="footnote" href="#ftn.d56e598" name="d56e598">
      14
     </a>
     ]
    </sup>
    Rio de Janeiro obliekli sa do módnych šiat; keď ich poprávajú, držia sa
         najnovšej módy. Na všetkom, čo majú pekného a príťažlivého, je pečať novoty. I prastará
         Afrika sa nám predstavila vyriadená a vycifrovaná podľa módy. Videli sme z nej iba Dakar,
    <sup>
     [
     <a class="footnote" href="#ftn.d56e604" name="d56e604">
      15
     </a>
     ]
    </sup>
    ale i v ňom je všetko nové, ukazuje vôľu pretvoriť sa v mesto moderné a krásne.
         Prvé mesto v Európe, kam sme vkročili, je dávno hotové, vyvinuté. Má svoje podania a
         svojský ráz, ktorý by nerado premeniť za nové nátery. Nie div, že v porovnaní s novými
         mestami zaráža tuhou starinou, hoci nemá uličiek tesných a kľukatých, nemá domov
         starosvetských ako Staré Mesto alebo Malá Strana v Prahe.
   </p>
   <p>
    Ale dojem starobylosti nás neurážal, skorej nás zohrieval okolo srdca. Bolo nám akosi,
         sťaby nás bol začal ovievať vánok domova, za ktorým každý túži, keď je v cudzom svete.
   </p>
   <p>
    Keď sme prechádzali na brehoch Girondy,
    <sup>
     [
     <a class="footnote" href="#ftn.d56e615" name="d56e615">
      16
     </a>
     ]
    </sup>
    kochali sme sa pekným krajom. Na briežkoch a stranách rozkladajú sa dúbravy;
         stromy sa nám ukazovali bujné a zelené, akoby sme neboli videli nikdy takých. Hlásali nám i
         stromy a sady, že sú tu dávno, trvajú stoletia a majú vôľu ešte trvať.
   </p>
   <p>
    Na nábreží sme zazreli veľký voz, naložený batožinou. Na voze bol veľký nápis:
         „Chargeurs réunis“.
    <sup>
     [
     <a class="footnote" href="#ftn.d56e623" name="d56e623">
      17
     </a>
     ]
    </sup>
    Medzi inou batožinou zazreli sme i naše kusy. Spoločnosť, ktorej patrí naša
         loď, prevzala batožinu za nepatrný poplatok, že nám ju dopraví na miesto. Zobrala ju na voz
         a odváža na nádražie, poukladanú pečlivo. Akiste ešte dnes večer odpravia ju do Paríža, aby
         nás čakala v skladoch, keď ta prídeme.
   </p>
   <p>
    „A moja škatuľa je ozaj na samom vrchu!“ zvolala radostne pani, čo tam bola. „Aký
         poriadny človek je úradník! Prosila som ho, aby mi ju nedal položiť pod ťažké kusy, lebo by
         sa zlomila. On mi sľúbil, aby som sa nebála, že je to už jeho starosť: a hľa, ako splnil
         slovo!“
   </p>
   <p>
    „Čo ako, už či náhoda alebo pletka,“ poznamenal iný spoločník, „ale je pekne, že s
         batožinou zaobchodia šetrne a nezabúdajú na podrobnosti ani pri veľkých prácach a
         starostiach. I táto pletka poukazuje, že čo robia, robia svedomite a dôkladne.“ Vrátili sme
         sa do mesta a išli hľadať banky. Našli sme ich mnoho, ale boli zatvorené. Nemali sme sa
         túlať po prechádzkach, ale vybaviť najprv potrebné diela.
   </p>
   <p>
    Čas nebol najkrajší. Najviac bolo oblačno, ale tu i tu slnce vyskočilo, hoc nie nadlho.
         Chvíľkami mrholilo, niekedy sa spustil i dáždik čosi tuhší, ale netrval. Uchýlili sme sa
         pod plachtu kaviarne hneď na námestí. Bolo hodne sveta za stolíkmi: sedeli sme neznámi
         medzi neznámymi.
   </p>
   <p>
    Nesedeli sme dlho, a už sme zazreli známych. Prechádzali jednotlive, ale i v hŕbkach
         bývalí spoločníci z lode.
   </p>
   <p>
    „Lode sú vám,“ vysvetľoval mi raz šedivý priateľ, keď sme stáli na palube a okolo nás
         bol ruch tých, čo sa prechádzali, a zo salóna doliehali zvuky akejsi tiahlej piesne a či
         rozcíteného tanga, „lode sú vám ako rozsievka. V nej prenášajú semä z miesta na miesto. Keď
         príde na miesto, rozsievka sa otvorí: ruka rozsievača siahne do nej a rozhadzuje zrno
         hrsťami. Nás zanesie táto loď do Bordeaux, alebo už kam, osud a či predurčenie siahne do
         nej a rozoseje nás na všetky strany sveta. Čo sme pekne spolu, v priateľstve, ba skoro ako
         rodina, rozpŕchneme sa: jedni do krajov nových, druhí do prastarých, v ktorých bolo pred
         dvesto rokmi, ako je dnes, a možno o sto rokov zas bude, ako je.“
   </p>
   <p>
    Mali sme miesto, že nás bolo ľahko spozorovať: spozorovali nás a pozdravili ako známych.
         Niektorí sa nám usmiali, staby boli radi, že sa ešte sňali s nami. Iní nás zasa minuli
         ľahostajne, alebo pozreli v našu stranu, i pozdravili, ale iba ako z povinnosti. Čas, čo
         sme strávili na lodi, sa minul: tá stránka v ich živote sa obrátila, lebo je zapísaná. Ak
         sa kedy zídeme, budeme si, čo sme boli predtým: cudzí a ľahostajní. Taký je beh života:
         zviedol nás na krátky čas a rozdelil možno naveky.
   </p>
   <p>
    Prisadla si k nám pani. Na lodi sa nám menej zbližovala, len kedy-tedy čo sa
         pozhovárala. Bola zasa veľmi elegantná a oživená.
   </p>
   <p>
    „Angličania museli vystúpiť,“ zvestovala akosi natešená. „Dali im večeru včaššie, hneď
         po čaji; po večeri musia zostúpiť.“
   </p>
   <p>
    „Hovorili, že ich zložia v Liverpooli,“
    <sup>
     [
     <a class="footnote" href="#ftn.d56e647" name="d56e647">
      18
     </a>
     ]
    </sup>
    zadivili sme sa.
   </p>
   <p>
    „Vidíte, aké náhody a či prípadnosti!“ vysvetľovala nám. „Spoločnosť nechcela vyplatiť
         náhradu za skok do Liverpoolu. Ale ,Chargeurs réunis‘ nemôže ich odviezť ani do Havru. V
         Havre vypukla veľmi tuhá stávka námorníkov. Spoločnosť rozkázala veliteľovi odpratať sa,
         kým stávka nevypukne i v Bordeaux. Ani sa neohlási v Havre, ale pôjde rovno do Hamburgu
    <sup>
     [
     <a class="footnote" href="#ftn.d56e656" name="d56e656">
      19
     </a>
     ]
    </sup>
    s nákladom. Spoločnosť sa veľmi zľakla, že ak loď niekde zaviazne, príde o celý
         náklad: viete, že je náklad samé zmrznuté mäso; nech by prestali pracovať stroje, mäso by
         vzalo skazu veľmi chytro.“
   </p>
   <p>
    V miestnych novinách čítali sme niečo o stávke, že je tuhá, ale sme si nepomysleli, aké
         následky bude mať pre našu loď a našich spoločníkov. Nahliadli sme i my, že spoločnosť
         nemohla nájsť inej rady, ako poslať loď hneď a zaraz do Hamburgu.
   </p>
   <p>
    „Aspoň nebude plakať ,Tres joli‘, že sme ho nechali,“ smiali sme sa.
   </p>
   <p>
    „Neboli radi, nie,“ rozprávala pani. „Sťaby bol hrom udrel z čistého neba. Boli istí
         ísť, ak nie do Liverpoolu, aspoň do Havru. Neviem, ako si poradili.“
   </p>
   <p>
    „Ľahká pomoc. Zostúpia a pôjdu po železnici alebo inou loďou po mori. Sťa ako cestovať,
         či vo vlaku, alebo na lodi; železnicou by vyšla cesta ešte kratšia.“
   </p>
   <p>
    Ona urobila neurčitý pohyb rukami, že pochybuje.
   </p>
   <p>
    „Nám vychodí na jedno, ale nie Angličanovi. Keď môže ísť po mori, ide radšej po mori, a
         čo i dlhšie trvá cesta. Ani času neľutuje, keď môže byť na mori: veď more, už kdekoľvek je,
         pokladá za svoju vlasť. Len nerád sa ho spúšťa.“
   </p>
   <p>
    „To je pravda. Na mori sa im vodí dobre,“ uznal som i ja. „Nevidel som nikdy Angličana
         ochorieť od morskej choroby.“
   </p>
   <p>
    „Slečna Eulália zasa zišla sa s ním,“ zvestovala temer pošepky, prihnúc sa nad stôl.
         „Pôjdu spolu do Paríža.“ Zatlieskala a zasmiala sa odrazu. „Ktovie, čo sa nevykľuje ešte z
         veľkej stávky námorníckej v Havre!“
   </p>
   <p>
    „Ktovie!“ vraví druhá pani. „Najskôr nič. Bolo by sa za horúca vykľuvalo, keby sa malo
         čo kľuvať. Nebol by jej dal odísť bez rozhodného slova.“
   </p>
   <p>
    „Hovoria, že by bol išiel železnicou, i keby bola loď išla do Havru.“
   </p>
   <p>
    „Ej, ak od neho vyšlo toto slovo, už by bolo čosi.“
   </p>
   <p>
    „Veru,“ uznáva i pani. „Bolo by ako vyznanie lásky trochu v obálke. Ale ak je furták,
         mohli by byť i motúziky. Dala by som neviem čo, keby mohla vedieť, čo je vo veci. Celý
         román. Chi-chi-chi! Ja romány rada. Ale keď sa na niektorom stratí koniec, mrzí ma veľmi.“
   </p>
   <p>
    „Román, keď mu chybí koniec, je veľká mrzutosť,“ riekol ktosi. „Ja, keď ho vezmem do
         ruky, pozriem mu koniec, či má ,fin‘,
    <sup>
     [
     <a class="footnote" href="#ftn.d56e689" name="d56e689">
      20
     </a>
     ]
    </sup>
    alebo nie.“
   </p>
   <p>
    „A na tomto vidím, ostatné stránky sa kdesi deli. Sotva ho budem môcť dočítať.“
   </p>
   <p>
    „Veru,“ uznáva druhá pani. „Môže vyjsť román nedokončený. Tvorba veľmi pochybená.“
   </p>
   <p>
    „A v skutočnosti sa ich robí mnoho takých,“ skončila pani, odchádzajúc. „Flirt, z
         ktorého nič nevyjde…“
   </p>
   <p>
    Bordeaux je mesto veľké, živé, badať v ňom i ruch po obchodoch, hoci nebude taký, ako
         bol za vojny. Vtedy bolo v ňom iste mocné prúdenie. V prístave vysadzovali vojsko temer
         nepretrženým prúdom; kypela robota na lodiach a po skladoch. A v meste bolo iste roboty po
         obchodoch a hostincoch. Obchody sú skvelé, majú výber v tovare: nájdeš v nich všetko, čo sa
         ti zažiada. Na uliciach je tiež velmi živo, neobyčajný je na nich poriadok a čistota.
   </p>
   <p>
    Obzreli sme si námestia. Na jednom hneď neďaleko stojí pomník Gambettu.
    <sup>
     [
     <a class="footnote" href="#ftn.d56e705" name="d56e705">
      21
     </a>
     ]
    </sup>
    Predstavuje ho, ako reční ohnive, volá národ do zbroje, že je vlasť v
         nebezpečenstve. Z jeho pohybu vycítiť, čo by povedal veľký rečník, keby ožil odrazu. Na
         jednom boku Sloboda schytila do náručia omdletú Vlasť, ktorá už klesá k zemi; na druhej
         strane opustená vdova túli k sebe sirotu, ktorá ostala bez otca. Mater neomdlela. Keď nieto
         otca, našla v sebe sily byť dieťaťu materou a opaterou.
   </p>
   <p>
    Pomník je iste dobre vyhotovený, ale i založený. Má myšlienku, ktorá sa v ňom kryje a
         tuho sa hlási, lebo umelec jej dal vhodného výrazu. Osnova a vyhotovenie sa podarilo, že
         máme pred sebou dielo, ktoré pôsobí mocne, na prvý pohľad. Umelec bol iste šťastný, keď ho
         tvoril. Mal k nemu, čo bolo treba, myšlienku, a našiel spôsob dať jej výrazu.
   </p>
   <p>
    Na druhom námestí je tiež veľký pomník, ktorý postavili žirondistom.
    <sup>
     [
     <a class="footnote" href="#ftn.d56e715" name="d56e715">
      22
     </a>
     ]
    </sup>
    Pod veľkým stĺpom Slobody, za ktorú položili život najlepší synovia Francúzska,
         je skupina, ktorá predstavuje zlosť, závisť, náruživosti. Veľké vrenie v revolúcii neobišlo
         sa bez peny, ako i kov, keď je v ohni, vyhodí trosky zo seba, aby ostal čistý.
   </p>
   <p>
    Na tomto pomníku sú jednotlivé osoby, ktoré sú zaujímavé, každá osebe predstavuje prvok,
         z ktorého, keď sa zloží s inými prvkami, vyrastá vysoký stĺp Slobody ako výslednica.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e588" name="ftn.d56e588">
        13
       </a>
       ]
      </sup>
      <span class="emphasis">
       <em>
        kľagať
       </em>
      </span>
      — dať skysnúť mlieko pomocou teľacieho žalúdka
     </p>
    </div>
    <div class="footnote">
     <p>
      <sup>
       [
       <a class="para" href="#d56e598" name="ftn.d56e598">
        14
       </a>
       ]
      </sup>
      <span class="emphasis">
       <em>
        Buenos Aires
       </em>
      </span>
      — hlavné mesto Argentíny a dôležité prístavné
               mesto v Južnej Amerike
     </p>
    </div>
    <div class="footnote">
     <p>
      <sup>
       [
       <a class="para" href="#d56e604" name="ftn.d56e604">
        15
       </a>
       ]
      </sup>
      <span class="emphasis">
       <em>
        Dakar
       </em>
      </span>
      — prístav v Afrike (Senegal)
     </p>
    </div>
    <div class="footnote">
     <p>
      <sup>
       [
       <a class="para" href="#d56e615" name="ftn.d56e615">
        16
       </a>
       ]
      </sup>
      <span class="emphasis">
       <em>
        Gironda
       </em>
      </span>
      — ústie rieky Garonny
     </p>
    </div>
    <div class="footnote">
     <p>
      <sup>
       [
       <a class="para" href="#d56e623" name="ftn.d56e623">
        17
       </a>
       ]
      </sup>
      <span class="emphasis">
       <em>
        Chargeurs réunis
       </em>
      </span>
      (franc.) — Sväz nakladačov
     </p>
    </div>
    <div class="footnote">
     <p>
      <sup>
       [
       <a class="para" href="#d56e647" name="ftn.d56e647">
        18
       </a>
       ]
      </sup>
      <span class="emphasis">
       <em>
        Liverpool
       </em>
      </span>
      — veľký anglický námorný prístav pri ústí Mersey do
               Írskeho mora
     </p>
    </div>
    <div class="footnote">
     <p>
      <sup>
       [
       <a class="para" href="#d56e656" name="ftn.d56e656">
        19
       </a>
       ]
      </sup>
      <span class="emphasis">
       <em>
        Hamburg
       </em>
      </span>
      — veľké prístavné mesto v západnom Nemecku
     </p>
    </div>
    <div class="footnote">
     <p>
      <sup>
       [
       <a class="para" href="#d56e689" name="ftn.d56e689">
        20
       </a>
       ]
      </sup>
      <span class="emphasis">
       <em>
        fin
       </em>
      </span>
      (franc.) — koniec
     </p>
    </div>
    <div class="footnote">
     <p>
      <sup>
       [
       <a class="para" href="#d56e705" name="ftn.d56e705">
        21
       </a>
       ]
      </sup>
      <span class="emphasis">
       <em>
        Gambetta
       </em>
      </span>
      — Léon Michel Gambetta (1838 — 1882), francúzsky
               politik, jeden z predákov buržoáznych republikáncov
     </p>
    </div>
    <div class="footnote">
     <p>
      <sup>
       [
       <a class="para" href="#d56e715" name="ftn.d56e715">
        22
       </a>
       ]
      </sup>
      <span class="emphasis">
       <em>
        žirondisti
       </em>
      </span>
      — príslušníci politickej strany z obdobia
               francúzskej revolúcie na konci 18. storočia. Strana chránila záujmy obchodnej a
               priemyselnej buržoázie.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e726">
       </a>
       - 3 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Na druhý deň bolo našou prvou starosťou ísť do banky a priviesť do poriadku vec, bez
         ktorej tažko sa hnúť v ceste. Bolo vo veci, že sme vyšli z peňazí.
   </p>
   <p>
    Bez peňazí sme sa nevybrali. Niesli sme čosi v hotovosti, ale málo. Ako ktorýkoľvek
         človek, keď sa vyberie do cesty, na jarmok napríklad, nesie tiež v uzlíku alebo kapse, čo
         mu treba. Furmani za starých čias, keď išli na ďalekú cestu, nosili merindu vo veľkom
         poriadku. Niesli si veci, ktoré mohli vydržať nie dni, ale i týždne: údeninu, dobrú
         slaninu, šunku, kabáče dobre pečené, čo nevyschli a neplesnili ľahko. Mali bryndze v
         puškách dobre zatvorených, alebo i masla; oštiepky alebo syrce. Koľko ráz previazali rukáv
         širice, v ktorom držiavali merindu, ktorá trvala dlho! Bola v ňom istejšia, než kde inde:
         širicu sa pridalo jednako len odieť kedy-tedy, najčastejšie v noci. Zlodej sa nemohol ľahko
         nanosiť do nej.
   </p>
   <p>
    I my sme mali hotových, ale málo: toľko, čo mohlo stačiť na cestu. Ostatok sme niesli v
         takej podobe, aby nám nezavadzalo, aby nepokúšalo daromne a nestrovilo sa kadejako: tiež
         akoby suchá merinda, ktorá môže stáť, koľko chceš, ostane vždy dobrá a nemôže sa odstáť.
   </p>
   <p>
    „Vezmite si list, poukážku na banku,“ radili nám, čo sa rozumejú do veci a skúsili
         sveta. „Ak sa vám stratí, i vtedy môžete ratovať niečo a možno všetko, ak sa neopozdíte dať
         heslo v banke. Je, akoby ste išli poslúžiť banke a niesli od nej lístok na inú. Služba nie
         je ťažká a neostane nikdy bez odmeny.“ Nuž kto by sa odhŕňal odniesť písemko z jednej banky
         do druhej?
   </p>
   <p>
    „Vezmite si viacej listov,“ radil nám iný. „Lepšie, keď vám nebude celá suma v jednom
         kuse. Rozdeľte ju na menšie kúsky.“
   </p>
   <p>
    „Keď ich je viacej, tých kusov,“ radil nám zas iný, „nebude vám na škodu, i keby boli na
         väčšiu sumu.“
   </p>
   <p>
    „Verabože, nikdy nezvyšuje nikomu, najmä keď je v ceste,“ uvažoval zas ktosi iný. „Čo si
         niesli mnoho, keď prídu na miesto, pobadajú, že nemali zbytok.“
   </p>
   <p>
    Vtedy sme sa presvedčili, že ľudia idú po svete s lístkami: ten pán niesol od tej banky
         písemko, i tá pani ho niesla, ba ani tá a tá pani nikdy sa nevyberie inakšie. Spoľahlivé
         osoby v banke, čo skúsili sveta, že písemko je ako hotový peniaz. Otvára hotely, divadlá,
         jedálne, najíma lode a povozy, otvára cestu do spoločnosti, ku krajčírovi, do obchodu a do
         najväčších skladov…
   </p>
   <p>
    „Máte vôbec ako hotový peniaz,“ ubezpečovali nás; „všetky výhody, ktoré má hotový groš,
         iba nepríjemnosti ostanú v banke. V malom písemku, nepatrnom papieri nájdete všetko, čo vám
         bude treba: a banka musí bedliť nad vašimi peniazmi; keď prídete, musí vám ich držať
         naporúdzi…“
   </p>
   <p>
    Kto by nepristal vďačne na toľké výhody? Veľmi vďačne sme sa dali na to, že si kúpime
         divotvorný papierik v banke. Je asi ako zhustené mlieko, alebo ktorýkoľvek potravný článok
         v dobrej konzerve. Vydrží, koľko chceš, len ho nenačni. Môžeš ho upotrebiť, kedykoľvek ťa
         nadíde chuť.
   </p>
   <p>
    „Kúpte si funty, dostanete list na Londýn na deväťdesiat dní,“ rozhodol odborník v
         banke.
   </p>
   <p>
    „Ale my nejdeme do Londýna,“ upozornili sme ho.
   </p>
   <p>
    „Náš korešpondent býva v Londýne, ale listy, čo naň idú, vymenia vám kdekoľvek v ceste.
         Peniaze budete mať v pevnej valute, nemusíte sa báť kolísania valuty a iných nehôd,“
         doložil a povzdychol si. „Časy sú, bohužiaľ, divné. Dnes nevie nikto, kto má niečo, či
         zajtra neutratí čiastku, alebo hádam i všetko. Ale o funty sa nieto čo báť. Dávajú si veľký
         pozor a nikdy nejdú, kde je veľká kolísačka.“
   </p>
   <p>
    Listy sme dostali v poriadku. Jeden nám vymenili v Buenos Aires a dali nám zaň veľmi
         dobré peče argentínske,
    <sup>
     [
     <a class="footnote" href="#ftn.d56e762" name="d56e762">
      23
     </a>
     ]
    </sup>
    nacionale, ako ich tam volajú.
   </p>
   <p>
    Mali sme čosi frankov, ktoré sme si zadovážili v Buenos Aires za nacionale. Čo bolo v
         hotovosti, mohlo nám vystačiť v Bordeaux i na cestu do Paríža, ba i na prvé dni v Paríži.
         Ale dosť je vraj, keď bijú. Peniaze nikdy nezavadzajú, najmä v ceste. Neraz sa nadhodia i
         nečakané prípadnosti: kto má, nemusí behať, zhľadávať, ani prosiť.
   </p>
   <p>
    Zaránky, keď otvorili úradovne, vošli sme do banky: ústav všeobecne známy, má odbočky po
         Francúzsku a v cudzozemsku. Vyvesil na veľkú tabuľu, čo všetko zdolie robiť. Ak mu prichodí
         robiť všetko, čo vyvesil, má sa čo obhadzovať. Predložili sme pánu účtovníkovi náš
         divotvorný papier.
   </p>
   <p>
    Prezeral si ho veľmi pozorne, prezeral tuším i nás, akí sme čeľadníci. Obracal ho sem a
         tam, či nenájde v ňom zádrapky.
   </p>
   <p>
    „Dovoľte, vy by ste prijali výplatu vo frankoch?“ spýtal sa nás.
   </p>
   <p>
    „Vo frankoch najradšej, lebo potrebujeme franky.“
   </p>
   <p>
    Poodstúpil a išiel k druhému stolu. Sedel za ním starší pán. Zhovárali sa dosť dlho,
         temer pošepky. Pán sa konečne vrátil k nám.
   </p>
   <p>
    „Áno, tento list vám vyplatíme vo frankoch, ale ho musíte podpísať.“
   </p>
   <p>
    Že ho treba podpísať, vieme. Podpis znamená, že sme list predali za hotové peniaze. Na
         druhej strane bolo dosť miesta na najväčší podpis so všetkými ciframi: podpísali sme ho
         veľmi ľahko.
   </p>
   <p>
    Účtovník udrel k podpisu pečať ústavu a riekol:
   </p>
   <p>
    „List je na deväťdesiat dní: ráčte sa teda ustanoviť v banke v určený deň a peniaze
         dostanete. Predložíte tento výkaz pri pokladnici.“
   </p>
   <p>
    Dal nám potvrdenie, že sme mu oddali list na tú a tú sumu vo funtoch.
   </p>
   <p>
    Majitelia divotvorného papiera pozreli sme jeden na druhého. Deväťdesiat dní čakať!
         Trochu pridlho, a čo budeme do tých čias robiť, kým náš list dozrie? Čo tu, ešte nám nikde
         nepovedali. Bolo nám tiež na závadu, že francúzsky sme nehovorili najlepšie. Ešte horšie
         bolo, že ani úradník nechápal veľmi, čo hovoríme, vlastne čo mu chceme povedať. Naša
         výslovnosť akosi sa mu nezdala. Nám sa zasa nepáčila jeho: ale už sme si len vybrali v nej
         hlavný zmysel, ako sliepka vie vybrať zrnko spomedzi hŕby pliev.
   </p>
   <p>
    Povedali sme mu horko-ťažko, že veru deväťdesiat dní čakať nebudeme, že by sme nedbali
         dostať naše peniaze na mieste v hotovosti. Ešte sme dodali, že nám inde vyplatili zaraz,
         bez prekážky.
   </p>
   <p>
    „Boli ste akiste ich ľudia,“ riekol úradník otvorene. „My robíme našim tiež ústupky,
         hoci v dnešných časoch ich je ťažko robiť. Vidíte,“ začal veľmi priateľsky, sťaby nás chcel
         presvedčiť: „kurzy sa menia, stúpajú a klesajú dňami, ba hodinami. Ak vám zaplatíme dnes
         vaše funty, nevieme, či o deväťdesiat dní dostaneme, čo sme vám dali. Mohli by sme mať
         stratu…“
   </p>
   <p>
    Cítili sme, že úradník hovorí s nami ako s nezasvätenci. Jeho dôvody boli prázdne, boli
         skôr preťahovaním a vykrúcaním. Vedeli sme, že listinu by mohli predať a výnos vyplatiť
         stránke; predaj sa stane hneď, a čo bude o deväťdesiat dní, staral by sa ústav, ktorý
         listinu vystavil, ak sa hneď nezabezpečil proti možnej strate.
   </p>
   <p>
    „Vidno, že nám nedôveruje,“ riekli sme medzi sebou. „Alebo vykrúca pre čosi iného.“
   </p>
   <p>
    Púšťať sa do vyjednávania s výrečnosťou, ktorou sa honosíme, sme nemohli. Boli sme v
         omáčke, a ako sa z nej vytrepať, ani sme netušili.
   </p>
   <p>
    Neviem, ako, ani čo, ale sťaby bol spadol z neba, stál pri bronzových mriežkach úradovne
         náš šedivý priateľ. Stál hneď pri nás, ale, ako vidno, nezbadal nás. Keď nás zazrel,
         zvolal:
   </p>
   <p>
    „Hola, aká príhoda! Kto by sa bol nazdal, že vás nájdem!“
   </p>
   <p>
    Vyrozprávali sme mu, v čom sme. Bol červený, vyhriaty, utieral si pot z čela.
   </p>
   <p>
    „I my zošívame Bordeaux od samého rána: ako vidím, v tej iste] veci. Strovili sme, čo
         bolo hotového, išli sme načať list. Tí diabli v Amerike dali nám ho na deväťdesiat dní: nie
         ozajstný ček. Deväťdesiat dní, veľmi zlý hák. Schodil som všetky ústavy: vykrúcajú, všade
         vykrúcajú.“
   </p>
   <p>
    Keď sme videli, že sú v tom, čo i my, že i iné ústavy sú zdržanlivé, uspokojili sme sa.
         Prestali sme úradníka viniť, že nám chce hádzať polená do kolies, azda schválne, z osobného
         vrtochu alebo záľuby.
   </p>
   <p>
    „Všeobecná nedôvera akási,“ oznamuje nám priateľ. „Francúzsko drží svoj frank, lebo vie,
         že má väčšiu cenu, než zaň dávajú. A má pravdu, robí dobre: i ja by tak robil… Teda nám
         nevymeníte ten list?“ obrátil sa k úradníkovi. „Nože, pohľadajte spôsob, cestu, hoci
         cestičku!“
   </p>
   <p>
    „Už som vysvetlil, aký je spôsob,“ odpovedá úradník.
   </p>
   <p>
    „Nuž dobre, peňazí nemáme,“ uspokojil sa odrazu náš priateľ. „Vieme, v čom sme: nieto
         ich skadiaľ vyhrabať. Nieto, nuž nieto. Vy ste vo veľkom pomykove?“ pýta sa nás.
   </p>
   <p>
    Vysvetlili sme mu, v čom sme. I on sa mal asi tak ako my. Utrel si čelo, obzeral sa po
         banke, či v niektorom kúte nenájde niečo. Možno, nemohol ich zohnať na hŕbku.
   </p>
   <p>
    „Ja sa netrápim,“ ozvala sa pani. „Keď mi príde telegram, pôjdem do Paríža. Peňazí mám
         toľko ešte vždy.“
   </p>
   <p>
    Zasmial sa akosi sucho.
   </p>
   <p>
    „Vždy mi vyhúda o Paríži. Keby bol v Paríži, mal by môj list a bol by tu.“
   </p>
   <p>
    „List zaviazol,“ odpovedá pani. „Môj telegram nezaviazne,“ doložila hrdo. „Nebojím sa,
         že ho nedostane. Šiel odporučený.“
   </p>
   <p>
    „Uvidíme, ako ho dostane,“ kýval hlavou. „Akoby listy viazli. Pošta je stroj všeobecný,
         vychodený a nevyhnutný. Ak kde zadrhne, musia hľadať nápravu hneď a zaraz. Bez neho sa nedá
         myslieť dnešná spoločnosť. S ním stojí alebo padá.“
   </p>
   <p>
    „Odporučený telegram je lepší stroj,“ tvrdí pani. „Pracuje chytro a nezlyhá. Čo je isté,
         nemôže klamať. A ja pôjdem k synovi.“
   </p>
   <p>
    „Veď pre pána boha!“ zvolal a utieral si čelo. Bol veľmi rozčúlený. Pozabudli sme na
         naše veci a stopovali priebeh domácej škriepky u iných. „Načo nabíjať jednostaj tú istú
         obruč, keď vlastne popúšťajú všetky. Celá nádoba sa ide rozsypať. Prizrime sa veciam a
         pomerom priamo do tváre, a uvidíme, v čom sme. Celkom na psí tridsiatok sme ešte nevyšli:
         ale nechybuje veľa. Niečo máme my, niečo vy. Predbežne nám je dosť. Listy už pokladáme,
         akoby ich nebolo: kus papieru. Svoj si zadržím predbežne.“
   </p>
   <p>
    „My tiež vezmeme náš,“ rozhodli sme sa. „Či nebude na závadu podpis a pečať, čo je na
         ňom?“ pýtali sme sa úradníka.
   </p>
   <p>
    Ubezpečil nás, že podpis neškodí.
   </p>
   <p>
    „Máte duplikát a triplikát,“
    <sup>
     [
     <a class="footnote" href="#ftn.d56e843" name="d56e843">
      24
     </a>
     ]
    </sup>
    poučuje nás. „Ak by sa skazil jeden, jeho miesto môže zaujať druhý.“
   </p>
   <p>
    „Tak sme v poriadku,“ uspokojil sa priateľ. „Všetko sa obriadi, len rozvahy akomak. Mám
         čosi v hotovosti v San Sebastiane. Treba iba ísť vyzdvihnúť. Treba ísť osobne: pôjdeme teda
         do San Sebastiana, vy so mnou.“
   </p>
   <p>
    „A ja k synovi do Paríža,“ ozvala sa pani. „Nezabudla som, prečo som prišla do Európy.“
   </p>
   <p>
    „Veď už, dajme tomu!“ zvolal, utierajúc si čelo. „I sami sa zaobídeme azda.“ Pozrel
         dohora, sťaby prezeral okrasy na povale. „Nevychodí navlas. Čo minieme dnes, možno zajtra,
         jedno-druhé ešte, a čo ešte príde: nuž vyšlo by azda, ale štrichom. Nehodno ísť do cesty,
         keď nevychodí trochu vrchom. Nože, priateľu, povedzte mi,“ obrátil sa k úradníkovi: „mám
         niekoľko frankov, ale zlatých: kus po dvadsať frankov. Držal som si vždy čosi v zlate,“
         vysvetľoval nám. Bezpečnosť vždy aká-taká je vlastne len zlato. Koľko mi dáte za jeden
         kus?“
   </p>
   <p>
    „A načo predávať, keď je ako pamiatka?“ zvolala pani. „Skoro je i hanba predávať zlato.“
   </p>
   <p>
    „Do čoho sme zapadli, je vlastne ako jama,“ dáva jej naučenie hlasom slávnostným. „V čom
         sme, nemôžeme pokladať za pletky. I zlato je vec. Keď treba chleba, kus chleba je viac
         hoden od zlata. Koľkože by vyšlo za jeden kus?“ spytuje sa úradníka.
   </p>
   <p>
    „Dvadsať frankov,“ odpovedá úradník.
   </p>
   <p>
    „Áno, ale v papierikoch,“ vysvetľuje mu náš priateľ.
   </p>
   <p>
    „Dvadsať frankov v papieri,“ odpovedá úradník.
   </p>
   <p>
    Úradník pozrel vnímave naň. Možno, kochal sa na jeho zhrození.
   </p>
   <p>
    „Veď ale, veď ale,“ začal náš priateľ, akoby sa chcel rozohnať. „Veď tieto som mal pred
         vojnou. Frank mal vtedy inú hodnotu. Zlatý frank je hodnota pevná, nepodlieha premenám.“
   </p>
   <p>
    „Zlato vlastne stiahli všetko, keď vypukla vojna,“ vysvetľuje úradník. „Kto ho má pri
         sebe, drží vec, ktorá mu vlastne neprislúcha a prestupuje zákon. Ale od toho odhliadneme,
         vyplatíme vám po dvadsať frankov za každý kus.“
   </p>
   <p>
    „Ako Francúzsko váži svoj frank!“ zvolal s obdivom. „Má ho za hotové zlato! Ako pred
         vojnou. A má pravdu. Robí dobre, má svätú pravdu!“ Utieral si pot z čela, obzeral sa po
         miestnosti. „Dobre. Keď má tú istú cenu ako papier, predáme ho kdekoľvek, keď núdza
         pritisne. Minieme najprv papieriky. Ostatne, nenazdávajte sa,“ obrátil sa k úradníkovi, „že
         ich mám toľko. Pamiatka, a nič viac. Vtedy sa obchody darili, bolo nám napospol lepšie…“
   </p>
   <p>
    Vyšli sme na ulicu: on rozčúlený pri hľadaní cesty, ako vyjsť z pomykova. Zarazilo ho,
         keď sme mu povedali, že nepôjdeme do San Sebastiana.
   </p>
   <p>
    „Azda sa zariadime inakšie,“ vysvetľovali sme mu.
   </p>
   <p>
    „Škoda, že nejdete!“ ľutoval. „Sezóna je práve na vrchole. Obzrieme si všetko jednou
         cestou: Biaritz,
    <sup>
     [
     <a class="footnote" href="#ftn.d56e881" name="d56e881">
      25
     </a>
     ]
    </sup>
    Santander.
    <sup>
     [
     <a class="footnote" href="#ftn.d56e887" name="d56e887">
      26
     </a>
     ]
    </sup>
    Budú závody na člnoch, akiste i ,corrida‘ (zápasy s býkmi). Uvidíte kraje,
         akých ste nevideli, nových ľudí. Výkvet Španielska, ba celého sveta. Prepych a bohatstvo,
         akého už inde nevídať. Príroda, akej budete darmo inde hľadať…“
   </p>
   <p>
    Bolo nám ľúto, ale na návštevy po brehoch Cantabrica
    <sup>
     [
     <a class="footnote" href="#ftn.d56e895" name="d56e895">
      27
     </a>
     ]
    </sup>
    nezbývalo mnoho času. „Druhý raz, keď budeme pokojnejší a budeme mať viacej
         času.“
   </p>
   <p>
    „Škoda-preškoda,“ ľutoval. „Ale sme sa aspoň dorozumeli. Ja pôjdem do San Sebastiana,
         vyzdvihnem peniaze a budem vám môcť poslúžiť. Tu máte moju adresu.“
   </p>
   <p>
    Na kartu napísal tužkou: San Sebastian.
   </p>
   <p>
    „A ulica a číslo domu?“ spytovali sme sa. „Hovoríte, že San Sebastian je preplnený.“
   </p>
   <p>
    „Ako komu. Mňa poznajú a bratanec ma čaká. Ako som povedal: inde vám hľadat netreba. U
         mňa máte peniaze i priateľstvo,“ doložil s prízvukom, ktorý bol ozaj jeho a zaliečal sa
         uchu i srdcu.
   </p>
   <p>
    Ďakovali sme za toľkú lásku, ľutujúc, že sa rozídeme. Paniu ťahalo domov, či neprišla
         odpoveď z Paríža. Starý priateľ zasa mal akési pokonávanie kdesi. Boli sme na námestí, kde
         sa rozchádzajú cesty. Tu na rohu proti nám vidíme slečny aj ich otca.
   </p>
   <p>
    „Ó, naši priatelia!“ zvolal šedivý priateľ rozradovaný. Zabudol už na všetky nezdary,
         šiel k nim natešený a my za ním. „Hľadali sme vás včera večer, ale sme vás nenašli.“
   </p>
   <p>
    „Vyšli sme na prechádzku, ale sme sa vrátili zavčasu, okolo desiatej.“
   </p>
   <p>
    „Slečna Eulália a on predsa išli spolu,“ riekla slečna Otília.
   </p>
   <p>
    „Neviem, ako sa obriadili,“ riekol otec slečien. „Ostali bez groša: nebolo ani na
         železnicu do Paríža.“
   </p>
   <p>
    „Predsa držali spolu, azda vypomohol jeden druhému,“ riekol som ja.
   </p>
   <p>
    „Veď najkrajšie bolo, že ani jeden nemal hotového groša,“ smial sa schuti otec slečien.
         „Mali všetko listy na banku.“
   </p>
   <p>
    „Aj, aj,“ zabožekal náš priateľ. „Čo im pomôžu listy?“
   </p>
   <p>
    „Dostali rozkaz zostúpiť po večeri,“ rozprával nám otec slečien, „keď sa ani najmenej
         nenazdali. Loď odišla o šiestej a či o siedmej. Ledva mali pri sebe toľko hotového, aby
         mohli vyrovnať účty na lodi. V kantíne mali vraj účet dosť veľký: nazbieralo sa od Santosa.
    <sup>
     [
     <a class="footnote" href="#ftn.d56e928" name="d56e928">
      28
     </a>
     ]
    </sup>
    Čosi i v jedálni za víno a nápoje. Poskladali sa všetci, čo kto mohol, aby
         aspoň na lodi neostali dlhy. Komisárovi na lodi núkali listy, ale komisár ich nemohol
         prevziať, lebo by ich nemal kedy vymeniť, keď musel ísť do Hamburgu. Ani v meste im ich
         nechcel nikto vymeniť.“
   </p>
   <p>
    „Aj, aj,“ zabožekal šedivý priateľ. „Nech sa spoľahne na listy!“
   </p>
   <p>
    „,Tres poli‘ vraj plakal a hodil sa na zem,“ smiala sa slečna Otília, „keď nemal čím
         platiť v kantíne. Nariekal, že by bol pil iba vodu, keby bol vedel, že ho vyložia v
         Bordeaux.“
   </p>
   <p>
    „A ako si poradili potom?“ pýtal sa šedivý priateľ. „Kde vzali na cestu do Paríža? Ale
         akiste našli v meste bohatého krajana a požičali si: Angličania sa neopustia.“
   </p>
   <p>
    „Neviem veru,“ odpovedá otec slečien. „Myslím, že ho nenašli. Pán správca banky prišiel
         ku mne po starej známosti: jemu som vypomohol. Dal som mu väčšiu sumu; myslím, že on
         povedie všetkých do Paríža. Neopustia jeden druhého. ,Tres joli‘ mi prvej rozprával, že
         vraj pôjdu v tretej triede a že sa prefechtujú do Paríža. Tam im už bude ľahko: nájdu svoje
         banky, krajanov. Či je nie smiešne: mať peňazí, a ostať bez groša?“
   </p>
   <p>
    „Smiešne i nepríjemné,“ priznal sa starý priateľ. „I my sme v pokykove. Máme listy, a
         nechcú nám ich prijať.“
   </p>
   <p>
    „Ľahká pomoc!“ hodil nedbale rukou otec slečien.
   </p>
   <p>
    „Nemala čím platiť na lodi,“ podotkla slečna Eugénia, „ani tá, čo vo Vigu
    <sup>
     [
     <a class="footnote" href="#ftn.d56e949" name="d56e949">
      29
     </a>
     ]
    </sup>
    kúpila ručník za pol druha tisíc pesiet:
    <sup>
     [
     <a class="footnote" href="#ftn.d56e955" name="d56e955">
      30
     </a>
     ]
    </sup>
    tá vysoká, elegantná…“
   </p>
   <p>
    „Pekný bol ručník, vraj sevilský,“
    <sup>
     [
     <a class="footnote" href="#ftn.d56e963" name="d56e963">
      31
     </a>
     ]
    </sup>
    riekla pani, „ale myslím, že ju oklamali. Boli by jej ho dali aj za polovicu.
         Nehodno nikdy kupovať u priekupcov, ktorí sa vláčia po lodiach.“
   </p>
   <p>
    „Ale jej pristal pekne,“ uznal starý priateľ. „Bola driečna tá stvora, štíhla…“
   </p>
   <p>
    Boli temer všetky štíhle a vysoké, ale slečna bola predsa len najelegantnejšia. V tanci
         sa vznášala sťa víla, ani čo by sa zeme nedotýkala. Vo Vigu sa jej zapáčil veľkolepý
         ručník, aké nosia v Španielsku, najviac v Andalúzii,
    <sup>
     [
     <a class="footnote" href="#ftn.d56e973" name="d56e973">
      32
     </a>
     ]
    </sup>
    s nádherným vyšívaním. Ani sa nejednali mnoho: otec zaplatil pol druha tisíc
         pesiet prešibanému podomovému kupcovi. Skoro sa zabil, keď letel dolu schodmi do člnka, čo
         bol pri lodi: nevedel, na ktorú nohu skočiť od radosti. Večery boli už chladné trochu: v
         ten istý večer vošla v ručníku do salóna, kde tancovali, a tancovala až do polnoci
         náružive. Narábala ručníkom, sťaby bola zo Sevilly…
   </p>
   <p>
    „Netreba sa vám trápiť,“ riekol nám otec slečien znezrady. „Ja vám môžem vypomôcť, koľko
         vám treba.“
   </p>
   <p>
    „Nebolo ani treba inde hľadať,“ podotkla slečna Otília.
   </p>
   <p>
    „Teší ma, teší, že aspoň vy nie ste v pomykove,“ smeje sa šedivý priateľ. „Vy iste
         nenesiete listinu na banku!“
   </p>
   <p>
    „Mám i list, ak by prišla tvŕdza; ale na bežné trovy doniesol som v hotovosti,“ riekol
         veselo. „Hotový groš je najistejší. Ale ak by vám bolo treba viacej, mohol by vám vypomôcť.
         Mám niečo i vkladov. Nuž neokúňajte sa: vidíte, že ma nestojí ani obetí, ani ustávania, ak
         vám bude treba.“
   </p>
   <p>
    „Nuž, priateľu, radosť je cestovať s vami: máme žriedlo, kde načrieť do prázdnych nádob…
         Ale ja už len pôjdem do San Sebastiana. Lepšie mi robiť poriadok z príchodu: budeme kovať
         železo, kým je horúce. Moja, už vieme, čo ide urobiť.“
   </p>
   <p>
    „Ja idem do Paríža k synovi,“ ohlásila sa pani. „Peniaze mám, kým ta prídem. Ak by mi
         tam náhodou bolo treba…“
   </p>
   <p>
    „Ľahko si pomôžeme, najtiaž mne prísť do San Sebastiana!“ zvolal šedivý priateľ.
   </p>
   <p>
    „A vystane vám na cestu?“ spytuje sa ho otec slečien.
   </p>
   <p>
    „Azda vystane. Mám čosi v zlate: nezhynieme. Ostatne, uvidíme…“
   </p>
   <p>
    My, pravda, sme sa chytili pomocnej ruky, ktorú nám podávali tak ochotne. Načo ísť
         zhľadávať inde, keď je pomoc naporúdzi a núka sa priateľsky? Vyšlo akosi, sťaby sa to
         rozumelo samo sebou a nemohlo byť inakšie. Slečny boli veľmi rady, že sme prijali pôžičku.
   </p>
   <p>
    „Priateľ z Ria tiež ostal bez peňazí,“ smial sa ich otec. „Odfujazdil včera večer do
         Pyrenejí.“
   </p>
   <p>
    „Ten, čo sa chytá kolena?“ pýtame sa.
   </p>
   <p>
    „Schodil včera všetky banky so svojím listom. Hovoril po francúzsky, že sa úradníci
         zachodili od smiechu. Keď mu nechceli vymeniť list, núkal im hodinky a retiazku. Ponúkol
         som mu ja, koľko mu treba, ale nechcel vziať, iba čo mu vystačí na cestu do Pyrenejí:
         niekoľko sto frankov.“
   </p>
   <p>
    „A ako si poradí,“ spytovali sme sa, „keď sa mu minú?“
   </p>
   <p>
    „Že vraj predá hodinky a retiazku a naostatok koleno. Ale on už bol i prvej v
         Pyrenejach. Bude mať priateľstvá. Nestratí sa.“
   </p>
   <p>
    „To už veru nie!“ tvrdili sme i my.
   </p>
   <p>
    Sedávali neďaleko od nášho stola. Keď prišlo jedlo na stôl, na každé našiel smiešnu
         poznámku, že ani korektný Jean nemohol sa zdržať smiechu. Jedával veľmi chutne od počiatku
         do konca: zriedkakedy vynechal ktorú misu. Rozprával ustavične do žartu; keď sme sa všetci
         najlepšie smiali, zohol sa, chytil sa za koleno a začal kvíliť: „Aj-aj-aj!“ Nemohli sme
         nikdy vystihnúť, či kvíli naozaj alebo stvára žarty. Hovoril portugalsky, ale si namýšľal,
         že hovorí francúzsky veľmi dobre. Pri stole so susedmi sa zhováral ustavične. Dôstojníci,
         ktorých sme zobrali v Dakri a sedeli pri ňom, smiali sa neraz v chére nad jeho fígľami.
   </p>
   <p>
    „Aký veľkolepý pomník, priatelia!“ zvolal šedivý priateľ, keď sme sa priblížili k
         pomníku Gambettovmu. Stáli tam i iní páni, iste tiež cudzinci, a obdivovali ho. „Včera som
         stál pred ním hodinu, a nemohol som sa dosť nadívať naň.“
   </p>
   <p>
    „Temer premokol do kože,“ poznamenala pani.
   </p>
   <p>
    „Čo tam po koži, keď mám pred sebou Gambettu!“ zvolal on na to.
   </p>
   <p>
    „Bol méridional,“
    <sup>
     [
     <a class="footnote" href="#ftn.d56e1023" name="d56e1023">
      33
     </a>
     ]
    </sup>
    ozval sa ktosi. „Ako zachytili jeho pohyb, celý postoj…“
   </p>
   <p>
    „Vám sa nepáči?“ ohlásil sa šedivý priateľ. „Prečo ho ohovárate, že je méridional?“
   </p>
   <p>
    „Nebola hana,“ odpovedá ten istý divák. „Jednoduchá poznámka, že bol méridional: v
         povahe, vo vystupovaní, vo všetkom.“
   </p>
   <p>
    „Ja, priateľu, som ho neznal osobne,“ odpovedal on. „Nemal som toho šťastia: viem iba
         to, že vykonal svoje dielo statočne. Povedal by som, vykonal ho lepšie, než by ho bol mohol
         vykonať kto iný.“
   </p>
   <p>
    „Práve,“ prisvedčil neznámy. „Vykonal ho veľmi dobre. Dielo, ktoré podujal, zodpovedalo
         jeho povahe a záľube. Preto ho i vykonal lepšie, než by ho bol hádam vykonal kto iný. Ja
         myslím,“ obrátil sa neznámy k nášmu priateľovi: „z nás každý má vlohy a povahu prispôsobené
         k určitej práci a menej súce k inej. Kto z nás mal šťastie, že potrafil na robotu, čo mu
         bola súdená alebo si ju našiel povedome: môže sa radovať, lebo iste vynikne nad
         vrstovníkmi. Ak jej nenašiel alebo ju pochybil, je pochybený človek, nespokojenec, lazár,
         ktorý zavadzia sebe i iným. Gambetta ju našiel ako málokto, vlastne mu podbehla, a vykonal
         ju, vykonal dobre!“
   </p>
   <p>
    „Akú prácu, priateľu, akú prácu!“ zvolal, utierajúc si čelo. „Veď je rozdiel predsa
         medzi prácou a prácou. Nebola to práca, ale poslanie, vznešený údel: vzkriesiť národ,
         zobudiť ho, priviesť ho k sebe…“
   </p>
   <p>
    „I tam je pekný pomník,“ ukázal otec slečien na stĺp žirondistov. „Predstavuje peknú
         myšlienku, a predstavuje ju pekne.“
   </p>
   <p>
    „Tiež pekná myšlienka,“ uznáva náš priateľ. „Utrpenie, smrť a z utrpenia a smrti
         víťazstvo pravdy a slobody. Oba pomníky dovedna učia nás, potomstvo, v čom hľadať veľkosť a
         silu národa.“
   </p>
   <p>
    Popozeral na nás, či sme uhádli, čo chcel povedať.
   </p>
   <p>
    Jeden z neznámych riekol:
   </p>
   <p>
    „Iste v tom, ako plní svoje poslanie v dejinách ľudstva.“
   </p>
   <p>
    „Práve v tom, alebo, keby sme sa chceli vrátiť, ba to, čo sme nadštrkli prvej, mohli by
         sme povedať: národ veľký a mocný nájde si v každej príhode, už či šťastnej alebo
         nešťastnej, práve toho, kto mu môže najľahšie pomôcť. Národ bohatý má vždy muža naporúdzi,
         ktorý je ako predurčený, aby zaujal postať, keď nadíde čas. Veľkosť a sila národa,
         priateľu, je nič iného, ako súčet veľkosti a významu jeho synov.“
   </p>
   <p>
    „To je už pravda: národ by si ich mal odchovávať,“ riekol otec slečien.
   </p>
   <p>
    „I odchovať,“ poznamenal šedivý priateľ, „ale ich vedieť i upotrebiť. Videli sme
         talenty, ako sa rozmrhali a rozdrvili o malicherné pomery. Nevydarili sa, ako hovoríme
         neraz: nevyplnili, čo sľubovali. Miesto veľkých ľudí sú ľudia pochybení…“
   </p>
   <p>
    Zasa mu zišlo na um, že má kdesi akési pokonávanie. Stratil sa z námestia i s paňou.
         Slečny mali čosi kupovať a šli po obchodoch. Ostali sme sami.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e762" name="ftn.d56e762">
        23
       </a>
       ]
      </sup>
      <span class="emphasis">
       <em>
        peča
       </em>
      </span>
      — pesos, niekdajšia základná jednotka argentínskej meny.
               Obsahovala 100 centavov.
     </p>
    </div>
    <div class="footnote">
     <p>
      <sup>
       [
       <a class="para" href="#d56e843" name="ftn.d56e843">
        24
       </a>
       ]
      </sup>
      <span class="emphasis">
       <em>
        triplikát
       </em>
      </span>
      (z lat.) — tretí odpis
     </p>
    </div>
    <div class="footnote">
     <p>
      <sup>
       [
       <a class="para" href="#d56e881" name="ftn.d56e881">
        25
       </a>
       ]
      </sup>
      <span class="emphasis">
       <em>
        Biarritz
       </em>
      </span>
      — prístav a morské kúpele v juhozápadnom
               Francúzsku
     </p>
    </div>
    <div class="footnote">
     <p>
      <sup>
       [
       <a class="para" href="#d56e887" name="ftn.d56e887">
        26
       </a>
       ]
      </sup>
      <span class="emphasis">
       <em>
        Santander
       </em>
      </span>
      — španielske prístavné a kúpeľné mesto pri
               Biskajskom zálive
     </p>
    </div>
    <div class="footnote">
     <p>
      <sup>
       [
       <a class="para" href="#d56e895" name="ftn.d56e895">
        27
       </a>
       ]
      </sup>
      <span class="emphasis">
       <em>
        Cantabric
       </em>
      </span>
      — Kantaberské more, t. j. Biskajský záliv
     </p>
    </div>
    <div class="footnote">
     <p>
      <sup>
       [
       <a class="para" href="#d56e928" name="ftn.d56e928">
        28
       </a>
       ]
      </sup>
      <span class="emphasis">
       <em>
        Santos
       </em>
      </span>
      — brazílske prístavné mesto Sao Paulo. Leží na brehu
               Atlantického oceána.
     </p>
    </div>
    <div class="footnote">
     <p>
      <sup>
       [
       <a class="para" href="#d56e949" name="ftn.d56e949">
        29
       </a>
       ]
      </sup>
      <span class="emphasis">
       <em>
        Vigo
       </em>
      </span>
      — španielske prístavné mesto v provincii Pontevedra.
               Leží pri Atlantickom oceáne v ústí rieky Rio de Vigo.
     </p>
    </div>
    <div class="footnote">
     <p>
      <sup>
       [
       <a class="para" href="#d56e955" name="ftn.d56e955">
        30
       </a>
       ]
      </sup>
      <span class="emphasis">
       <em>
        peseta
       </em>
      </span>
      — španielska peňažná jednotka
     </p>
    </div>
    <div class="footnote">
     <p>
      <sup>
       [
       <a class="para" href="#d56e963" name="ftn.d56e963">
        31
       </a>
       ]
      </sup>
      <span class="emphasis">
       <em>
        Sevilla
       </em>
      </span>
      — prístavné mesto v južnom Španielsku pri rieke
               Quadalquivir
     </p>
    </div>
    <div class="footnote">
     <p>
      <sup>
       [
       <a class="para" href="#d56e973" name="ftn.d56e973">
        32
       </a>
       ]
      </sup>
      <span class="emphasis">
       <em>
        Andalúzia
       </em>
      </span>
      — nížina v juhozápadnej časti Španielska
     </p>
    </div>
    <div class="footnote">
     <p>
      <sup>
       [
       <a class="para" href="#d56e1023" name="ftn.d56e1023">
        33
       </a>
       ]
      </sup>
      <span class="emphasis">
       <em>
        méridional
       </em>
      </span>
      (franc.) — obyvateľ juhu, Juhofrancúz
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1060">
       </a>
       - 4 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Vysadli sme na tramvaj a vozili sa po meste; prechodili sme z jednej trate na druhú, ako
         nám zišlo na um. Tramvaje sú skoro ustavične plné. Všetko ľud, čo sa berie po práci.
         Prechádzka nás utvrdila v presvedčení, že sme predsa len v meste dosť starom, čo žije
         svojím zvláštnym životom. V čom sa zjavuje jeho zvláštny byt? Kto by vedel odôvodniť? Sú
         skorej tušenia a dojmy.
   </p>
   <p>
    Občianstvo je pracovité. My jediní sme azda, čo sa túlame naverímboha medzi množstvom.
         Po vozoch temer všade je obsluha ženská. Panie majú úradný kepeň a čiapku na hlave. Radosť
         pozerať, ako plnia povinnosť. V každom pohybe badať pečlivosť a zaujatosť o dielo. Nejdú od
         osoby k osobe s tvárou ľahostajnou alebo omrzenou, neblúdia v myšlienkach bohviekde,
         tmoliac sa medzi ľuďmi bez ducha a záujmu sťa stroj, čo vyberá groše a vydáva drobné. Aká
         úradnica, taký poriadok. Jeden zavadzal s veľkým košom vo vozni, úradnica mu povedala,
         prečo ho drží pri sebe. Čosi jej odpovedal, a ona ho chytro vyctila, že nevedel, kam sa
         obrátiť. Odredikal sa chytro k vodičovi a mlčal. Ale ona len duplikuje a duplikuje. Na
         šťastie musela ísť na zadnú platformu, kde vychodia a schodia. Bola zaujatá inou robotou a
         nemohla ho ľahko počuť: vtedy si úbohý človek vzdychol a riekol, i to veľmi ticho:
   </p>
   <p>
    „Ach, ženy, ženy: Bože, zavaruj!“
   </p>
   <p>
    Previezli sme sa dlhou ulicou, v ktorej badať život veľmi ustálený. V nej sú všetko malé
         obchody, remeselnícke krámy. Domce sú neveľké, obyčajne o jednom poschodí. Skerovali sme do
         akejsi bočnej, čo vychodí na ňu. Zavialo z nej pokojom a tichosťou. Domy sa utiahli z
         chodníka, schovali sa za záhradôčkou. Každý je osebe, má okolo seba ohrady, ale i vysoký
         múr. Do dvora vedie brána, pri nej dvercia s gombíkom od zvonca. Sponad múrov a ohrád sa
         prevesujú konáre agátov a gaštanov. Iste ulica, do ktorej sa uchýlili domy majetných, hádam
         i boháčov. Každý z nich predstavuje svoj svet: zatvorený pred vonkajším svetom. Jeden je
         skoro ako druhý: ale vniknúť cez ohrady a brány, a našiel by si v každom niečo iného:
         rozmanitosť svetov a pestrosť farieb.
   </p>
   <p>
    Zosadli sme pred veľkolepou bránou, ktorá nesie címer s korunou tuším kniežacou a či
         vojvodskou. Brána je otvorená pohostinne, vošli sme cez ňu do parku. Od vchodu sa
         rozchádzajú cesty, cestičky a chodníky. V ktorú stranu sa obrátiš, všade nájdeš staré
         stromy, najviac gaštany. Na miestach sa prestierajú plochy pažite, niekde pri nich alebo v
         nich samých sú hriadky kvietia. Kvietie je obyčajné, aby ho nebolo ťažko pestovať, ale v
         okolitej zeleni je veľmi pekné.
   </p>
   <p>
    Našli sme strechy na stĺpoch.
   </p>
   <p>
    „Akési kôlne,“ hádali sme.
   </p>
   <p>
    „A veru sa zídu, ak je vždy ako teraz.“
   </p>
   <p>
    Kým sme sa vozili v tramvaji, bolo spŕchlo niekoľko ráz. Ešte dobre, že netrvalo dlho.
   </p>
   <p>
    Po celom parku, kdekoľvek pod stromami, nájdeš stoličky. I okolo kôlní ich je hodne.
         Nikto nedozerá na ne. Na niektorej sedí osamelá pani a pletie alebo šije. Deti skáču, hrajú
         sa po pažiti a popod stromy. Robotný ľud prechodí z práce, lebo je večer. Možno park im
         padne do cesty a možno robia okľuku kvôli pôžitku môcť cezeň prejsť.
   </p>
   <p>
    Prechádzali sme sa do chuti popod stromy: prvý raz po toľkých rokoch. Vrátili sme sa na
         mrkaní do mesta. Šli sme tou istou ulicou, ako prvej, ibaže pešky.
   </p>
   <p>
    Na jednom rohu dlhej ulice sme zazreli dom, ktorý sa nám veľmi zapáčil. Bol neveľký,
         stavba iste stará. Múry sú pevné, vydržia akiste niekoľko století. Na prvom poschodí je
         pavláčka, čo padne do rohu ulice; zábradlie má z kovaného železa, v zohýbaných tyčiach. Na
         ňu vychodia dvere, ktoré otvorili, iste aby sa izba prevetrila. V prízemí sú obloky, na
         nich tably maľované vo farbách živých. Na dome je výves s nápisom: „Restaurant“.
   </p>
   <p>
    „Poďme pozrieť,“ navrhol som, „ako varia: či po starosvetsky a či podľa novej módy.“
   </p>
   <p>
    Spoločník sa neodhŕňal.
   </p>
   <p>
    „I mne sa zunovalo krvavé mäso.“
   </p>
   <p>
    „Čiže dávno, čo som nebol v starosvetskom hostinci,“ zvolal som. „Ako dobre sedieť v
         niektorom! Sťaby prisadli k tebe minulé veky a rozprávali veci staré, o ktorých už dnes
         nechyrovať.“
   </p>
   <p>
    Hneď za rohom domu boli dvere. Neboli vysoké ani široké, ale boli pevné, hrubé, iste
         dubové. Urobené sú z dosák, že v prostriedku je kríž a po strane štyri polia. Kríž
         vyčnieva, ale nie priveľmi, nad plochou polí. Aby neurážal, okraje mu prikrojili rezbami,
         zostrúhali ich šikmo v ozdobných zákrutách a krivkách. Rám, ktorý drží polia, má zúbky a
         rezbičky dookola. Kľučka je mocná, železná, ale vycifrovaná pekne. Na dverách visí klopáč,
         tiež zdobený, všakovak ohýbaný.
   </p>
   <p>
    „Škoda upotrebovať a drať takú starožitnosť,“ pomysleli sme si. „Dvere so všetkým činom
         zaslúžili by ísť do múzea.“
   </p>
   <p>
    Pitvorec je nie priestranný. Len aby si sa mohol v ňom obrátiť. Z neho vychodia strmo
         dohora neširoké schody.
   </p>
   <p>
    V miestnosti sa iste zadivili, skadiaľ sa berú takí hostia. Za stolom hrali karty traja
         vojaci a jeden občan v najlepších rokoch. Hra ich tuho zaujímala. Boli veselí a zhovárali
         sa živo. Keď sme vstúpili, obzreli sa. Pomysleli si hádam, čo nás sem zavialo. Nepovedali
         nič, hrali ďalej, ale začali hovoriť tichšie. Vojaci boli šuhaji vysokí. Hlavy sa im
         leskli, už či od pomády alebo vodičiek. Rovnošatu mali čistú, svetlokávovej farby,
         priliehala k telu, že bola naozaj elegantná. Poznať vo všetkom, že páni poddôstojníci dajú
         na seba. Myslím, že boli poddôstojníci, mali na rukávoch široké žlté pásy.
   </p>
   <p>
    Sadli sme k bočnému stolíku pre dve osoby. Bol už prikrytý bielym obrusom, rozložený bol
         i riad pre dve osoby. Občan sa zodvihol, keď sme si sadli. Jeho spoločníci musia pozhovieť
         za ten čas, kým sa vráti.
   </p>
   <p>
    „Čo sa bude páčiť?“ spytuje sa nás.
   </p>
   <p>
    Jeho francúzštine sme rozumeli dosť dobre.
   </p>
   <p>
    „Radi by sme večerať,“ odpovedáme.
   </p>
   <p>
    „Rozkážete pečienku alebo ryby?“ spytuje sa.
   </p>
   <p>
    „Máte i ryby?“ zadivili sme sa. „Budú čerstvé?“
   </p>
   <p>
    „Môžete sa spoľahnúť. Rýb nedržíme z jedného dňa na druhý. Skazia sa veľmi chytro.“
   </p>
   <p>
    „A aké ryby máte?“
   </p>
   <p>
    „Maquereau,“
    <sup>
     [
     <a class="footnote" href="#ftn.d56e1127" name="d56e1127">
      34
     </a>
     ]
    </sup>
    odpovedá.
   </p>
   <p>
    „Pečený na žeravom uhlí?“ pýtame sa.
   </p>
   <p>
    „Obyčajne ho tak pečieme,“ usmial sa trochu, neviem, či na našej francúzštine a či na
         zvedavosti.
   </p>
   <p>
    „Uvidíme teda, aký bude maquereau,“ riekli sme. „Ale jednu vec ešte!“ Zadržali sme ho,
         keď už chcel ísť: „Aby bol dobre pečený.“
   </p>
   <p>
    On len trochu prikývol hlavou.
   </p>
   <p>
    „Bude sa páčiť trochu piva a či vína?“
   </p>
   <p>
    Páni poddôstojníci pili pivo, mohli sme si ho i my pýtať. Ale bolo trochu bledé, akosi
         sa nám nepáčilo. Farba pri pive nerozhoduje veľmi: ale či predpojatosť alebo nie,
         nedôverovali sme mu.
   </p>
   <p>
    „My by sme vína, ale nie hneď; keď príde večera.“
   </p>
   <p>
    „Veľmi dobre,“ prisvedčil a vzdialil sa zadnými dvermi.
   </p>
   <p>
    Maquereau je ryba, ktorú lovia i na Jadrane. Ak je nie ona, teda jej bude iste podobná.
         V Dalmácii sa volá „škúž“.
    <sup>
     [
     <a class="footnote" href="#ftn.d56e1152" name="d56e1152">
      35
     </a>
     ]
    </sup>
    Nie je nikdy veľká, na kilo ich ide šesť, skôr ešte sedem. Keď ju upečú ako
         svedčí, je veľmi chutná. Na žeravom uhlí ju žiaria, kým sa nepripečie kôrka. V lete sa túla
         v kŕdľoch ako sardely alebo lokardy.
    <sup>
     [
     <a class="footnote" href="#ftn.d56e1158" name="d56e1158">
      36
     </a>
     ]
    </sup>
    Niektoré leto, keď ich lovia mnoho, odvážajú ich do fabrík na konzervy.
   </p>
   <p>
    Čakali sme teda, aká bude príprava. Nalakomili nás vo Vigu: kuchár na lodi nás
         počastoval čerstvými sardelami, čo práve boli ulovili. Tiež ich upiekol a prižiaril, že by
         ich lepšie nikde neboli mohli pripraviť.
   </p>
   <p>
    V pitvoríku počuť kroky, pri dverách sa zastavili. Iste noví hostia. Obrátili sme sa,
         akí hostia idú.
   </p>
   <p>
    „Hola!“ ozvalo sa veselo a udivene.
   </p>
   <p>
    Výkrik údivu, ale i pozdrav, ako v Španielsku pozdravujú priateľov.
   </p>
   <p>
    Vo dverách reštaurantu stojí náš priateľ a pani.
   </p>
   <p>
    „A vy tu? Ako ste potrafili?“ pýta sa rozčúlene, utierajúc si čelo. „A my sme vás práve
         hľadali!“
   </p>
   <p>
    „Boli sme v mestskom parku, a keď sme sa vracali, zapáčil sa nám zvonku tento hostinec.
         Vošli sme probovať, ako je v ňom,“ vysvetľoval som mu.
   </p>
   <p>
    „Teda náhodou? Ani ste nevedeli?“ divil sa veľmi.
   </p>
   <p>
    „Veru len náhoda,“ ubezpečovali sme.
   </p>
   <p>
    Rozosmial sa chutne, bol natešený.
   </p>
   <p>
    „No, ozaj, zvláštna príhoda! Veď my tu bývame!“ zvolal veľmi uradovaný. „Páči sa vám
         naozaj?“
   </p>
   <p>
    „Keby som bol o ňom vedel,“ riekol som, „vďačne by som bol v ňom ostal.“
   </p>
   <p>
    „Nuž vidíte!“ zvolal rozčúlene a utieral si čelo. „Naozaj ma teší. A či ste si rozkázali
         niečo?“
   </p>
   <p>
    „My budeme maquereau.“
   </p>
   <p>
    „Dobrá vec!“ zvolal. „Ja na večeru iba mlieko. Po veľkých výstupkoch na lodi zíde sa
         zaviazať gágor. Ale dnes budeme i my maquereau. Ale aby si ho pripravil ako svedčí!“
         zahrozil hostinskému tiež španielsky. Ešte mu niečo hovoril euskarsky,
    <sup>
     [
     <a class="footnote" href="#ftn.d56e1196" name="d56e1196">
      37
     </a>
     ]
    </sup>
    v reči Vaskov. V jeho ústach po širokej, mäkkej a hladkej španielčine znela
         prastará euskarčina akosi tvrdo až hrozive. Nikdy som nepočul túto reč hovoriť tak mocne a
         výrazne. „I on je krajan,“ vysvetľuje nám, ukážuc na hostinského. „Nájdete nás, priateľu,
         všade po troche rozosiatych okolo Viskajského zálivu.
    <sup>
     [
     <a class="footnote" href="#ftn.d56e1202" name="d56e1202">
      38
     </a>
     ]
    </sup>
    Hniezdo je vo vrchoch v Guipúzcoa,
    <sup>
     [
     <a class="footnote" href="#ftn.d56e1208" name="d56e1208">
      39
     </a>
     ]
    </sup>
    kde je naša Vascongada.
    <sup>
     [
     <a class="footnote" href="#ftn.d56e1214" name="d56e1214">
      40
     </a>
     ]
    </sup>
    Ale i v južnom Francúzsku nás je niečo. Tento sa zatáral do Bordeaux. Ale i v
         Paríži ich nájdete, koľko chcete.“
   </p>
   <p>
    Bol rád, že môže rozprávať v svojej reči, popýšiť sa krajanmi. Reč svoju užívajú len v
         rodine, v spoločnosti ju hovoria, len keď sú medzi sebou. Z verejného života je vytisnutá.
         Literatúry nemá, tuším nikto v nej nepíše. A predsa nezanikla. Udržuje sa od pravekov.
         Cítia k nej mocnú prítulnosť, ale i jedni k druhým. Pomáhajú si, keď sa snímu v cudzom
         svete. Náš šedivý priateľ bol rád, keď sa mohol pochváliť, že je Vasko. A môže byť pyšný na
         svoj pôvod. Jeho národ je veľmi starý, pôvodný, nevyšiel z miešaniny pri sťahovaní národov.
         Jeho ľud je zdravý, mocný, pracovitý, veľmi skromný a sporivý, súci do sveta, veľmi
         zachovalý a statočný. Striezlivosť je jeho najväčšia chlúba. Vaska všade radi vidia a do
         práce ho prijímajú vďačne, lebo je spoľahlivý a mravne nepokazený.
   </p>
   <p>
    „Medzitým vám ukážeme, kde bývame,“ pozval nás.
   </p>
   <p>
    Vyviedol nás hore strmými schodmi, on popredku. Navrchu schodov bol akoby pitvorík;
         počkal, kým všetci budeme spolu, a otvoril dvere.
   </p>
   <p>
    „Naša izba!“
   </p>
   <p>
    Nebola vysoká, ale bola priestranná. V kúte bola široká posteľ. Kasňa bola futrovaná
         pekným drevom, zrkadlo bolo v peknom ráme, nočné stolíky boli na vyšších, tenkých nohách.
   </p>
   <p>
    „Tu je naša hospoda. Stadiaľto sa dívame na svet,“ dodal, idúc k dverám, otvoreným
         dokorán. Viedli na pavláčku, ktorá je práve na rohu domu. „Rád pozerám na ulicu, čo sa
         robí, keď nemám inej roboty.“
   </p>
   <p>
    „Z ulice vidno práve vašu izbu s pavláčkou,“ riekol som mu, „a zapáčila sa mi veľmi.
         Máte byt veľmi pekný.“
   </p>
   <p>
    „Vidíte, ja som sa vám okúňal povedať, kde bývam,“ priznal sa. „Viete, nie je moderný:
         ľudia v dnešných časoch radšej, čo je nové, moderné. Ja, priateľu, radšej už takto.
         Okázalosť veľmi nemáta u nás.“
   </p>
   <p>
    Z prízemia začal vystupovať tuhý zápach škvareniny.
   </p>
   <p>
    „Škvarí ju krajan, škvarí na uhlí. Dáva si záležať. Chcel by sa učlovečiť,“ pochvaľuje
         si náš priateľ. „Uvidíme, čo uškvarí.“
   </p>
   <p>
    Chutný zápach zdola nás vyvábil z izby. Pobrali sme sa dolu schodmi.
   </p>
   <p>
    „Nezatvoríte dverí na izbe?“ spytujem sa. „Bude vám vôňa zo škvareniny cez celú noc.“
   </p>
   <p>
    „Zatvoríme?“ pýta sa panej, malomocný akýsi, sťaby si nevedel poradiť. „Čo len vôňa, mňa
         by nemrzela.“
   </p>
   <p>
    „Azda necháme izbu, aby sa nabrala vôňou z kuchyne. Veď to predsa nikomu nelahodí!“
         okríkla ho pani.
   </p>
   <p>
    „Preto sa spytujem. O tých veciach tiež rozhoduje vkus. Mne nezavadzia, inému sa nepáči.
         Koľko krajov, toľko obyčajov. Kto aké nervy má.“ A doložil, privierajúc dvere: „Moje sú ani
         z ocele.“
   </p>
   <p>
    „To už veru, vidí boh i svet!“ odvrkla pani, azda viac pre seba, než pre širšie kruhy.
   </p>
   <p>
    Večera bola naozaj skvelá. Škúže upiekli dokonale a priškvarili. Krajan vedel zaobchodiť
         s rybou na žeravom uhlí. Iste ho ovieval krídlom, aby sa žiarilo. Doniesol víno vo fľaši
         veľmi neúhľadnej. Bola zanedbaná, zatiahnutá akousi hmlou, že sme nemohli rozoznať ako
         svedčí, čo je v nej. Nášmu priateľovi doniesli v krčiažku dobrého prevareného mlieka. Pani
         tiež pila pri stole len mlieko. V Argentíne na mnohých miestach pijú pri stole mlieko, keď
         liehových nápojov nechcú alebo nemôžu užívať. Vody sa akosi stránia, azda že je nie všade
         dobrá. Ale i kde ju majú veľmi dobrú, neublížia jej.
   </p>
   <p>
    Naliali sme si z fľaše po troche do pohárov. Víno z nepeknej fľaše, zatiahnutej škaredou
         hmlou, bolo čisté ani krištáľ, bledožltej farby. Voňalo tuho z pohára.
   </p>
   <p>
    „Veď je to veľmi jemné vínko!“ zvolal priateľ. „Lagan krajan doniesol mi ho pod nos na
         pokušenie. Nevieš, že som dnes nemal piť víno? Na lodi som sa prehrešil. Vodu piť som
         nechcel, pivo nemôžem a mlieka nebolo. Už čo ako, prestúpim zákon. I mne náprstok.“
   </p>
   <p>
    Prehrešil sa zasa, ale nie veľmi. Vypil len trochu z pohárika, ale pil ako znalec.
   </p>
   <p>
    „Starého vína, lotor, doniesol. A fľaša aká nekaľavná…“
   </p>
   <p>
    Prezeral vínko a poťahoval vôňu z neho.
   </p>
   <p>
    „Škoda, že fľaša nedostala iných hostí. Boli by ju lepšie uctili,“ riekol som ja. „My
         jej, ako vidím, neublížime. Vínko sa ukazuje veľmi nevinne takto. Ktovie, či by nezohrialo
         uši, keby s ním kto vstúpil lepšie do priateľstva.“
   </p>
   <p>
    Za rybacinou navrhol priateľ:
   </p>
   <p>
    „Ešte si dáme roquefort.
    <sup>
     [
     <a class="footnote" href="#ftn.d56e1272" name="d56e1272">
      41
     </a>
     ]
    </sup>
    Raz sme sa prehrešili: či prehrešíme viacej alebo menej, tak alebo tak sme už v
         hriechu.“
   </p>
   <p>
    Pani poznamenala:
   </p>
   <p>
    „Len čo z toho vykvitne?“
   </p>
   <p>
    „Nuž náprstok vína, to vykvitne!“ zvolal veselo. „Syra nejem skoro nikdy. Ale byť vo
         Francúzsku a nejesť syra bolo by, priateľu, temer neslýchané. Každá krajina má niečo
         svojho. Francúzsko má svojho mnoho. Preto každý rád nakukne doň. Ani ja som nikdy
         neobanoval, priateľu, nikdy, cesty do Francúzska. Ani som ich nerobieval zadarmo.“
   </p>
   <p>
    „A čo bude zajtra robiť hlava?“ usmiala sa pani. „Po smiechu býva plač.“
   </p>
   <p>
    „Veru nehodno sa pechoriť!“ prikývol on. „Ale o tom potom. Zajtra dajú zrno do
         rozsievky, zanesú ho pod iné nebo, ďaleko. Rozhádžu nás, priateľov, každého v inú stranu.
         Ako sa kocháme spolu pri tomto vínku, v priateľskom kruhu! Zajtra vy do Paríža, pozajtra ja
         do San Sebastiana. Taký je život, priatelia…“
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1127" name="ftn.d56e1127">
        34
       </a>
       ]
      </sup>
      <span class="emphasis">
       <em>
        maquereau
       </em>
      </span>
      (franc.) — makrela
     </p>
    </div>
    <div class="footnote">
     <p>
      <sup>
       [
       <a class="para" href="#d56e1152" name="ftn.d56e1152">
        35
       </a>
       ]
      </sup>
      <span class="emphasis">
       <em>
        škúž
       </em>
      </span>
      (chorv.) — makrela
     </p>
    </div>
    <div class="footnote">
     <p>
      <sup>
       [
       <a class="para" href="#d56e1158" name="ftn.d56e1158">
        36
       </a>
       ]
      </sup>
      <span class="emphasis">
       <em>
        lokarda
       </em>
      </span>
      (z tal.) — makrela
     </p>
    </div>
    <div class="footnote">
     <p>
      <sup>
       [
       <a class="para" href="#d56e1196" name="ftn.d56e1196">
        37
       </a>
       ]
      </sup>
      <span class="emphasis">
       <em>
        euskarsky
       </em>
      </span>
      , v reči Vaskov — po baskicky. Baskovia (po bask.
               Euskara, po špan. Vascongados, po franc. Basques) sú zvyškom národa, ktorý
               pravdepodobne obýval celý Pyrenejský polostrov. Sídlia v horských údoliach po oboch
               stranách západných Pyrenejí v Španielsku i Francúzsku.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1202" name="ftn.d56e1202">
        38
       </a>
       ]
      </sup>
      <span class="emphasis">
       <em>
        Viskajský záliv
       </em>
      </span>
      — Biskajský záliv
     </p>
    </div>
    <div class="footnote">
     <p>
      <sup>
       [
       <a class="para" href="#d56e1208" name="ftn.d56e1208">
        39
       </a>
       ]
      </sup>
      <span class="emphasis">
       <em>
        Quipúzcoa
       </em>
      </span>
      — španielska prímorská provincia pri Biskajskom
               zálive
     </p>
    </div>
    <div class="footnote">
     <p>
      <sup>
       [
       <a class="para" href="#d56e1214" name="ftn.d56e1214">
        40
       </a>
       ]
      </sup>
      <span class="emphasis">
       <em>
        Vascongada
       </em>
      </span>
      — Vascongados (španielsky názov Baskov)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1272" name="ftn.d56e1272">
        41
       </a>
       ]
      </sup>
      <span class="emphasis">
       <em>
        roquefort
       </em>
      </span>
      (franc.) — francúzsky syr, nazvaný podľa obce, v
               ktorej sa vyrábal
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1290">
       </a>
       - 5 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V to ráno sme sa zobrali z Bordeaux.
   </p>
   <p>
    Bolo zavčasu, keď sme zišli na ulicu, vlastne na námestie, na ktorom ešte vždy zvoláva
         Gambetta zástupy na obranu vlasti. Dolu priečnou ulicou zišli sme na akési námestie, na
         veľký uzol z tramvajovej siete. Z neho môžeš vytiahnuť nitku, ktorú hľadáš, dostať sa, kam
         ti ďaka. Uzol bol ešte akosi rozpustený: nebolo ho azda kedy pritiahnuť. Ale i tak prešiel
         tu i tu vozeň, veľmi plný, iný zasa veľmi prázdny.
   </p>
   <p>
    Majú na chodníku, kde sú väčšie tramvajové stanice, ako košiariky. Človek, ako príde,
         vojde doň. Ak príde prvej, dostane sa napredok; ak príde pozde, bude na chvoste. Poriadok
         je mnoho hoden, najmä pre starých a nevládnych. Kto je chlapina na mieste, pretisne sa, keď
         vozeň príde. Ak ich je pred ním mnoho, tým lepšie. Tramvaj je ako život: boj, kto sa prv
         pretisne…
   </p>
   <p>
    Prišiel náš vozeň. Plný. Kdeže by nie: plný by bol i na svitaní, len nech my máme ísť.
         Premávka je živá. V iných mestách o tejto hodine si ešte odfukujú: tu sa už teperia do
         vozňov. Úbohá úradnica kričí na nás z vyvýšeného miesta: „Complet, complet!“
    <sup>
     [
     <a class="footnote" href="#ftn.d56e1305" name="d56e1305">
      42
     </a>
     ]
    </sup>
    Z tej výšky, ako kričí na nás, úbohý kŕdlik, čo sme v košiariku, podobá sa
         trochu, ale iba zďaleka, na vtáka, čo sedí na bidle, klania sa a škrečí na ľudí, idúcich
         popod obloky: „Lu-za, lu-za!“ Strieška na čiapke zo strany je ako zobák, trochu prihnutý;
         dno úradnej čiapky, čosi vyduté, sťaby bola chochlička na hlave. Iba sivý kepeň už sa
         nemôže zmestiť do toho rámca, lebo nezodpovedá skvelému periu papagája.
   </p>
   <p>
    Na šťastie prišiel voz, mohli sme sa doň spratať i my. Za niekoľko minút sme boli, kde
         sme mali byť. Zo dvoch budov pozostáva nádražie: jedna pre príchod, druhá pre odchod. O
         týchto zvláštnostiach sa poučí najlepšie ten, kto vošiel, chodil po chodbách a dvoranách
         sem i ta: hľadal, kde je čakáreň, kde predávajú lístky, až sa dovtípil, že hľadá nadarmo.
         Ide zasa na ulicu hľadať, kadiaľ sa ide. A nebolo by treba hľadať a vyzerať mnoho. Pred
         budovou je strážnik; spýtaj sa ho, on vie všetko, vďačne ti povie.
   </p>
   <p>
    Na nádraží bolo živo. Ak je vždy ako dnes, bolo by ruchu i na hlavné mesto. Ľudia
         vchodia a vychodia. Ešte dobre, že „guichet“
    <sup>
     [
     <a class="footnote" href="#ftn.d56e1315" name="d56e1315">
      43
     </a>
     ]
    </sup>
    je otvorený: ak nie tvoj, teda niektorý z inej čiary. Kým nájdeš „guichet“, kde
         treba ísť pýtať lístok, minie sa trochu času.
   </p>
   <p>
    „A koľko je hodín?“ spytuje sa spoločník.
   </p>
   <p>
    Hodiny boli hore vo veľkej predsieni.
   </p>
   <p>
    „Máme celú hodinu ešte.“
   </p>
   <p>
    „Mohli sme si pospať ešte,“ hnevá sa spoločník.
   </p>
   <p>
    „Ej, bratku,“ vravím ja, „dávno sme nešli železnicou. Schytila nás horúčka. Akási tréma
         nás vyhnala z postele a dohnala na nádražie.“
   </p>
   <p>
    „A koľko je vlastne hodín?“ spytuje sa spoločník.
   </p>
   <p>
    „Chybí čosi do siedmej,“ ukázal som zas na stenu. „Vlak sa hýbe pred ôsmou.“
   </p>
   <p>
    „A koľko je hodín u nás?“ vyzvedá sa, ukazujúc na moje hodinky.
   </p>
   <p>
    „Nie je ľahko povedať,“ odpovedal som. „Hodinkám sa čosi stalo na oceáne. Nebolo mne
         dobre, ale ani im; vyšinuli sa z koľaje, hádam spochabeli.“ A skutočne ukazujú na štvrtú,
         ale nevravia, či ráno, či odpoludnia.
   </p>
   <p>
    „Treba ich pomknúť,“ narádza spoločník. „Veľká balamuta, keď hodiny blúdia.“
   </p>
   <p>
    „Na mori ich čosi zašlo. Do tých čias chodili poriadne.“
   </p>
   <p>
    „Na mori potískali každé poludnie hodiny, desať, pätnásť minút, ako kedy,“ vysvetľuje mi
         spoločník. „Niektorý deň i pol hodiny ich potisli. Veď sme išli proti slncu. Bolo ich
         potískať, ako iné, dnes by neblúdili.“
   </p>
   <p>
    Nuž chlapci v škole sa učia, čo sa stáva, kto sa vyberie zo západu na východ. Ja som na
         to pozabudol: potisol som hodinky odrazu. Čo na lodi robili každý deň po troche, my sme
         urobili odrazu.
   </p>
   <p>
    Keď sme mali lístok i čas ako svedčí, zbadali sme, že sme vlastne neraňajkovali. Vošli
         sme i s ručnou batožinou do reštaurantu a zasadli za dlhý stôl. Obsluhujú veľmi chytro. Keď
         nadelia kávy a pečiva, môžeš i platiť. Nebude ti treba vyzerať, kde je prvý, ktorý býva
         obyčajne za stĺpom niekde, keď ho najväčšmi zhľadávaš.
   </p>
   <p>
    Na peróne je mnoho sveta: prechodia s batožinou, ale i bez batožiny.
   </p>
   <p>
    „Kde bude náš vlak? Koho sa pýtať?“
   </p>
   <p>
    Nebolo toho, čo chodí so zvoncom po peróne a vyspevuje fufnavým hlasom: „Do Breznici,
         Kremnici, na Rútke,
    <sup>
     [
     <a class="footnote" href="#ftn.d56e1357" name="d56e1357">
      44
     </a>
     ]
    </sup>
    presedať do Žiliny a Bratislavy; sadajte do vlaku, čo stojí na tretej koľaji!“
         Tu je cestovateľ ako stratená ovca. Ale je vo dverách človek, pýtajúci lístok. Dali sme mu
         ho a on ho poznačil kliešťami, ako inde značia ucho jahňaťu. Ukázal nám kliešťami, kam sa
         máme pratať.
   </p>
   <p>
    Redikali sme sa za inými, čo išli s batožinou tu v jednej ruke, tu v oboch. Všetko sa
         poberá dolu schodmi. Vošli sme do podzemnej chodby a išli radom. Na každých niekoľko krokov
         sú schody dohora: pri schodoch sú nápisy, na ktorých chodník vedú. Už sme vedeli, že náš je
         tretí. Vyšli sme dohora a boli sme pri koľajniciach. Boli prázdne, vlaku nebolo; ale bolo
         čosi ľudí s batôžkami a kufry.
   </p>
   <p>
    „Vlak do Paríža?“ pýtame sa chlapa v úradnej čiapke, čo potíska vozík na malých,
         piskľavých kolieskach. Sťažovali sa, že primnoho vezú. Bolo na ňom balíkov, ale i akési
         debny.
   </p>
   <p>
    „Neprišiel, ale príde,“ odpovedá nám človek a šiel svojou cestou.
   </p>
   <p>
    Sadli sme si na schodíky, kde sedia i iní. Ešte sa nezoznámili: nie veľmi sa dávajú do
         reči.
   </p>
   <p>
    A vlak prišiel predsa. Stal si na koľajnice. Vystrčili predeň tablu na kolíku, aby sme
         vedeli, že je náš, ktoré mu je číslo, o ktorej sa hýbe, kam ide.
   </p>
   <p>
    „Vrchnosti tu majú dobrú mienku o cestujúcom,“ poznamenal som. „Predpokladajú, že každý
         vie čítať a písať. Vystrčia mu všade nápisy a už sa oň neozrú: nech si kliesni cestu.“
   </p>
   <p>
    „A majú pravdu!“ povedal by náš šedivý priateľ. „Vláda nastavala škôl v každej dedine.
         Kto chce, môže sa naučiť čítať, ba i písať a rozvážať sa už po železniciach.“
   </p>
   <p>
    Otvárali na vlaku dvere. Čo sme čakali, vtrepali sme sa do vozňov. Našli sme si prázdne
         oddelenie, uložili batožinu.
   </p>
   <p>
    „Ba či nás nehľadá náš priateľ? Včera sa zastrájal, že príde iste.“
   </p>
   <p>
    Času bolo nadostač, vrátil som sa podzemnou chodbou do budovy.
   </p>
   <p>
    Sveta bolo ešte viac, než prvej. Tuším celý Bordeaux sa vyrojil, že pôjde s nami. Toľký
         svet na nádraží nevídať ani v najväčších mestách Južnej Ameriky.
   </p>
   <p>
    Šiel som na ulicu, či ho nezočím, ako si utiera čelo. Mohla by prísť i pani. Tiež vstáva
         zavčasu, ako pečlivá gazdiná, pozerá na svet rozumne a nepredpojate, vlastne ona
         rozsudzuje, i jemu dáva smer, hoc opatrne, aby nezbadal. Veru ľahko by sa on odchýlil,
         hádam i vyšinul z koľaje. Neraz ho zavádzajú i oklamú chvíľkové zákmity ducha a
         obrazotvornosti.
   </p>
   <p>
    Nevidno ich, ani jeho, ani jej. Bolo by ju poznať zďaleka v hladkých jednoduchých
         šatách, v úzkom klobúčku…
   </p>
   <p>
    Vystával som, vyzeral. Kto neprišiel, bol on. Možno zabudol, že rušiame, alebo hlava…
         Včerajšie výstupky pri večeri, nebodaj, sa pomstili. Vyzeral som slečny a ich otca: tiež sa
         majú poberať týmto vlakom. Ktovie, či sa im nestalo, ako sa neraz stáva: že večer si
         umienime „áno“, a zaránky urobíme „nie“…
   </p>
   <p>
    Už som sa chcel vrátiť k vlaku, keď som videl, že vystúpili z auta slečny a ich otec.
         Sluha niesol batožinu za nimi. Veľká batožina je už v poriadku.
   </p>
   <p>
    „Poďme teda,“ napomenul. „Osem minút ešte.“
   </p>
   <p>
    Poberajú sa rovno na perón cez veľkú predsieň. Vykukol som ešte raz na ulicu: nebolo na
         nej nikoho, koho som čakal.
   </p>
   <p>
    Dohonil som slečny a ich otca.
   </p>
   <p>
    „Čo, nekúpite si lístok?“
   </p>
   <p>
    „Lístok sme si kúpili, batožinu odpravili,“ odpovedal on. „I miesta si rezervovali. Máte
         vy miesta rezervované?“
   </p>
   <p>
    „My sme si ich zaujali,“ tvrdil som ja. „Kabát je na mojom mieste.“
   </p>
   <p>
    „Rezervovať je istejšie,“ vysvetľuje mi. „Ak ste zaujali miesto, na ktorom je karôtka,
         príde ten, čo má kartičku, a vy budete bez miesta.“
   </p>
   <p>
    „Nie najhoršie!“ znepokojil som sa. „Treba sa učiť cestovať.“
   </p>
   <p>
    Závidel som mu, ako si vykračuje voľne: neponáhľa sa, nemá horúčky, má všetko v
         poriadku, i miesto zabezpečené. Ja by som bol chcel letieť do vozňa, či nebudú na našich
         miestach tie nešťastné karôtky. Vpálil som do oddelenia, kde sme mali batožinu; našiel som
         ešte hodne miest prázdnych. Ani na našom mieste nebolo karôtky.
   </p>
   <p>
    Prišli slečny pred náš vozeň, mali možno čo rozprávať ešte. No bolo i im ísť na miesto.
         Badať, že sa ideme hýbať.
   </p>
   <p>
    „Koľko sveta na nádraží!“ zvolal som.
   </p>
   <p>
    „Má sa kde pratať,“ odpovedajú mi. „Podchvíľou odchádzajú vlaky tu na juh, ta na východ.
         Len odkedy sme my prišli, odišlo ich päť alebo šesť.“
   </p>
   <p>
    Náš rýchlik bol dlhý, mal i tretiu triedu. Oddelenie neostalo prázdne, vždy bolo v ňom
         ľudí až do Paríža. Tak i v druhých vozňoch a oddeleniach. Ale sa necestuje najhoršie. Do
         cesty padnú mestá, kde vlak postojí niekoľko minút. Kto chce, môže vyjsť z vozňa a
         poprechádzať sa trochu. Ďaleko ísť nehodno. Niekto sa bojí vyjsť, že mu vlak odbehne: ale
         si môže kúpiť noviny a čítať na mieste. Môže si kúpiť i niečo pod zuby, vozia na vozíkoch
         popod obloky dobrého hrozna, broskyne, banány.
   </p>
   <p>
    Na staniciach, kde vlak zastal, bolo všade mnoho sveta. Mnoho sveta cestuje; znak, že je
         mnoho práce; kde je práca, nebude biedy. Biedy nebadať ani starosti veľkej: ak ju majú,
         nevyskočila navonok. Na staniciach vidno akosi mnoho žien v čiernych šatách…
   </p>
   <p>
    Vlak letí hodiny a hodiny krajom obrobeným, iste bohatým. Nevidíme divých krás vrchov,
         vysokých končiarov, ale je krása gazdovská všade. Zem je dobrá, ani kúska neleží prielohom.
         Kde sú nie role, tam sú pekné lúky, na nich sa už zelenie mládza, ale ešte nedozrela pod
         kosu. Kde nemôžu byť ani lúky, tam ostali hôrky a dúbravy. Popri cestách verejných, ale i
         poľných mihajú sa stromoradia: topole, gaštany, ale inde stromy s ovocím. Dobré ovocné
         stromy vidíme po medziach, brázdach a neraz i skladom záhonov. Nerozoznať z vlaku, aké je
         ovocie, ale myslím, bude tu všetkého dosť. Konáre sa chýlia hlboko k zemi; iste by sa
         polámali, keby ich neboli podopreli kolíkmi. Nuž badať stopy práce a príčinlivosti, ktorá
         mení púšť v krásne polia. Vidíme i teraz roľníka, ako sa znojí vo viniciach alebo okolo
         zbožia. Obracia sa okolo svojho, čo je i bohatstvo krajiny.
   </p>
   <p>
    Dediny idú husto jedna za druhou, niektorá je po kopcoch, za dúbravami. Do nej idú cesty
         so stromoradím sťa biele stužky. Niekedy sa mihne mestečko alebo väčšia dedina. Dediny a
         mestečká, keď na ne hľadíme z vlaku, ani čo by si boli z oka vypadli. Na nich leží zas len
         pečať drievnosti, z nich dýcha naďaleko staroba. Kostoly majú svoj zvláštny kroj, takých
         dnes nestavajú. Zišlo by sa veru neponáhľať sa toľme: zostúpiť na miestach, popozerať si
         bližšie verejné stavby a akiste i privátne príbytky. Možno našlo by sa všeličo poučného:
         starodávneho, čoho v iných krajoch nevídať.
   </p>
   <p>
    „V týchto krajoch je všetko akési staré,“ riekli sme pánovi, ktorý práve skončil
         raňajky, pekne zložené v košíčku.
   </p>
   <p>
    „Staré?“ zadivil sa. „Nie práve toľme. Ale čo vystavajú, vystavajú dokonale. Naostatok
         lepšie urobiť na prvý raz vec dôkladne, ako podchvíľou poprávať a troviť na premeny nič po
         nič.“
   </p>
   <p>
    Nuž možno. Kde je dedina cele pri trati, vidíme domy, ako sú husto jeden pri druhom.
         Stavisko sa túli k stavisku. Tak stavali v staré časy, keď sa obyvateľstvo bálo vpádov do
         dedín; tislo sa dovedna, aby bolo bezpečnejšie. Na domoch poznať, že prešumeli ponad ne
         stoletia: ale i dnes sú pevné sťa hradby. Iste vydržia storočia a prejdú, aké sú, na
         potomstvo.
   </p>
   <p>
    Dnes staviame inakšie, držíme sa sebecky. Staviame čím chytrejšie, aby sme čím skôr mali
         príbytok a nenakladali mnoho peňazí a času na stavbu. Nám postačí, ak stavba vydrží nám a
         našim deťom, blízkym pokoleniam. Nevieme beztoho, kto príde za nami: komu sme stavali a
         hrdlovali. Naše stavby budú vetché, keď tieto domy budú ešte vždy domy pevné a mocné.
         Tunajší obyvateľ iste rád má minulosť, ale stará sa veľmi i o budúcnosť; honobí pre seba,
         ale i pre budúce pokolenia. Ľúbi seba, ale i svoj kraj: pečuje o zeme, aby dávali čím viac
         chleba jemu, ale i druhým.
   </p>
   <p>
    Pri starých dedinách a mestečkách vídať na jednom alebo druhom konci rozsiahle stavby
         tovární. Žiaľ, dnes napospol driemu, sťaby boli zamreli. Vysoké komíny nehádžu stĺpy dymu
         do neba. Vystavené na to isté kopyto, ako ich stavajú všade, odrážajú sa podivne od
         starobylosti a trvácnosti domov, či verejných alebo privátnych. Kto na ne hľadí pozornejšie
         a zamyslí si, nenadobudne si veľkej dôvery v náš pokrok vo vzdelanosti a umení nad starými
         pokoleniami.
   </p>
   <p>
    Keby tu bol náš starý priateľ a videl, čo my vidíme, utrel by si čelo a možno by
         povedal: „Pravdu má Francúz, svätú pravdu! Kto rozbúra nič po nič dediny a mestá ako tieto,
         aby neostal kameň na kameni: môže nahradiť škodu na majetku, vystaviť nové prístrešia: ale
         nenahradí, čo zničil, nenahradí starobylosti, nevystaví podaní a rozpomienok, ktoré sa
         viažu k starým bydliskám.“
   </p>
   <p>
    Iste sa stisne obyvateľovi srdce, keď ostane bez domu, že zhynula nič po nič práca a
         námaha toľkých pokolení. V srdci mu ostane horkosť a ľútosť, ktorú z neho nevytisne
         náhrada, čo mu našacovali výbory a odbory znalcov.
   </p>
   <p>
    S našimi spoločníkmi sme sa mohli i schádzať, pravda, na väčších staniciach. Poitiers,
         Tours, Angouleme, Orléans, Chartreuse:
    <sup>
     [
     <a class="footnote" href="#ftn.d56e1444" name="d56e1444">
      45
     </a>
     ]
    </sup>
    všetko stanice a mestá, ktoré nám padajú do cesty. Sú to i stanice v dejoch
         Francúzska, ktoré sa spomínajú v dejepise starom i novom. Zhovárať sme sa zhovárali už
         málo, zastávky nebývali dlhé. Tuším v Orléanse nám riekol otec slečien:
   </p>
   <p>
    „V Paríži sa už sotva zídeme. Keď sa vyhrnie svet, ťažko sa nájsť, s kým sa chceš zísť.
         Ale možno sa uvidíme ešte…“
   </p>
   <p>
    „Máme usporiadať i účty,“ spomenuli sme, narážajúc na jeho pôžičku.
   </p>
   <p>
    „Vyrovnáte ich ľahko: môžete peniaze oddať v banke. Ale by sme radi, keby sme sa ešte
         zišli…“
   </p>
   <p>
    „Nevieme, čo nás zájde,“ odpovedali sme. „Ale ak budeme môcť, budeme hľadieť zísť sa
         ešte s vami.“
   </p>
   <p>
    Predbežne sme sa rozlúčili s našimi priateľmi, akoby sme ich nemali vidieť.
   </p>
   <p>
    Kraje sme mali úrodné okolo. Rovinou sa šíri výhľad naďaleko. Po poliach sú kríže, veľmi
         husto jeden pri druhom; celé rady ich idú sťa vojská. Málokde vidno ešte zbožie na radkoch.
         Niekde ho postavili v snopoch ríťovím na strnisko, klasie dohora: iste aby ho previalo, prv
         než ho zložia alebo zvezú do záčinu.
   </p>
   <p>
    „Toho roku bola dobrá úroda,“ vraví náš spoločník z vozňa. „Zbožia je hodne, ale neviem,
         ako ho pozvážajú. Boli veľké dažde, azda sa na jeseň vyberie…“
   </p>
   <p>
    „Zvážajú veľmi pilne,“ ukázal som na vozy so zbožím.
   </p>
   <p>
    „Ponáhľajú sa. Dnes je veľmi pekne,“ odpovedá on.
   </p>
   <p>
    Neraz prichodilo schytiť záclonu a spustiť ju na obloku vozňa. Slnce pripekalo tuho, keď
         sa oprelo do oblokov. Šťastie, že na železniciach vo Francúzsku majú ešte i záclony…
   </p>
   <p>
    Rovinou sa ťahajú poľné cesty, rovné a biele, pekne držané. Po nich sa vlečú vozy so
         zbožím do dedín, ktoré sa učupili tam ďaleko kdesi medzi sadmi stromov, iste ovocných. Vozy
         sú o dvoch kolesách, naložené vrchom, pripäté tuho pavúzom. Pred nami obraz krásneho
         letného dňa. Pred oči sa nám tisnú veci nové. Dávno, veľmi dávno, čo sme nevideli voza so
         zbožím. Jeho zjav na krásnej rovine akoby nám bol nový, dosiaľ nevídaný.
   </p>
   <p>
    Sme v kraji roľníckom, bohatom. Človek predsa sa len nespustil zeme: jedná sa s ňou,
         naťahuje a namáha; kupčí s ňou, ako môže lepšie. Za mozoľnú robotu vystíha od nej, aby mu
         dala čím najviac a čím najlepšieho…
   </p>
   <p>
    Ona, stará už, sa neodhŕňa. Pomladí sa každej jari, na konci leta dodá mu odrazu plnú
         náruč svojich najlepších darov. Ledva ich stačí zbierať a odvláčať do mraveniska: sťa
         mravec, keď teperí svoje omrviny domov.
   </p>
   <p>
    Miestami vidno stohy. V nich bude azda zbožie, čo nevymlátili, jačmeň alebo ovos. Slamu
         nechali v poli: bude napotom, keď budú potrebovať krmu. Stohy nakladali pekne, očesali ich,
         aby slama padala nadol a netrčala kadejako; navrchu im urobili čiapku, strechovitú,
         končitú. Keď nadídu dažde, voda nepretečie do stohu, bude stekať dolu slamou. Na zruboch
         nenechali steny kolmo, urobili ich čosi pod seba. Voda, čo steká zo strechy, dolu čiapkou,
         nepôjde dolu zrubom, ale sa bude zlievať ďalej od fundamentov. Hľa, aký je človek vtipný a
         dômyselný: nájde každej veci spôsoby a spády. Úrodu, ktorú nemohol pozvážať, lebo nebolo
         miesta v záčinoch, hľadí zabezpečiť, aby nezmokla a nevyšla navnivoč. Vo všetkom má
         sústavu, premyslené a vyskúsené spády: iste ich zdedil od otcov, aby prechodili z pokolenia
         na pokolenie…
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1305" name="ftn.d56e1305">
        42
       </a>
       ]
      </sup>
      <span class="emphasis">
       <em>
        complet
       </em>
      </span>
      (franc.) — obsadené
     </p>
    </div>
    <div class="footnote">
     <p>
      <sup>
       [
       <a class="para" href="#d56e1315" name="ftn.d56e1315">
        43
       </a>
       ]
      </sup>
      <span class="emphasis">
       <em>
        guichet
       </em>
      </span>
      (franc.) — pokladnica
     </p>
    </div>
    <div class="footnote">
     <p>
      <sup>
       [
       <a class="para" href="#d56e1357" name="ftn.d56e1357">
        44
       </a>
       ]
      </sup>
      <span class="emphasis">
       <em>
        Rútke
       </em>
      </span>
      (náreč.) — Vrútky
     </p>
    </div>
    <div class="footnote">
     <p>
      <sup>
       [
       <a class="para" href="#d56e1444" name="ftn.d56e1444">
        45
       </a>
       ]
      </sup>
      <span class="emphasis">
       <em>
        Poitiers, Tours, Angouleme, Orléans, Chartreuse
       </em>
      </span>
      — francúzske
               mestá
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1482">
       </a>
       - 6 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Pred večerom sa kraj čosi premenil. Je vrchovatejší. Nie je v rukách roľníka. Sveta sa
         natislo medzi stráne viac, zem rozkúskovali. Narobili sadov, vysadili ich stromovím. Inde
         ohradili hrady a záhrady, nasadili priesady a zeleniny.
   </p>
   <p>
    Na škvarkách a hradách vídať chlapov, ženy a deti. Zberajú zrelé jahody do košíkov,
         vystlatých zeleným lístím. Zberajú sladkú úrodu, iste pôjde zajtra ráno na trh do veľmesta.
         Inde zberajú ovocie: šťavnaté hrušky-cisárky alebo voňavé okrúhle muškátky, broskyne so
         zamatovým nádychom na voňavej kožke. Inde sú tônisté dúbravy, väčšie parky; v ich tôni sa
         učupili letohrádky alebo i ozajstné kaštiele.
   </p>
   <p>
    Mnohý letohrádok zložili z kadejakého skália. Kameň je akýsi červenkastý. Steny sú,
         sťaby ich zložili z mozaiky, s bielymi pásikmi malty medzi červenými kameňmi. Vlak sa
         zastavuje častejšie. Niekde musí pozhovieť bez roboty, kým sa obriadia druhé vlaky a odídu,
         kde ich volá povinnosť. Ako tak čakáme, neraz prihrmí dlhočizný vlak skadiaľsi, všetko
         vozne pre osobnú dopravu. Je plný, sťaby ho bol nabil, pri oblokoch hlava pri hlave; v ňom
         cestujú napospol bez batožiny, vzrušení, akísi uradovaní. Sypú sa z vozňov a rozchádzajú sa
         pred stanicami. Vracajú sa iste domov skadiaľsi, hádam po dennej robote. Budú si môcť
         odpočinúť od trampoty, zabaviť sa trochu v sade alebo záhradke, čo obrodila toho roku
         mimoriadne.
   </p>
   <p>
    Vnorili sme sa do zeme. Vlak hrmí v akýchsi podzemných chodbách. Tu i tu ukáže sa
         oblôčik: pod ním je rozšírenina, na nej pracujú chlapi s motykami a lopatami. Všade po
         trati majú čo poprávať a čistiť.
   </p>
   <p>
    V podzemnej chodbe urobí sa časom tuhý rachot, sťaby sa niečo rúcalo a valilo. Ale
         nestalo sa nič. Popri nás hrmí iný vlak, rúti sa niekam v protivnom smere. Svetlá na nás
         mihotajú z veľkých oblokov, hádžu tuhú svetlosť. Náš akoby bol zastal na chvíľku, sťaby
         trnul, že sa ten druhý vyrúti naň, rozdrví ho na triesky. Ale keď prehrmela obluda, badáme,
         že ani náš nestál, ponáhľa sa i on ako prvej. Iba že mu je beh akoby menší o polovicu.
         Druhú polovicu odniesol ten druhý, čo preletel popri nás s besným treskotom.
   </p>
   <p>
    Začalo sa brieždiť odkiaľsi. Rozvidnilo sa, ale nie celkom. Vlak ostal pod skleným
         krovom. Vidno rady vlakov; nevedieť, či prišli alebo sa vyberajú niekam. Na vozňoch nám
         otvárajú dvere s buchotom, svet sa hýbe z oddelení na chodbičku; zvonku dolieha šum sťa
         hučanie okolo včelína.
   </p>
   <p>
    I my sa zberáme, trochu ohlušení, v neistote, kam sa obrátiť. Zbierame neveľkú batožinu,
         čo máme vo vozni.
   </p>
   <p>
    „Či neostalo niečo? Ľahko zabudnúť a nie ľahko zasa nájsť.“
   </p>
   <p>
    Krútime sa, obzeráme sa, či sme nepohodili niečo, a že pôjdeme i my na chodbu.
   </p>
   <p>
    „Azda zazrieme niekde slečny a ich otca,“ vravím ja. „Bolo by nám ľahšie s nimi.“
   </p>
   <p>
    Vo dverách na chodbičku sme sa zarazili. Vidíme po chodbe rozostreté papiere z
         prečítaných novín. Cestujúci z iných oddelení tiež sa zhákli, aby nepostúpali po papieri.
         Akési vyčkávanie, akoby sa malo stať niečo.
   </p>
   <p>
    Nuž videli sme i my, čo je. Po papieroch lazí postava mladého človeka, vlastne nie je to
         postava, ale iba driek, na ktorom nieto nôh. Hádže sa napred kyvadlovým pohybom, že sa ruky
         oprú tuho o zem, nadvihnú driek dohora trochu, kým sa prešvihne o jeden švih ďalej.
   </p>
   <p>
    Ustrnuli cestovatelia, nejednému sa tisnú slzy do očú. Malomoc, ale i utrpenie, zmárnený
         mladý vek! Doliezol k dverám vozňa, ľudia sa hrnú za ním s batožinou. Papiere z chodby sa
         kdesi podeli.
   </p>
   <p>
    Pekne bolo pozerať na ľudí, čo sa ponáhľali kamsi: ako zastali, položili batožinu
         kdekoľvek na zem, chytili sa za ruku a vysadili na ten mostík človeka bez nôh. Oblapil
         neznámych ľudí okolo hrdla, sťaby im chcel zaďakovať aspoň tým pohybom za nežnú službu, kým
         ho nezložili na zem. Akési ženičky, čo tam boli, vystlali mu chytro miestko starými
         novinami. Bohatier, ktorý prišiel vo vojne o nohy a má preťatú mladosť pri samom koreni,
         cíti iste obľahčenie, keď vidí okolo seba toľkú lásku a účasť.
   </p>
   <p>
    Nečakal dlho na zemi. Prišli dvaja mocní chlapi, ktorí majú okrúhlu bliašku na prsiach s
         číslom. Nosia belasú blúzu so svetlejšími pásikmi: iste nosiči z nádražia. Chytili sa za
         ruky, urobili nosidlo, vysadili naň hrdinu bez nôh. Oblapil sa ich okolo hrdla a poberá sa
         k východu medzi množstvom cestujúcich. Ustupujú s úctou pred ním. Nám sa zdá, sťaby sa
         niesol v triumfálnom pochode medzi nosičmi, sťaby sa vznášal vysoko nad všetkými nami,
         ktorí lazíme na nohách; že sme tu iba na to, aby sme boli sprievod.
   </p>
   <p>
    „Nie je veru len rozsievka, čo rozsieva nás ľudí,“ pomyslel som si pri východe z vlaku,
         keď som sa poberal vo veľkom húfe, ktorý vychodil s nami. „Je veľká vejačka, čo nás
         rozhadzuje na všetky strany, drobí na zrná a tvorí z nás nové kŕdliky a nové spolky.“
   </p>
   <p>
    „Kde budú slečny a ich otec?“ vyzeráme pred sebou.
   </p>
   <p>
    Vlnivý pohyb hláv poberá sa napred. Nad všetkými vyčnieva pekná hlava hrdinu pri hlavách
         nosičov.
   </p>
   <p>
    „Ostali sme sami,“ odpovedáme samým sebe, a medzi rozvlneným množstvom cítime sa ozaj
         sami.
   </p>
   <p>
    Prehliadka batožiny netrvala dlho: a sme na ulici pred nádražím. Našli sme sa odrazu v
         prúdení, vo víre, aký býva pred večerom v každom veľmeste. Tu sa stupňuje ešte ľudom, ktorý
         sa hrnie z budovy.
   </p>
   <p>
    Najímajú si povozy, ktoré stoja radom pred budovou. Každý sa hľadí dostať čím skôr na
         miesto: domov alebo do hostinca. My nemáme domu ani hostinca. Na adresu, ktorú sme udali
         úradníkovi v Bordeaux, ani sme nemysleli; nevieme, kde je, ani ako prísť. Neostalo nám, ako
         oddať sa prúdu a spoľahnúť sa na náhodu.
   </p>
   <p>
    Na strane stáli drožky. Tvár jedného z drožkárov sa mi zapáčila, bola prívetivá a
         veselá. Zakýval som naň, ale on pokrútil hlavou, že nemôže prísť.
   </p>
   <p>
    „Bude iste objednaný,“ pomysleli sme si.
   </p>
   <p>
    Vyzerali sme, či zočíme iného, ktorého tvár sa nám pozdá. Ale zazreli sme človeka
         neďaleko vchodu do budovy. Je osamelý, akoby čakal na niekoho, ani si velmi nevšíma hýbania
         okolo seba. Poznať, že bude domáci a neprišiel vlakom. Nebol vyobliekaný skvele, ale tvár
         mu bola dobrá, prívetivá.
   </p>
   <p>
    Pristúpili sme k nemu a spýtali sa ho:
   </p>
   <p>
    „Nemohli by ste nám poradiť hostinec niekde nablízku?“
   </p>
   <p>
    „Velmi vďačne,“ odpovedá nám. Vrásky na tvári sa mu vyhladili, pozerá na nás so záujmom.
         „Aký by ste chceli?“
   </p>
   <p>
    „V tichej ulici, lebo by sme si radi odpočinúť po dlhej ceste, aby sme neboli viazaní:
         kde nebude mnoho etikety. Chceli by sme byť slobodní, akoby doma, a i ceny aby neboli
         prehnané.“
   </p>
   <p>
    „Aby neboli prehnané,“ opakoval on.
   </p>
   <p>
    „Áno, nech budú slušné, nedbáme: ale nie veľmi vysoké.“
   </p>
   <p>
    Načúval veľmi pozorne. Chytal nám slová z úst, ktoré ich vyslovovali trochu nemotorne.
         Hádam nebol si istý, či rozumel úplne, čo chceme. Keď sme skončili dlhú reč, zostal ešte na
         mieste a na prstoch nám ukázal.
   </p>
   <p>
    Palec: „ulica tichá“, ukazovák: „sans façon“,
    <sup>
     [
     <a class="footnote" href="#ftn.d56e1556" name="d56e1556">
      46
     </a>
     ]
    </sup>
    tretí prst: „nie veľmi draho“.
   </p>
   <p>
    „Tres joli,“ prisvedčili sme mu.
   </p>
   <p>
    Nemohli sme sa odučiť slovu, ktoré sme počuli podchvíľou od Angličana na lodi.
   </p>
   <p>
    „Ja vás odvediem,“ riekol nám človek veľmi pokojne, „do domu, aký vy hľadáte. Je
         nablízku. Budete spokojní.“
   </p>
   <p>
    „Vezmeme povoz?“ spýtali sme sa.
   </p>
   <p>
    „Netreba.“
   </p>
   <p>
    „Ak nemáte naliehavej práce,“ poznamenal som, „boli by sme povďační, keby ste nás
         odviedli.“
   </p>
   <p>
    „Ja nemám inej práce, iba poslúžiť, keď ma potrebujú,“ odpovedal.
   </p>
   <p>
    Bez dlhých rečí dal sa nám znať, že posluhuje cestujúcim. Nemal odznaku, že by
         prináležal k cechu. Ale jeho spôsob sa nám páčil. Mali sme k nemu dôveru. Vzal mi jeden z
         kufríkov a pobral sa pred nami krokom ešte dosť bystrým. Bol v rokoch, ale bol zdravý a
         mocný.
   </p>
   <p>
    Zahol do ulice za rohom nádražia. Neboli sme na sto krokov od vchodu do budovy, iba za
         rohom, a premena bola podivná. Ruch veľmesta zanikol kdesi v diaľke. Pred nami bola ulica
         nie široká, ani cele úzka, ale bola temer prázdna a tichá. Nebolo hrmotu, buchu, fučania,
         trúbok, mihotu svetiel a tresku povozov.
   </p>
   <p>
    O krátky čas sme boli v úradovni hostinca. Prijala nás domovnica a či sama pani: kto by
         vedel povedať? Ukázala nám poriadnu, čistú izbu. Boli sme radi, že nám netreba chodiť
         ďalej.
   </p>
   <p>
    „My nemáme reštaurantu,“ upozornila nás. „Neviem, či vám bude po vôli.“
   </p>
   <p>
    „Čo sa jedenia týče, zariadime sa sami,“ pristali sme vďačne. Doložili sme v našej reči:
         „Aspoň budeme slobodní. Pôjdeme jesť, kde sa nám bude páčiť.“
   </p>
   <p>
    Trochu sme sa očistili, oprášili a zišli pred dom. Pozreli sme si dobre meno, číslo
         domu, meno ulice: veci veľmi potrebné. Aby sme sa mohli dať odviezť domov, ak by sme sa kde
         stratili.
   </p>
   <p>
    Temer sa bolo zmrklo. Spúšťala sa tichosť a pokoj letného večera. Zarazila nás tichosť
         ulice; bolo nám, akoby sme boli niekde na dedine, a nie vo svetovom meste. Tu i tu
         prebrnklo auto, ale niečo ďalej, i to len širokou ulicou. Len čo prebehlo, zaniklo zas za
         rohom. Ľudí skoro nevidno, iba čo sa jednotlivé osoby poberajú kamsi, hádam domov.
         Prechodia i priekom. Ulicou idú ženské postavy v domácich šatách. Vojdú do obchodíkov alebo
         do brány niektorého domu. Iste boli v obchodoch, možno kúpiť, čo treba na večeru. Najviac
         majú papučky na nohách, máloktorá ide v črieviciach.
   </p>
   <p>
    „V malom meste by ženy nevyšli takto na ulicu,“ poznamenali sme.
   </p>
   <p>
    „Čo, u nás?“ mienili sme mesto, skadiaľ sme prišli. „U nás sa slúžka preoblečie, keď ide
         do susedov.“
   </p>
   <p>
    Sprievodca šiel s nami tichou, osamelou ulicou.
   </p>
   <p>
    „Kúpili by sme si plán mesta a tak trochu vodiča po Paríži,“ zverili sme sa mu.
   </p>
   <p>
    „Nájdeme kníhkupectvo hneď blízko,“ odpovedá a poberá sa rezkým krokom. „Tu máte
         reštaurant dobrý a nie veľmi drahý,“ ukázal nám na dom oproti. „Tu je zasa reštaurant:
         vyberiete si, ktorý sa vám lepšie zapáči. Aspoň sa vám nebude treba unúvať ďaleko,“
         doložil.
   </p>
   <p>
    Zahol priečnou ulicou, tou, kde prebrnkne častejšie auto.
   </p>
   <p>
    I ľudí chodí hodne. Poznať, že boli po práci niekde v meste. Nejdú v domácich šatách a
         papučkách. Nešli sme dlho a prišli na širokú ulicu so stromoradím popri oboch chodníkoch.
         Ulica, ktorou sme išli, ústi do nej: hneď proti nej stojí pomník vprostred ulice. Čítame na
         podstavci, že predstavuje Clauda Chappeho,
    <sup>
     [
     <a class="footnote" href="#ftn.d56e1606" name="d56e1606">
      47
     </a>
     ]
    </sup>
    ktorý vynašiel telegraf, ale prvotný, o drúkoch, ktoré krútili na vysokých
         stĺpoch. Sme na krížnych cestách, v akomsi uzle ciest. Okrem uličky, ktorou sme išli,
         odchodí v inú stranu široká ulica so stromoradím: ústi tiež, ale čosi šikmo do tejto.
   </p>
   <p>
    „Predsa sme nie cele von z mesta,“ poznamenal som. „Ulice sú veľké. Majú i pomníky.“
   </p>
   <p>
    „I premávky je hodne,“ poznamenal môj spoločník.
   </p>
   <p>
    „Stadiaľto môžete ísť, kde sa vám páči,“ vysvetľuje nám človek. „Tramvaj máte v nej a tu
         neďaleko Metropolitan,
    <sup>
     [
     <a class="footnote" href="#ftn.d56e1618" name="d56e1618">
      48
     </a>
     ]
    </sup>
    Nord-Sud
    <sup>
     [
     <a class="footnote" href="#ftn.d56e1624" name="d56e1624">
      49
     </a>
     ]
    </sup>
    je hneď za rohom, autobus ide tadiaľto: môžete si vybrať, čo chcete.“
   </p>
   <p>
    Tešilo nás, že máme toľko pekných vecí, hoci sme vlastne nevedeli, čo sú. Tušili sme
         zďaleka, že vyratuje premávkové prostriedky.
   </p>
   <p>
    „Kníhkupectvo je tu,“ oznámil nám, keď sme prišli pred neveľký obchod. Ostal skromne
         vonku, pred vchodom do miestnosti. „Počkám na chodníku,“ ukázal na trotoár, „kým sa
         nevrátite.“
   </p>
   <p>
    Pani, ktorá tu iste rozkazuje, bola zaujatá. Akýsi pán s čiernou kapsicou na spisy, čo
         mal pod pazuchou, rozprával jej niečo dôležitého. Poslúchala pozorne, tu i tu prisvedčila.
         Nehovorili hlasno, iste osobné veci, hádam rodinné. Ale keby boli hovorili hlasno, neboli
         by sme si tiež vybrali mnoho z toho, čo vravia.
   </p>
   <p>
    „Predsa sme len ďaleko od žriedla známosti,“ upovedomili sme si. „Kedy budeme môcť
         sledovať i takýto rozhovor a vynájsť, čo sa v ňom kryje?“
   </p>
   <p>
    „Všetko sa mi vidí, že utečie hodne vody dolu riekou do tých čias,“ odpovedá mi sused.
   </p>
   <p>
    Konečne pán vybavil, čo mali, vyšiel z obchodu veľmi skromne. Nepoznať, či sa to
         skončilo dobre alebo nie, čo pokonával.
   </p>
   <p>
    „Chceli by sme plán Paríža s vodičom,“ zverili sme sa panej.
   </p>
   <p>
    „Tu máte knihu veľmi úplnú a príhodnú,“ riekla, siahnuc na hŕbku. Ukázala nám knihu
         veľkú a peknú; v nej boli plány a mapy, tuším i obrázky.
   </p>
   <p>
    „Je veľmi obšírna,“ usúdili sme, „nie ľahko ju nosiť. Radšej by sme knihu tenkú a
         stručnú.“
   </p>
   <p>
    „Azda vám táto vyhovie,“ odpovedá a predkladá nám tenkú knižočku.
   </p>
   <p>
    Bolo ju ľahko vstrčiť do vrecka; boli v nej udania, plán mesta, čosi aj o premávke.
         Vzali sme si ju teda a vyšli na chodník.
   </p>
   <p>
    Mali sme, čo najväčšmi treba, keď prídeš do neznámeho mesta: radcu, ktorého sa ľahko
         spýtaš, keď ti niečo treba, ktorý ťa neokríkne, že ho trápiš primnoho. Náš priateľ
         pristúpil zasa k nám.
   </p>
   <p>
    „Pôjdeme na večeru: jestli sa bude páčiť s nami,“ ponúkli sme mu.
   </p>
   <p>
    „Som veľmi poctený, ale nemôžem. Je sobota…“
   </p>
   <p>
    Iste v sobotu má akési dôležitejšie diela než inokedy, a už sme nenaliehali. Nasledovala
         veľmi šteklivá čiastka programu: odmeniť priateľa za jeho ochotu. „Koľko mu dať?“
         uvažujeme. Nemáme pochopu, ako predávajú čas v Paríži. Čas je tiež obchodný článok, ako čo
         iného, iba že sa mu cena mení v každom obchode inakšie. Zacení ho ináč pravotár a ináč
         lekárnik. Spýtal som sa ho doprosta, čo on myslí o tej veci. Ukázal sa veľmi skromným, že
         sa nejde v tej veci vysloviť a tobôž jednať alebo práve naťahovať. „Tak by vec bola ešte
         šteklivejšia,“ pomyslel som si, keď som vyberal medzi papieriky, čo by neurazil ani jeho,
         ani náš vačok. Vybral som taký, aký by bol patril priateľovi za tú istú službu v
         Buenos-Aires alebo v Rio de Janeiro. Hľadel som sa prezvedieť, či som uhádol alebo hádam
         schybil. Nevybral som si mnoho: jeho tvár ostala, ako bola, usmievavá a prívetivá.
   </p>
   <p>
    „Nebudete niečo potrebovať zajtra?“ spytuje sa už na odchode.
   </p>
   <p>
    „Bývate často na nádraží?“ spytujem sa ho.
   </p>
   <p>
    „Áno, prichádzam z času na čas.“
   </p>
   <p>
    „K večernému vlaku?“
   </p>
   <p>
    „Keď prídem, obyčajne prídem k večernému, ale i cez deň neraz.“
   </p>
   <p>
    „Pohľadáme vás, ak nám bude niečo treba.“
   </p>
   <p>
    Podvihol čiapku a odišiel. Ostali sme sami.
   </p>
   <p>
    „Len či som mu nedal mnoho alebo málo,“ pílil som si hlavu. Dať primnoho padne ľúto
         príchodziemu do svetového mesta. Nie pre výdavok, ako pre starosť, či si nezadal a
         nevyzradil sa, že je neskúsený a neošúchaný v meste. I dať primálo je ľúto, lebo človek
         nerád sa ukáže skúpym.
   </p>
   <p>
    „Bolo mu dosť,“ odpovedá môj spoločník, ktorý má predsa trochu zbehlosti v tých veciach.
         „Keby bolo bývalo primálo, nebol by sa ponúkol na druhý raz.“
   </p>
   <p>
    A tak sa učíme pozerať na svet z praktickej strany. Vyberáme si pravdu po zrnkách z
         každej príhody, čo nás zájde.
   </p>
   <p>
    Bolo sa i stmilo. Osvetlenie ulíc prevzali elektrické žiarovky. Široká ulica pláva v
         svetlách, nad domami stojí akási hmla, z nej vyžaruje sa svetlosť naokolo a tratí sa kdesi
         vo výškach. Neprebíja dovysoka; tma je predsa len prihustá, závisla ťažko nad mestom, sťaby
         ho chcela podchvíľou priklopiť.
   </p>
   <p>
    Nepúšťali sme sa ďaleko do výskumov. Treba mať rozum v prvé časy. Vkerovali sme do
         ulice, ktorou sme prvej išli, čo je proti soche telegrafistu: spúšťali sme sa dolu ňou, kým
         sme neprišli do tichej ulice, kde máme dom. Bola prázdna, ako vymretá. Keď sme sa mali
         pustiť našou ulicou, pridalo sa mi pozrieť naľavo. Záplava svetla i na tej strane. Akoby
         bolo osvetlenie skvelejšie, než tu v našich uliciach. V svetlej hmle sa ukazuje budova
         veľmi výstavná, s krovom, obitým bľachom, a na ňom mnoho výhľadov a komínov.
   </p>
   <p>
    „Tiež akési väčšie nádražie,“ ukázal som na stavbu spoločníkovi. „Vybieha na konci akoby
         v baštu. Pekná budova!“
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1556" name="ftn.d56e1556">
        46
       </a>
       ]
      </sup>
      <span class="emphasis">
       <em>
        sans façons
       </em>
      </span>
      (franc.) — jednoducho, bez okolkov
     </p>
    </div>
    <div class="footnote">
     <p>
      <sup>
       [
       <a class="para" href="#d56e1606" name="ftn.d56e1606">
        47
       </a>
       ]
      </sup>
      <span class="emphasis">
       <em>
        Chappe Claude
       </em>
      </span>
      — Chappe (1763 — 1805), francúzsky inžinier,
               vynálezca optického telegrafu. Roku 1794 ním spojil Paríž s dvadsiatimi deviatimi
               francúzskymi mestami.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1618" name="ftn.d56e1618">
        48
       </a>
       ]
      </sup>
      <span class="emphasis">
       <em>
        Metropolitain
       </em>
      </span>
      — mestská podzemná elektrická železnica
     </p>
    </div>
    <div class="footnote">
     <p>
      <sup>
       [
       <a class="para" href="#d56e1624" name="ftn.d56e1624">
        49
       </a>
       ]
      </sup>
      <span class="emphasis">
       <em>
        Nord-Sud
       </em>
      </span>
      (franc.) — podzemná železnica Sever-Juh
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1690">
       </a>
       - 7 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Prebudili sme sa zavčasu. Vedomie, že si v Paríži, nedá sa povaľovať. Zobrali sme sa,
         obriadili napochytre.
   </p>
   <p>
    Zišli sme do tichej ulice a púšťali sa opatrne dolu ňou. Prišli sme na priečnu, ktorou
         nás priateľ viedol do kníhkupectva. Dali sme sa ňou, ale v protivnú stranu.
   </p>
   <p>
    Bol tu bar s dlhým stolom, za ktorým pracoval človek. Bar ako v Amerike, ibaže bolo
         niekoľko malých stolíkov. I na priedomí na chodníku boli rozostavané stolíky pod plachtou,
         čo sa šíri nad nimi sťa podnebie, so zúbkovanou obrubou. Vetrík sa pohráva s okrajom
         plachty, ako visí a lengá sa sem i ta.
   </p>
   <p>
    Ozajstný bar nebol, skôr kaviareň, ako ukazuje i nápis. Nevložili sme ešte ničoho do
         úst: sadli sme si za stolík.
   </p>
   <p>
    Úslužná slečna s usmievavou tvárou doniesla nám kávu a pečivo.
   </p>
   <p>
    „Takej sme nepili od Buenos-Aires,“ chváli ju spoločník. „Tam v Café
    <sup>
     [
     <a class="footnote" href="#ftn.d56e1709" name="d56e1709">
      50
     </a>
     ]
    </sup>
    Paulista bola veľmi dobrá: tu je azda ešte lepšia.“
   </p>
   <p>
    „Veru dobrá,“ prisvedčil som i ja, ale nie veľmi povedome. Čo sa týče kávy, nie som
         vynikajúci znalec, a zasa nebol som si istý, či sa nezamiešala do kávy i predchuť Paríža,
         nedodala jej lepšej chuti. „Pečivo sa mi veľmi páči!“ chválil som, ujedajúc si z mastného
         rožka, čo sa ozaj rozsýpal sťa jemné pečivo.
   </p>
   <p>
    „Dobre vypekajú, dokonale.“
   </p>
   <p>
    „Čerstvé pečivo pred ôsmou ráno,“ spomenul som, „a ešte v nedeľu ráno, je vec, o akej
         sme neslýchali. Pekáreň teda pracovala celú noc až do rána.“
   </p>
   <p>
    „Ozaj na podiv!“ uznal i môj spoločník.
   </p>
   <p>
    Ale boli sme v Paríži. Nebolo kedy uvažovať nad pečením rožkov. Platili sme slečne a
         ponáhľali sa. Ťahalo nás prizrieť sa lepšie: kde sme vlastne, čo je okolo nášho domu. Išli
         sme niekoľko krokov; ulica, kde sme pili kávu, vošla do inej a v nej ostala. Nevyšla na
         ulicu, ale skorej na akési námestie.
   </p>
   <p>
    „Nechybuje tu priestoru,“ zvolali sme. Pozerali sme na jednu, druhú stranu do diaľky.
         „Toto námestie, tuším, nemá nikde konca.“
   </p>
   <p>
    „Obracia sa kdesi napravo, za domy,“ ukazuje mi spoločník.
   </p>
   <p>
    „Koľké stromy tu!“ divil som sa, obdivujúc stromoradia, ktoré sa ťahajú popri
         chodníkoch.
   </p>
   <p>
    Pri chodníku z tamtej strany cesty nieto domov. Ťahá sa miesto toho múr asi do pása
         človeku. Prešli sme na druhú stranu, pozreli, čo je za múrikom. Ukázala sa nám rieka, ktorá
         je dosť hlboko pod cestou. Na jej brehoch rastú zasa stromy, nad samou vodou sú i akési
         stavby, na brehoch sú vytiahnuté člnky; na vode sa kníšu bárky. Tečie pomaly, akosi
         dôstojne. Iste sa jej ťaží opustiť pekné miesto. Ide popri tichých, zádumčivých brehoch so
         stromoradím, popod mosty, ktoré sa klenú nad ňou. Je ich pekný rad, dolu vodou i hore
         vodou. Sú najviac kamenné, ale niektorý bude tuším i železný.
   </p>
   <p>
    „Bude Seina!“ zvolali sme prekvapení. „Kto by bol povedal, že sa nám dostane bývať pri
         Seine, na takom mieste!“
   </p>
   <p>
    „Pekné miesto!“ prisvedčil som ochotne. Dívali sme sa na nábrežie, ktorým premávka už
         mohutne kypí. „Nedeľa zavčas rána, a tak živo!“ zadivili sme sa.
   </p>
   <p>
    Skoro proti uličke, ktorou sme prišli na nábrežie, bol most ponad Seinu. Iste bude z
         krajších. Popri zábradlí idú chodníky pre peších, prostriedkom široká cesta pre povozy.
   </p>
   <p>
    „Je dosť široký,“ vraví spoločník, „ale predsa ho nezvyšuje.“
   </p>
   <p>
    „Zišiel by sa i širší na toľkú premávku,“ odpovedám.
   </p>
   <p>
    Prebehujú autá tým i protivným smerom. Niekedy sa ich nastýba celý rad odrazu. Často sa
         zjaví autobus. Mocný stroj hrmí, prehlušuje štrkot i hrkot autíkov. Jeho bruchaté telo
         zaberá temer polovicu širokej cesty. Most sa trochu potriasa pod ním; autíky sa uhýbajú,
         ale nájdu cestu akokoľvek. Prevliekajú sa, sám nevieš ako, všakovými tesninami.
   </p>
   <p>
    Pobrali sme sa mostom za inými, čo sa tiež ponáhľajú kamsi. Je veľmi pekne, slnce
         prihrieva, akési pary stoja nad domami. Seina sa ligoce dlhým pásom ani strieborná stuha.
         Mosty ponad ňu vznášajú sa sťa podivné sponky, zapínajúce divotvorný plášť.
   </p>
   <p>
    Nemali sme veľmi kedy obdivovať krásy, ktoré rozostavila matka-príroda pred naše oči. I
         človek sa pochlapil, treba mu uznať. Zobral dômysel do hrsti, dal krásam výrazu, ako patrí,
         hľadel ich vyzdvihnúť a uplatniť, čo mohol najlepšie. Chcel hádam ukázať prírode, čo vie,
         keď sa podoberie na niečo.
   </p>
   <p>
    Jeho diela sú na druhom nábreží. Rozkladá sa budova nie vysoká, ale ani nie nízka: výšky
         iste ako má byť. Ťahá sa nábrežím kamsi ďaleko.
   </p>
   <p>
    Steny má temné, ale nie sú pošmúrne. Čiara krovu s výčnelkami na ňom a na všakových
         štítoch a výklenkoch odráža sa tuho od čistého belasého neba. Máme pred sebou Palais Royal
    <sup>
     [
     <a class="footnote" href="#ftn.d56e1755" name="d56e1755">
      51
     </a>
     ]
    </sup>
    a Louvre,
    <sup>
     [
     <a class="footnote" href="#ftn.d56e1761" name="d56e1761">
      52
     </a>
     ]
    </sup>
    sídlo francúzskych kráľov. Je ako jedna budova, ťahá sa ďaleko nábrežím.
   </p>
   <p>
    Tak vedeli budovať starí, keď si umienili zanechať potomstvu pamiatku, a zanechali ju,
         že potomci ich musia obdivovať. Stavby majú svoje rôčky; poznať, že stoja stoletia, ale im
         zasa i poznať, že pretrvajú stavby, čo staviame my a, možno, čo budú stavať naše deti. O
         niekoľko sto rokov budú máločo odchodnejšie, ako sú dnes.
   </p>
   <p>
    Brány poroztvárali, sťaby čakali mnoho hostí. Nad nimi sú kráľovské znaky s okrasami,
         ktoré prislúchajú k tým veciam: postavy okolo odznakov, čo si hovejú v pohodlných polohách,
         hľadia zobrať miesto nenútene a prirodzene. Veď veru sa im zíde, aby nemali polohy silené a
         neprirodzené. Ustali by a neboli by vydržali toľké roky na jednom mieste, keby ich
         najmenšia vec bola omínala. Ako im je dnes, môžu vydržať poľahky a ostanú i naďalej mladé a
         pekné. Krása je vraj vždy krásou, neostarie a nepodlieha chúťkam módy.
   </p>
   <p>
    Do paláca sú vlastne dve brány, sťa blizny jedna pri druhej: otvorené obe. Jednou
         vbehávajú, druhou vyletujú autá, ľahké a chytré, sťa keď z úľa vyletujú a vracajú sa včely.
         Medzi ne sa i tu zamieša ťažký autobus, hrmí omrzele, azda preto, že ho napchali
         obecenstvom. Okolo neho mihajú sa autá, prevliekajú sa obratne, i kde je stisk a tesno. On,
         obor medzi nimi, hrmí a drnčí ani veľký čmeliak, keď sa obšmieta okolo úľa a chcel by sa
         nanosiť do kláta…
   </p>
   <p>
    Osoby, ktoré sú pri kráľovských znakoch, pozerajú na hmyr okolo brán cele pokojne a
         ľahostajne. Neschytí ich hnev, vrstovníkov starej nádhery a slávy, nad nepokojom a vrením
         nových časov. Vo vare časov sa cele premiešala hmota národa vo všetkých vrstvách. Prudké
         vlny vrenia búchajú do brán bez výberu, i lejú sa do dvora. Vbehujú ako nič povozy
         zbohatnutého mešťana, bez výsad a príveskov, i veľký autobus, napchatý obecenstvom, ktoré
         pozbieral po rohoch ulíc, ba i kára jednoduchého predavača ovocia alebo roznášača tovaru:
         kde prvej mali právo vchádzať len pozlátené kolimahy veľmožov a nosielky vznešených dám
         alebo chromých dvoranov, ktorých by bola v povozoch sužovala priveľmi nešťastná podagra.
    <sup>
     [
     <a class="footnote" href="#ftn.d56e1775" name="d56e1775">
      53
     </a>
     ]
    </sup>
   </p>
   <p>
    Veru do divných časov zapadla bývalá veľkosť a sláva! Občianska rovnosť pred zákonom:
         vec neslýchaná a nepochopiteľná. Hádam neprivykla na ne a nemôže sa vžiť do nich: dumá v
         neistote, či je to nie iba sen, čo vidí… A možno i privykla novým prúdom a snahám, bude ju
         tešiť var a pohyb pestrého množstva, čo sa rojí starými portálmi bez rozdielu stavu a rodu.
         Prestala, možno, banovať za nádherou a prepychom, ktoré boli výsadou nie celku, ale iba
         vyvolenej triedy.
   </p>
   <p>
    „Nuž poďme i my,“ osmelili sme sa. „Keď prijímajú všetkých bez rozdielu, hádam neodženú
         ani cudzích hostí…“
   </p>
   <p>
    Vošli sme cez bránu do dvora. Zatvorili ho iba z troch strán. Nie ohradou kadejakou, ale
         budovami, ktoré stoja tiež nemo v tomto ruchu, akoby zádumčive.
   </p>
   <p>
    Hádam sa nikto nebude žalovať, kto vošiel cez bránu, že sa sklamal v očakávaní. Vo dvore
         okolo starých palácov stoja čierne postavy na čiernych podstavcoch. Návštevníka tu vítajú
         vrstovníci minulých časov, ktorí pracovali na veľkosti národa a pripravovali prítomnosť.
         Syn ľudu, keď príde sem, poobzerá sa po galérii postáv, má pred očima prácu a snahu
         predkov, ktorí žili a mreli za vlasť a jej veľkosť.
   </p>
   <p>
    Ale i človek cezpoľný zastane s úctou a skúma, čo predstavuje táto starina, o čom ho
         chce poučiť. Neostane cele ľahostajný, hoci ho hádam i otupil trochu život a jeho divné
         zvraty, a možno nahliadne, že veľkosť je výrobok mnohých pokolení, súčet veľkej práce a
         obetí celého národa.
   </p>
   <p>
    Na jednej strane nieto budov: dvoru nechali akoby bránu, takú, aká mu ozaj prislúcha.
         Otvára sa cez ňu výhľad do záhrad tuillerijských,
    <sup>
     [
     <a class="footnote" href="#ftn.d56e1794" name="d56e1794">
      54
     </a>
     ]
    </sup>
    ktoré sú pred palácom, za nimi na námestie Svornosti.
    <sup>
     [
     <a class="footnote" href="#ftn.d56e1800" name="d56e1800">
      55
     </a>
     ]
    </sup>
    Výhľad je nie cele otvorený. Prichodí mu prejsť popod slávobránu medzi krídlami
         paláca, sťaby ho chceli preciedzať cez ňu. Brána nesie na sebe celú slávu Napoleona,
    <sup>
     [
     <a class="footnote" href="#ftn.d56e1806" name="d56e1806">
      56
     </a>
     ]
    </sup>
    ako keď nakladú vencov na voz, keby ich bolo ťažko odniesť, lebo ich je
         priveľa. Zháňal ju s celým národom po Európe, Afrike a Ázii, aby mal čo položiť na bránu,
         ktorá stojí vo dvore jeho príbytku. Cudzinec odobrí hneď, že jej našli dobré miesto: tu jej
         naozaj pristane. Na niektorom menšom mieste bolo by jej bezpochyby pritesno.
   </p>
   <p>
    Stará sláva uchýlila sa sem do dvora, že si pohovie, odpočinie po toľkých námahách. Ale
         do jej útulku vnikol závan nových časov, vniesol doň ozvenu nových starostí a radostí.
         Staré o nich nechyrovali: lebo skrsli v nových časoch. Naprostred dvora zastal si zasa
         nespokojný „méridional“, Gambetta. Nedá jej driemať v pohodlí a zabudnutí. Volá ustavične,
         ako v Bordeaux na svojom podstavci, do zbroje ľud, prechádzajúci dvorom sem a ta. Nanosil
         sa zbroje dosť cez stoletia, ale prudký Gambetta volá, že nebolo dosť, že ju nesmie
         odložiť, ale naostriť a držať pohotove. Neďaleko pred ním, hoci trochu von z dvora, stojí
         socha Strassbourga.
    <sup>
     [
     <a class="footnote" href="#ftn.d56e1814" name="d56e1814">
      57
     </a>
     ]
    </sup>
    Driečna Elsasanka
    <sup>
     [
     <a class="footnote" href="#ftn.d56e1820" name="d56e1820">
      58
     </a>
     ]
    </sup>
    v ozdobnom čepci napomína tých, čo idú popred dvor, že je vlasť okyptená: nech
         počúvajú ohnivé slová, čo im hovorí a kričí neúnavný Gambetta.
   </p>
   <p>
    Trochu stranou stojí biela socha, ešte nová, s pohľadom pokojným na vznešenej tvári.
         Nová Republika vtiahla na staré nádvorie slávy zvestovať koniec veľkej vojny. Nevolal
         nadarmo, čo prišiel až sem volať. Poslúchli ho, splnili, čo hlásal. Čo by povedal veľký
         rečník, keby ho zobudili a zaviedli pred túto novú sochu? Nuž iste by sa radoval, že sa
         dielo vyplnilo. Ale radoval by sa ešte väčšmi, že práce vykonal celý národ, všetci občania
         rovnako, a nie iba vyvolení. Sláva a radosť patrí dnes už všetkým bez rozdielu, nie iba
         výsadám a jednotlivcom.
   </p>
   <p>
    Vyšli sme do záhrad. Keď sme sa obzreli do dvora, kde je toľko slávy, zišlo mi na um,
         koľko stála práce a utrpenia. Je poklad drahocenný a veľký: ale ho kupujú draho,
         vynakladajú naň mnoho krvi a nie málo sĺz.
   </p>
   <p>
    Na námestie nás vábil veľký obelisk.
    <sup>
     [
     <a class="footnote" href="#ftn.d56e1832" name="d56e1832">
      59
     </a>
     ]
    </sup>
    Vidno ho zďaleka, ako čnie rovno do výšky, štíhly a rovný. Popísali ho
         hieroglyfmi, aby sme mali hodnoverný odkaz prastarých časov. Sám dejepis pozabudol na odsek
         tých časov, začal váhať, čo si má počať: bol ich už začal ukladať do veľkej predsiene, kde
         sa odkladajú veci nepotrebné, čo začínajú zavadzať, nemajú miesta v dvoranách minulosti,
         kde má prístup iba čo je hodnoverné, jasné, osvetlené pochodňou dôkladného skúmania. V
         predsieni ukladajú báje, neisté podania, záhady nevysvetlených vecí a pomerov, ktoré
         zapadli dávno prachom zabudnutia. Časy veľkých faraónov už akoby boli uložené do nej
         naveky, keď tu zrazu podivné obrázky a rezby na obeliskoch a iných pomníkoch egyptskej
         minulosti prezradili dejepiscovi celé tajomstvo, otvorili mu bránu minulosti. Doba
         faraónska je už dejepiscovi známa; predvádza mu človeka, ako žil, trpel a pracoval pred
         päťtisíc rokmi, keď sme si mívali, že hlivel a driemal v nepovedomosti.
   </p>
   <p>
    Hieroglyfy boli iba rezby, obrázky a osoby, kým francúzsky učenec nenašiel k nim kľúč a
         nenaučil dejepiscov čítať a rozumieť tieto divné znaky. Jeho vynález bol iste väčší ako
         otvorenie starých hrobov faraónskych; vyžadoval mnoho dôvtipu a najmä veľkú znalosť starých
         rečí.
   </p>
   <p>
    Padne divne stretnúť túto starožitnosť na hlučnom námesti Paríža. Z tichej púšte padla
         do mraveniska, v ktorom kypí moderný život. Ale pamätník prastarých vekov dumá si pokojne.
         Súčasný život hmýri sa okolo neho, ale ho nemôže vytrhnúť z jeho dumy.
   </p>
   <p>
    Prebehujú moderné povozy, hemžia sa ľudia po práci alebo za kratochvíľami. Nasiali do
         hriadok kvietie naokolo, aby mu hádam nebolo smutno, že ho presadili do cudzieho sveta.
         Vysadili stromoradia, celé sady, ale nie paliem. Rozkladajú sa plochy pažite na všetky
         strany, sťa baršúnové plášte. Nieto tu veľkých rovín, na ktorých by sa preháňali oblaky
         piesku. Vysúdili ho z domu, odvliekli do cudzieho sveta: ale je predsa veselo. Na vysokých
         bielych podstavcoch a stĺpikoch sa rozostavili bohyne a víly. Hľadia hanblive v svojej
         nahote na hmyr ľudu, hľadia sa ukryť do zátiší, za kriaky a stromy pred šumotom veľkého
         mesta.
   </p>
   <p>
    Tu ďalej za sadmi hrmia povozy, ktoré sa premávajú z jednej strany na druhú. Zo strán
         doliehajú pokriky detvy. Prišla sa hrať na slnci alebo sa ukrýva v tôni stromovia. Na
         bočnej terase ide živá hra na lawn-tennis,
    <sup>
     [
     <a class="footnote" href="#ftn.d56e1847" name="d56e1847">
      60
     </a>
     ]
    </sup>
    pokriky, skoky mládeže v bielych šatách a bielych črieviciach. Stará,
         polozabudnutá minulosť díva sa na náš dnešok, má ho pred očima v celej pestrote: iste nevie
         si vysvetliť, okolo akej osi sa točí, za čím sa ženie…
   </p>
   <p>
    Sadli sme si pod gaštany, stromy, ktoré si v Paríži vážia. Daria sa tu ako málokde.
         Zeleň im je bujná, temer do tmava, lístie šťavnaté. My hľadíme na nový svet ako omámení,
         pohyb a šum okolo nás ohlušil. Ale deti naokolo hrajú sa bezstarostne veselo. Ich duša
         nepodoberá sa obsiahnuť a premerať veľkosť, ale sa jej ani nedá ohlušiť: ostáva pružná a
         svieža. Deti sú všade deti, iba že tieto kričia ako nič francúzsky, a my starí ledva že
         môžeme slovo povedať.
   </p>
   <p>
    Pred nami sa šíri cesta Champs Elysées
    <sup>
     [
     <a class="footnote" href="#ftn.d56e1857" name="d56e1857">
      61
     </a>
     ]
    </sup>
    so stromovím na oboch stranách. Máme výhľad ďaleko, až k samej Hviezde.
    <sup>
     [
     <a class="footnote" href="#ftn.d56e1863" name="d56e1863">
      62
     </a>
     ]
    </sup>
    Na nej sa vznáša Slávobrána sťa nejaká vidina. Na Hviezdu vychodia, sťaby ich
         viedli jej lúče, široké cesty so stromoradím a palácmi na oboch stranách. Keď sa poberáš
         dolu ktoroukoľvek z nich, vidíš, že nemá inej starosti, ako ťa doviesť čím skôr a čím
         kratšou cestou na Hviezdu ku Slávobráne, sťaby ona bola konečný zmysel a méta každej cesty.
   </p>
   <p>
    A Slávobrána nepatrí naostatok ani jednej z nich, ani samej slávoceste Elyzejského poľa.
         Nepatrí vlastne ani Parížu, ale celému národu. Francúzsky ľud neobýva len týchto desať a či
         dvanásť širokých ulíc, ktoré sa snímajú na Hviezde, ale i polia, ktoré svedomite obrába,
         sporiadané dediny, starobylé mestečká. Veľký je národ i v pokoji a veľký vo vojne.
   </p>
   <p>
    Staval ju celý národ, túto bránu: kamienky na ňu znášal po jednom cez mnohé veky, s
         veľkými obeťami. Stála peňazí, ale i krvi a životov. Vynaložil veľké poklady a sčapoval sa
         z vlastnej krvi, kým vypísal na piliere mená, čo znamenajú medzníky jeho ťažkej cesty. Je
         veľká a nádherná, ale predsa je primalá.
   </p>
   <p>
    „Nieto už kam písať, nemá sa kde spratať, čo by bolo treba ešte vypísať,“ riekol mi
         cudzinec, ktorý sa díval na ňu.
   </p>
   <p>
    „Bude prichodiť stavať novú, ešte väčšiu,“ prisviedčali mu ostatní.
   </p>
   <p>
    Z námestia Svornosti vidno paláce na jednej i druhej strane. Na jednom z nich trojhranný
         štít na stĺporadí, vyzdobený sochami, hľadí na námestie, vlastne na druhý palác, čo je na
         druhej strane námestia, tiež na stĺpoch v čistom gréckom štýle. Hľadia jeden na druhý,
         akoby sa divili, odkiaľ sa tu vzali, skadiaľ ich sem presadili na miesto, kde idú cesty na
         všetky strany a hrmia moderné povozy, o ktorých starí v Grécku nechyrovali. Hrajú veľké
         fontány, hádžu dovysoka vodu v stĺpoch, že sa drobí a mrví tamhore na hmlu, hrá v dúhovej
         kráse a padá na kvetinové hriadky, rozkladajúce sa naokolo sťa pestré kytice. Cez Seinu
         vedú naň mosty, aby ho spojili s nábrežím: mostmi hrnú sa kŕdle ľudí a rozchádzajú sa na
         cestách a chodníkoch.
   </p>
   <p>
    „Nateraz je nám azda dosť,“ radí nám vnútorný hlas. „Nechajme si niečo i na druhý raz,
         nemôžeme všetko užiť odrazu.“ Poslúchli sme ho a išli domov.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1709" name="ftn.d56e1709">
        50
       </a>
       ]
      </sup>
      <span class="emphasis">
       <em>
        café
       </em>
      </span>
      (franc.) — kaviareň
     </p>
    </div>
    <div class="footnote">
     <p>
      <sup>
       [
       <a class="para" href="#d56e1755" name="ftn.d56e1755">
        51
       </a>
       ]
      </sup>
      <span class="emphasis">
       <em>
        Palais Royal
       </em>
      </span>
      (franc.) — kráľovský palác v Paríži, pôvodné
               sídlo kardinála Richelieua (1585—1642). Palác vystaval J. Lemercier a F. Mansart v
               rokoch 1629 — 1634.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1761" name="ftn.d56e1761">
        52
       </a>
       ]
      </sup>
      <span class="emphasis">
       <em>
        Louvre, sídlo francúzskych kráľov
       </em>
      </span>
      — palác v Paríži, stavaný
               od roku 1546 do roku 1868. Od roku 1793 je zariadený z väčšej časti pre muzeálne
               zbierky, ktoré patria k najväčším na svete.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1775" name="ftn.d56e1775">
        53
       </a>
       ]
      </sup>
      <span class="emphasis">
       <em>
        podagra
       </em>
      </span>
      (z gr.) — lámka, reuma
     </p>
    </div>
    <div class="footnote">
     <p>
      <sup>
       [
       <a class="para" href="#d56e1794" name="ftn.d56e1794">
        54
       </a>
       ]
      </sup>
      <span class="emphasis">
       <em>
        záhrady tuilerijské
       </em>
      </span>
      — Tuilerie, palác a záhrada v Paríži,
               bývalé panovnícke sídlo, v ktorom je múzeum. Krídlo je spojené s Louvrom. Na západ od
               paláca sa rozprestiera záhrada.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1800" name="ftn.d56e1800">
        55
       </a>
       ]
      </sup>
      <span class="emphasis">
       <em>
        Námestie Svornosti
       </em>
      </span>
      — Place de la Concorde, námestie v strede
               západnej časti Paríža
     </p>
    </div>
    <div class="footnote">
     <p>
      <sup>
       [
       <a class="para" href="#d56e1806" name="ftn.d56e1806">
        56
       </a>
       ]
      </sup>
      <span class="emphasis">
       <em>
        slávobrána… nesie na sebe celú slávu Napoleona
       </em>
      </span>
      — Arc de
               Triomphe de l’Etoile (Víťazný oblúk) od Chalgrina, vybudovaný na oslavu Napoleona I.
               (1769 — 1821), dokončený r. 1836
     </p>
    </div>
    <div class="footnote">
     <p>
      <sup>
       [
       <a class="para" href="#d56e1814" name="ftn.d56e1814">
        57
       </a>
       ]
      </sup>
      <span class="emphasis">
       <em>
        Štrasburg
       </em>
      </span>
      — hlavné mesto Alsaska-Lotrinska, ktoré muselo
               Francúzsko roku 1871 vydať Nemecku. Po prvej svetovej vojne Francúzsko získalo oba
               kraje naspäť.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1820" name="ftn.d56e1820">
        58
       </a>
       ]
      </sup>
      <span class="emphasis">
       <em>
        Elsasanka
       </em>
      </span>
      — obyvateľka Alsaska, časti porýnskej
               oblasti
     </p>
    </div>
    <div class="footnote">
     <p>
      <sup>
       [
       <a class="para" href="#d56e1832" name="ftn.d56e1832">
        59
       </a>
       ]
      </sup>
      <span class="emphasis">
       <em>
        veľký obelisk
       </em>
      </span>
      — Luxorský obelisk zo 14. stor. pred n. l.,
               ktorý roku 1831 daroval miestokráľ Mehmed Ali kráľovi Ľudovítovi Filipovi (1773 —
               1850). Obelisk postavili roku 1836 z jediného kusu ružovej žuly. Je vysoký 22,83
               m.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1847" name="ftn.d56e1847">
        60
       </a>
       ]
      </sup>
      <span class="emphasis">
       <em>
        lawn-tennis
       </em>
      </span>
      (angl.) — tenis
     </p>
    </div>
    <div class="footnote">
     <p>
      <sup>
       [
       <a class="para" href="#d56e1857" name="ftn.d56e1857">
        61
       </a>
       ]
      </sup>
      <span class="emphasis">
       <em>
        Champs Elysées
       </em>
      </span>
      — Elysejské polia, široká ulica, trieda z
               konca 18. storočia, obnovená roku 1815. Spája Tuilerijské záhrady s Boulonským
               lesom.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1863" name="ftn.d56e1863">
        62
       </a>
       ]
      </sup>
      <span class="emphasis">
       <em>
        Hviezda
       </em>
      </span>
      — Place de l’Etoile, Námestie Hviezdy, ktoré je na
               konci Elysejských polí
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1883">
       </a>
       - 8 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Popoludní sme vyšli, keď prestalo trochu pripekať. Vošli sme do ulice, kde je kaviareň.
         Stoly, ktoré sú v miestnosti, zasadli; nie sú prázdne ani na chodníku. Kaviareň je primalá
         pre toľký svet. Sadli sme si i my pod plachtu; bolo nám lepšie, ako dnu.
   </p>
   <p>
    Za stolíkmi je veselo, ale je ešte veselšie v bočnej miestnosti. Oddelili ju od hlavnej
         tenkou stenou z farebného skla. V nej je len jeden stôl, ale je dlhý a široký. Akiste sú
         všetky miesta zaujaté. Za dlhým vysokým pultom obsluhuje sám gazda. Nalieva kávu z lesklej
         nádoby, ktorú líže modrastý plameň, že ho ani nebadať pri svetle, ktoré sa odráža od stien
         veľkého domu oproti. Keď skrútia kohútik na nádobe, rozšíri sa razom po miestnosti vôňa
         dobrej kávy. Nalieva gazda i z fliaš do pohárov, možno občerstvenie, hádam i biele vínko.
         Panej sa tiež ušlo roboty. Riad umývajú hneď na mieste, pod kohútikom, z ktorého sa cedí
         prúdik čistej vody. Keď je čistý a povytieraný, ide do stôsikov na poličky.
   </p>
   <p>
    Riad si umýva najviac sám gazda. Preto iste vyhrnul rukávy vyše lakťa, alebo azda že mu
         je horúce. Hodne hostí si ani nesadlo. Stoja okolo pultu, na ktorom je dlhá mramorová
         tabla, rozkazujú si občerstvenia alebo kávy a popíjajú postojačky. Nejeden sa obslúži sám.
         Keď ho chuť potiahne, siahne za zájedkou. Z košíčkov, ktoré sú na konci stola, môže si
         vybrať už či žemličku alebo rožtek. Sú i rozpoltené bochníčky s rezníkmi dobrej šunky,
         salámy alebo syra.
   </p>
   <p>
    Čo sa túžia stojačky, budú akiste známi. Zhovárajú sa dôvernejšie s domácimi; keď príde
         za pult slečna, zadierajú do nej: vidno, cítia sa ako doma. Rodina, čo obsluhuje za stolom,
         bude obľúbená medzi nimi. I nám, hoc sme len druhý raz v miestnosti, začína byť akási milá.
         Káva nám chutí, pečivo je dobré. Domáci pozrú tu i tu, kde sedíme: ktovie, či už nevedia,
         že sme zosadli neďaleko, hoc sme prišli len včera večer. Možno, že sme im predsa
         neobyčajní, a nevedia pochopiť, skadiaľ nás sem zavialo.
   </p>
   <p>
    Zobrali sme sa a vyšli na nábrežie. Zastali sme na rohu, kde sa sníma priečna ulica s
         nábrežím. Nábrežie na tomto kuse volá sa Quai d’Orsay;
    <sup>
     [
     <a class="footnote" href="#ftn.d56e1900" name="d56e1900">
      63
     </a>
     ]
    </sup>
    ulica, ktorou sme naň prišli, kde je i kaviareň, je rue
    <sup>
     [
     <a class="footnote" href="#ftn.d56e1906" name="d56e1906">
      64
     </a>
     ]
    </sup>
    du Bac, ako hlása tabuľka na rožnom dome. Na tom istom rohu zastáva i autobus,
         ktorý prehrmí z času na čas cez ulicu rue du Bac. Stali sme si na roh a čakali. Čo boli
         vyškolení a čakali možno na tú istú príležitosť, išli k table, ktorá je na stĺpe stanice, a
         odtrhujú si po lístku z akéhosi zväzočka.
   </p>
   <p>
    „Aké sú to lístky?“ pýta sa spoločník.
   </p>
   <p>
    „Budú na čosi,“ odpoviem ja. „Keď budeme niekoľko dní v Paríži, zvieme, načo sú.“
   </p>
   <p>
    Prišiel náš voz. Bol dosť plný. Ako zastal, zhrnuli sa k nemu, ale bolo nám divno, že sa
         netisli. Preukázali iba lístok, človek v úradnej čiapke pozrel naň a vyberal do voza, koho
         uznal za hodného.
   </p>
   <p>
    „Bez lístka nič neurobíme,“ dovtípili sme sa.
   </p>
   <p>
    Odtrhli sme si zo zväzočku a čakali voz, čo má prísť.
   </p>
   <p>
    „Na lístku je číslo,“ vysvetľuje mi spoločník. „Kto ho má menšie, vezmú ho prvej do
         voza.“
   </p>
   <p>
    „Veru i tu bude ako všade: kto prvej príde, prvý melie.“
   </p>
   <p>
    Prihrmel zasa povoz s tým istým nápisom: spratali sme sa všetci bez lístku, ani ho nik
         od nás nepýtal. Dosť na tom, sme v povoze. Má dve oddelenia, v jednom sú sedadlá
         jednoduché, v druhom sú kožené. Na prvom ráze sme nerozumeli, aký je rozdiel medzi nimi.
         Prichodilo nám sedieť na kožených, bolo ich čosi ešte prázdnych; drevené nám všetko
         predchytili.
   </p>
   <p>
    ,Sťa kde sa viezť, len nech ťa vezmú,‘ pomysleli sme si vtedy. O niekoľko dní sme
         vynašli, že sťa v ktorom sa viezť, že ťa odvezú, ale že musíš platiť čosi viacej, kde je na
         sedadle koža.
   </p>
   <p>
    „Skúsenosť je vždy čosi hodna,“ usúdili sme, keď sme prišli i tej veci na pôvod. „Našu
         sme si zaplatili, a tiež sa radšej povezieme na drevených.“
   </p>
   <p>
    Badali sme hneď od počiatku, že ich má obecenstvo radšej akosi, než s kožou. Sprvu sme
         mysleli, že pre horúčosť, lebo na nich nehreje toľme, ako na koženom sedadle.
   </p>
   <p>
    Ťažká sprava hrmí tuho po dlažbe. Cítiš, že sa zem trasie. Na dlažbe ako v Puntarene by
         ti dušu vytriaslo: ale tu je dlažba hladká a mäkká, pozostáva z drevených klátikov. Drgať
         nedrgá veľmi, kolesá sa kĺžu hladko, hoc majú ráfy z pevnej gumy, nie ako na autíkoch, čo
         majú „dušu“, nafúkanú povetrím v gumovej pošve, aby sa mal autík na čom pohojdať. Povoz sa
         zastavuje na stanici, ale neraz zastane, i kde stanice nieto: keď natrafí na stisk, že sa
         nemôže hýbať.
   </p>
   <p>
    V isté hodiny veru stisku nechybí: napríklad ráno, keď ide svet do roboty, pred úradnou
         hodinou a pred otvorením obchodov. Pred obedom zas ponáhľa sa všetko domov, alebo už niekam
         na obed; pred večerom, keď sa všetko poberá na ulicu a na veľké cesty. V také časy idú tým
         istým smerom všetky povozy a tramvaje nabité, vracajú sa prázdne. Miestne zvláštnosti a
         úkazy; budú mať príčiny a odôvodnenie, ktoré neskúsený nevynájde odrazu. A čo by mal
         vynachádzať? Urobí lepšie mať sa na pozore, aby ho taxi nesotil, autobus nepripučil niekde,
         tramvaj nerafla stúpadlom alebo niektorým iným výčnelkom. Miestne príčiny a úkazy nech idú
         hľadať, čo majú stihu.
   </p>
   <p>
    Autobus, na ktorý sme vysadli na Quai d’Orsay, má predpísanú cestu. Ide čiastkou mesta,
         ktorú sa odplatí navštíviť. Prešiel mostom, ktorý volajú kráľovským mostom, Pont royal,
    <sup>
     [
     <a class="footnote" href="#ftn.d56e1941" name="d56e1941">
      65
     </a>
     ]
    </sup>
    ide okolo kráľovského paláca. Keď príde medzi jeho krídla, nazrieš do dvora,
         akého inde nevidíš. Pomníky a sochy sa ukážu, dívajú sa na povoz všetky osoby, čo sú tam
         okolo paláca na podstavcoch. Elsasanka ti je cele blízko, Napoleon na slávobráne, ovenčený
         vencom imperátora, hľadí v inú stranu, jeho maršali tiež sa veľmi neobzerajú na teba
         tudolu. Veľký rečník si nevšíma podrobností, zvoláva zástupy na obranu vlasti. Spred dvora
         nás odvlečie povoz na rue Rivoli;
    <sup>
     [
     <a class="footnote" href="#ftn.d56e1947" name="d56e1947">
      66
     </a>
     ]
    </sup>
    pri nej je rínoček, kde je socha Panny Orleánskej
    <sup>
     [
     <a class="footnote" href="#ftn.d56e1953" name="d56e1953">
      67
     </a>
     ]
    </sup>
    na koni. A už sme v uliciach, kde prekvitá obchod. Uchýlil sa za paláce
         mocných, ktorí rozkazovali v krajine a mohli ho brániť. Z užších ulíc vypletie sa o krátky
         čas na širokú cestu, avenue de l’Opéra. Nie je práve najširšia, ale má z oboch strán popri
         chodníkoch veľké obchody, peňažné ústavy, úradovne spoločnosti, všakových priemyslových a
         obchodných podnikov. Výklady v obchodoch dodávajú tejto ulici príťažlivosti a nádhery.
   </p>
   <p>
    Na konci ulice ukáže sa budova Veľkej opery. Jej predná strana spočíva na stĺpoch, ku
         ktorým sa ide hore schodmi, ak sa chceš dostať k vchodu.
   </p>
   <p>
    Ruch na týchto stranách je živý, trvá temer celý deň. Povozy prebehujú sem a ta. Z
         námestia Opery rozchádza sa siet ulíc a uličiek, akosi tiež hviezdovite. Neskúsený sa
         natrápi, kým sa vynájde ako-tak v motanine uličiek a veľkých ciest. Neraz mu neostane, ako
         sadnúť do taxi a dať sa vyviezť na niektoré miesto, z ktorého sa mu ľahšie vyznať, alebo sa
         dať odviezť rovno domov.
   </p>
   <p>
    Okolo Opery je hodne hostincov, jedální a hotelov, kam chodievajú, pravda, len boháči.
         Peknú a výhodnú polohu, že padne odrazu do očú, má kaviareň na jednom rohu námestia, že
         padne temer oproti samej Opere. Jedálne má dnu, ale pod plachtou na chodníkoch je mnoho
         miesta so stolíkmi a stoličkami. Sedadlá a zadné operadlo sú z pletiva z farbenej slamy, vo
         figúrach a cifrách, že rady stoličiek sa pestrejú naďaleko okolo mramorových stolíkov,
         priťahujú pozornosť, ale i hostí, aby si sadli. Za malými stolíkmi vidno hostí celý deň, od
         rána do večera. Sedia a z pohodlného miesta dívajú sa po svete, čo sa robí: obdivujú
         najväčšmi hmyr a ruch, čo šumí okolo nich.
   </p>
   <p>
    Pred veľkými schodmi, ktorými sa ide do Opery, za samou cestou, nie práve širokou,
         ktorou mihajú sa povozy, rozkladá sa okolo kandelábrov vyvýšená plocha, priestor dosť
         veľký, ako hodný gazdovský dvor. Vyvýšená je preto, aby nemohli na ňu prísť povozy, o jednu
         piaď alebo dve. Je na veľký osoh ľuďom a poľahobu, čo musia ísť pešo, a najmä keď im príde
         prebehnúť z jednej strany námestia na druhú. Zíde sa im dobré miestko, kde si môžu postáť
         na pokoji alebo čakať. Je ako vyvýšený ostrov v príboji mora, ktoré jednostaj doň bije a
         hučí, ale ho nemôže zaliať a zatopiť. Ľudia sa cítia na ňom v bezpečnosti, radi sa naň
         utiekajú. Vyskočia naň všetci, čo ich premávkový ruch ponaháňal a vyhodil z cesty, aby
         nezavadzali jeho prúdeniu. Keď majú prebehnúť cez ulicu, vyskočia naň, aby ich neprešiel
         taxi alebo autobus. Môžu pohodlne pozerať, čo sa robí okolo.
   </p>
   <p>
    Ak sa niekde pretrhne reťaz povozov, ktoré letia sem a ta, hodia sa cez cestu kŕdliky
         utečencov, čo majú na tamtej strane robotu, aby sa dostali čím skôr naproti na chodník. Iní
         z utečencov obstali stĺp, označujúci stanicu autobusov. Ak je väčšia hŕba, každý si odtrhne
         karôtku zo zošitu, aby mohol preukázať svoje číslo. Autobusy pribehujú k ostrovu jeden za
         druhým, zastanú pri stĺpe a vezmú, čo na ne čakali. Keď sa doň natislo cestujúcich, vozisko
         sa hľadí odredikať čím skorej, aby nezavadzalo povozom, čo idú za ním. Neraz sa nastýba a
         čaká pred stĺpom celý rad povozov, najmä autobusov. Nabité sú ľuďmi, čo ledva čakajú
         odviezť sa čím skôr: povinnosť volá jedného sem, iného ta. Ale ako pôjdeš, keď sa nemáš kde
         pohnúť? Cesta, ktorá je pred povozmi, nie je slobodná: zapchala sa uzlom povozov, čo idú na
         námestie, alebo by sa nedbali odpratať z neho. Bočná ulica je zapchatá: čakajú v nej
         povozy, čo sa poberajú na námestie: pred nimi je uzol sťa nejaká hrádza.
   </p>
   <p>
    Zle by sa stalo, strhla by sa zvada, hádam i pračka medzi pohoničmi, keby nie strážnik,
         ktorý stojí na rohu, vždy pozorný a korektný. Azda on jediný je cele pokojný a chladný v
         tomto hurte a hmýrení. Má v ruke krátky klocok na remenčeku, dáva ním znaky tu sem alebo
         tam: ktorý rad povozov sa má zastaviť, ktorý sa ide hýbať. Jeho pokyn akoby riekol: „Čakaj,
         švagre, kým sa títo premelú.“
   </p>
   <p>
    Jeho rozkazy sú bez slova, ako pokyny sbormajstra v opere, keď hýbe svojím prútikom.
         Vyzýva, zastavuje, uvádza súzvuk do motaniny, v ktorej by sa premávka stroskotala práve
         tak, ako spev v opere nešiel by najlepšie, keby nezachovali mieru a čas hudobníci a
         speváci.
   </p>
   <p>
    „Na peknom je mieste tá kaviareň,“ hovorí spoločník, „poďme si sadnúť.“
   </p>
   <p>
    „Veru sa i zíde,“ pristali sme vďačne.
   </p>
   <p>
    Bola nás hodná hŕbka na rohu ulice, strážnik nás zazrel, že čakáme: zastavil prúd
         povozov, aby nám dali prejsť.
   </p>
   <p>
    Sadli sme si pod plachtu a pozeráme, čo sa robí, aký život kypí okolo nás, na uliciach,
         námestí a vyvýšenom ostrove. Po chodníku popred stolíky premávajú sa a chodia sem a ta. My
         sedíme zo strany námestia, iní hostia si vybrali miesto za rohom budovy na veľkom bulvári.
         Menovite pred večerom sa tu rojí vždy sveta, ale ešte viacej v noci, keď sa vyprázdni
         Opera, divadlá a iné miesta, venované umeniu, ale i kratochvíli.
   </p>
   <p>
    „Tu počuť španielsky,“ upozorňuje spoločník, ukazujúc na blízky stôl.
   </p>
   <p>
    Sedia pri ňom ľudia ohorení, dámy veľmi elegantné, v nádherných toaletách.
   </p>
   <p>
    „Tiež cudzinci z Južnej Ameriky,“ hádali sme.
   </p>
   <p>
    Z Južnej Ameriky prichádza dosť hostí do Paríža tráviť prázdniny, navštíviť Európu,
         prezerať, čo vo svete nového. Predbežne sedia na pohodlnom mieste, stopujú, ako prechodí
         popred nich elegantný Paríž…
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1900" name="ftn.d56e1900">
        63
       </a>
       ]
      </sup>
      <span class="emphasis">
       <em>
        Quai d’Orsay
       </em>
      </span>
      (franc.) — Orsejské nábrežie
     </p>
    </div>
    <div class="footnote">
     <p>
      <sup>
       [
       <a class="para" href="#d56e1906" name="ftn.d56e1906">
        64
       </a>
       ]
      </sup>
      <span class="emphasis">
       <em>
        rue
       </em>
      </span>
      (franc.) — ulica
     </p>
    </div>
    <div class="footnote">
     <p>
      <sup>
       [
       <a class="para" href="#d56e1941" name="ftn.d56e1941">
        65
       </a>
       ]
      </sup>
      <span class="emphasis">
       <em>
        Pont-Royal
       </em>
      </span>
      (franc.) — kráľovský most, jeden z najstarších
               mostov v Paríži (z roku 1685)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1947" name="ftn.d56e1947">
        66
       </a>
       ]
      </sup>
      <span class="emphasis">
       <em>
        rue de Rivoli
       </em>
      </span>
      — Rivolská ulica, pomenovaná podľa Rivoli v
               Taliansku, kde roku 1797 zvíťazil Napoleon nad Rakúšanmi
     </p>
    </div>
    <div class="footnote">
     <p>
      <sup>
       [
       <a class="para" href="#d56e1953" name="ftn.d56e1953">
        67
       </a>
       ]
      </sup>
      <span class="emphasis">
       <em>
        Panna Orleánska
       </em>
      </span>
      — Jeanne d’Arc (1412 — 1431), francúzska
               hrdinka, ktorá na čele francúzskeho vojska vyhnala Angličanov z Orleánsu. Angličania
               ju odsúdili na cirkevnom súde a ako kacírku ju upálili v Rouene. Je zosobnením
               ľudového francúzskeho vlastenectva.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1994">
       </a>
       - 9 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Kde sa ulice najväčšmi križujú a ich sieť je najhustejšia, tam si zasadli väčšie
         obchody, ktorým meno vedia dámy až hen v Južnej Amerike. Módne sklady, rozchýrené naďaleko,
         známe všade v cudzozemsku. Majú hneď po viacej domov alebo skôr palácov, v ktorých sa
         predáva tovar od výmyslu sveta. Jeden myslí, že mu je miesta málo: aby ho bolo viac, stavia
         ešte jeden palác, skvelejší než ostatné. Tu je ustavičné premávanie, neraz i stisk, najmä v
         niektoré dni týždňa, keď je výpredaj tovaru, čo počína vychodiť z módy a ide za znížené
         ceny.
   </p>
   <p>
    Ľudia jednostaj vchodia a vychodia, nemajú si kedy klučku podávať. Čo vchodia, každý už
         donesie čosi peňazí; čo odchádzajú, odnášajú si balíčky, neraz i škatule. Večný odliv a
         príliv, výmena článkov a cenností.
   </p>
   <p>
    Tovar jednostaj vynášajú, a v skladoch ho predsa neubúda. Sú nevyčerpateľné, vyrátané
         azda, že majú trvať, kým svet svetom bude.
   </p>
   <p>
    Pripojili sme sa k prúdu, išli, kde idú iní. Potulovali sme sa pod širokým, skleným
         ústreším, prezerali výklady. Okolo nás bolo mnoho divákov: počuli sme i takýto rozhovor:
   </p>
   <p>
    „Poďme vari i my dnu,“ navrhovala dáma pod širokým klobúkom.
   </p>
   <p>
    „Ja si všetko myslím, že sme ani neprišli pre iné do Paríža,“ odvráva pán, ktorý bočí
         trochu od výkladov.
   </p>
   <p>
    „Dosial sme nepochodili moc po obchodoch,“ vraví mu pani.
   </p>
   <p>
    „Trochu som sa i divil, že sme v nich dosiaľ neboli.“
   </p>
   <p>
    A škoda sa odhrýzať. Vyplatí sa vždy nakuknúť a vidieť, čo inde nevídať. Prídeš vlastne
         na výkladný jarmok, iba že je pod krovom. Predavačky vyťahujú tovar z úkrytov, rozkladajú
         ho pred očima kupovateliek, oslepujú ich leskom, farbami, krojom, odtienkami. Vynakladajú
         skúsenosť a vlohy podviesť ich, aby tovar premenil gazdu, vyšiel z úkrytu a šiel kolovať na
         ulicu. Pracujú rukami, nohami neúnavne, ale najviac jazykom. Návšteva ide od stojana k
         stojanu, prezerá, skúma, uvažuje. Niektorá prišla napásť oči, nemá vôle kúpiť alebo nieto
         ako…
   </p>
   <p>
    Nájdu sa, čo prišli, že kúpia určitú vec, ktorú potrebujú. Obzerajú sa sťa ovce bez
         pastiera, nevediac, kam sa obrátiť. Mohol by chodiť, obzerať sa po dome a jeho príveskoch i
         týždeň, a sotva by uhádol, kam sa obrátiť a kde čo hľadať.
   </p>
   <p>
    Na šťastie sú po miestnosti páni, veľmi vážni, pekného zovňajšku, pečlive oholení a
         vyhladení. Vlasy sa im ligocú, od nich sa šíri vôňa, akú si môžeš zadovážiť len v lepších
         obchodoch s voňavkami. Vidia, že neznámy niečo hľadá, spýtajú sa ho veľmi láskave:
   </p>
   <p>
    „Čo ráčite hľadať?“
   </p>
   <p>
    „Nedbal by si kúpiť dáždnik. Neviem, kde by ho našiel.“
   </p>
   <p>
    „Dáždnik si môžete vybrať na prvom poschodí. Bohatý výber, nová výroba. Ráčte sa obrátiť
         napravo: nájdete dvíhadlo.“
   </p>
   <p>
    Dostal sa na cestu, ktorá ho povedie k dáždnikom. Netuší, že pán, vyobliekaný slávnostne
         vo fraku s bielou kravatou na náprsenke, ktorá sa až skveje, v lakovaných črieviciach, s
         peknou mašľou hneď za prstami je vlastne nápis, aké bývajú vo veľkých sadoch alebo horách
         okolo kúpeľov. Ukazujú smer, kadiaľ sa ide na filagóriu Dorky alebo Katinky, alebo na
         „Báječný výhľad“ a „Vrch dr. Lesebucha“.
    <sup>
     [
     <a class="footnote" href="#ftn.d56e2032" name="d56e2032">
      68
     </a>
     ]
    </sup>
    Nápisy, čo tu postavili, sú lepšie: lebo hovoria, odpovedajú úslužne na otázku,
         ba zodvihnú i ruku, hoci idú do výšky pol ramena: všetko abys’ lepšie pochopil, kam máš
         ísť. V ich hlave je miestopis obchodu nakreslený dopodrobna, inventár majetku, čo má obchod
         na svojom bydle, poukladaný sem a tam, alebo i rozhádzaný po stoloch v tomto dome a iných
         príveskoch domu. Vedia dopodrobna, kde leží najmenšia vec.
   </p>
   <p>
    „Ďakujem pekne,“ pokloní sa neznámy úslužnému pánovi a ide k vyťahovadlu.
   </p>
   <p>
    Keď vstúpil do kasne, nájdu sa i iní, čo majú ísť dohora. Človek v čiapke so striebornou
         šnúročkou sa spýta:
   </p>
   <p>
    „Na ktoré poschodie rozkážete?“
   </p>
   <p>
    „Prosil by na prvé poschodie.“
   </p>
   <p>
    Pocestuje dohora, nie ďaleko, to je pravda. Trochu akoby hučalo, kým kasňa vystupuje.
         Stroj zastane, trochu sekne, dvere otvoria. Neznámy je zasa na pevnej pôde, v novom svete.
         Všetko je inakšie, ale zas ako to isté, čo je dolu: miestnosť má tie isté rozmery a odseky,
         ale je tovar iný a zamestnanci tiež iní. Že sa poobzerá, v ktorú stranu sa obrátiť, ale
         ukazovateľ je tu a spýta sa ho:
   </p>
   <p>
    „Čo ráčite hľadat?“
   </p>
   <p>
    „Nedbal by si kúpiť dáždnik. Po tieto dni popŕcha. Paríž sa ide pokaziť, rozmočilo ho na
         kuteľ. Povedali mi, že na prvom poschodí.“
   </p>
   <p>
    Pán sa usmial neznámemu vľúdne. Iste, že vyratuje, prečo ide kúpiť dáždnik.
   </p>
   <p>
    ,Človeče, viem, že ho kupuješ, lebo popŕcha,‘ myslí si pod vľúdnym úsmevom. ,Nebudeš
         azda nosiť dáždnik, keď je pekne. Vidno, že si sa naučil hovoriť naprázdno, ako rapčadlo, a
         jazyk drať bez poriadku…‘
   </p>
   <p>
    „Ráčte týmto chodníkom rovno,“ ukázal mu rukou v bielej rukavičke, zodvihnúc ju na výšku
         pol ramena, aby nepokazil súmer tela a nerobil na fraku zbytočné záhyby. „Dáždnik si
         vyberiete za tým rohom. Bohatý výber, nová výroba. Ceny nízke, obsluha vzorná…“
   </p>
   <p>
    „Ó, ďakujem vám, pane, za toľkú dobrotivosť.“
   </p>
   <p>
    Úslužný pán sa pokloní usmievave a myslí si: ,Čiže si ešte zelená, ty priesadočka, v
         Paríži! Koľko minie týždňov a hádam mesiacov, kým privykneš vystupovať ako sa svedčí…‘
   </p>
   <p>
    Neznámy ide chodníkom, ktorý mu ukázali. Zazrie odrazu na stojane mnoho dáždnikov.
         Slečna mu poznala na nose, že hrnie k jej oddeleniu. Nemala náhodou kupovateľov. Urobia dva
         krôčiky proti nemu; na peknú tváričku, trochu bledú, vystúpil úsmev, pod ktorým sa zjavila
         ešte chutnejšia.
   </p>
   <p>
    ,Pekný parsún, na moj pravdu,‘ myslí si neznámy. ,Daj si pozor, aby si si nezadal…‘
   </p>
   <p>
    „Čo rozkážete, pane?“ prihovára sa mu slečna. Hlas má veľmi mäkký a zvučný, že sa
         zalieča uchu. „Azda by vám mohla poslúžiť dáždnikom?“
   </p>
   <p>
    „Dobrý deň, slečna!“ klania sa neznámy, ako sa patrí človeku, ktorý skúsil sveta.
   </p>
   <p>
    Slečna podkľakla akomak na pozdrav. Usmieva sa veľmi prívetive.
   </p>
   <p>
    „Nedbal by si kúpiť dáždnik, lebo včera som ho nemal. Len toľko, že ma nerozmočilo ako
         kuteľ. Na šťastie pohol som rozumom a skočil do tramvaje, hoc som sa musel stlačiť ani v
         preši. Veď viete, keď prší, že sa všetko hľadí uchýliť, a hybaj do tramvaje.“
   </p>
   <p>
    „Tu nájdete, čo si žiadate. Výber máme veľký, ako vidíte,“ posmeľuje ho slečna.
   </p>
   <p>
    „Veľmi sa mi páči, keď je výber. Nech si každý nájde, čo sa mu najväčšmi páči,“ odpovedá
         neznámy.
   </p>
   <p>
    „Vy by ste chceli niečo lepšieho?“ skusuje ho slečna.
   </p>
   <p>
    „Nuž aby trvalo. Nerád vidím, keď sa vec pokazí odrazu v prvý alebo druhý deň.“
   </p>
   <p>
    „Ja myslím,“ hovorí slečna, obrátiac sa k stojanu, prstík na ústach. Lesklý nechtík hrá
         perlovitým odbleskom.
   </p>
   <p>
    ,Kaľavná osoba, čo ako!‘ húta neznámy. ,A hovorí veľmi rozvažito. Poriadna osoba!‘
   </p>
   <p>
    Slečna siahla medzi dáždniky, položila ich päť-šesť na stôl, nad ktorým sa rozkladá jej
         stojan.
   </p>
   <p>
    „Ja myslím, niektorý z týchto sa vám pozdá.“
   </p>
   <p>
    Neznámy vzal do ruky, čo bol najbližšie. Obzeral mu najprv rúčku.
   </p>
   <p>
    „Ja by radšej, keby bola kvapka. Kvačku môžeš obesiť o ruku. Gombík, či je cibuľka, ach,
         nie: toto je hlava psíka, už čokoľvek je, prichodí ho držať v ruke. Pre nič iného by radšej
         kvaku,“ vyhovára sa neznámy.
   </p>
   <p>
    „Mali by ste slučku,“ ukazuje mu slečna úzky remenček, čo je ako obojok okolo hrdla
         psíka a z obojka visí slučka. „Ľahko prevliecť ruku cez ňu.“
   </p>
   <p>
    Prevliekla ruku cez slučku, dáždnik lengá veľmi pekne. Neznámemu sa dáždnik odrazu veľmi
         zapáčil. Ani čo by ho bol premenil. Ako naň pozerá, vidí pri ňom driečnu postavu slečny,
         ako sa pohybuje zručne a pružno, a keď stojí, stojí chutne na malých nôžkach.
   </p>
   <p>
    Vzal ho zas do ruky. Slučka ozaj nebola najhoršia. ,Všeličo vymyslia v Paríži! Majú
         dobrú hlavičku,‘ húta, pozerajúc na slučku a poťahuje, či sa neodtrhne. Ide rukou do nej,
         ale ju nemôže prešmyknúť.
   </p>
   <p>
    „Nemám ja ruku, ako je vaša, slečna,“ žaluje sa sklamaný. „Je priširoká a čosi drapľavá.
         Veľký rozdiel od vašej, hm, čo je ako kvet ľalie…“
   </p>
   <p>
    Prizrela sa mu bližšie a pomyslela si: ,No vidíš ti ho! Kto by sa bol nazdal?‘
   </p>
   <p>
    Ruka mu prešla, ani nie cele ťažko. Ale sprava sa mu nepáči. Keď stisne päst, zdá sa ani
         kiahnica. Ak má ruku otvorenú, ukážu sa zas po nej vrásky, okolo nechtov všakové zádery.
         Prsty sú nie prsty, ale skôr akoby boli klobásky. ,Nie, nehodno,‘ pomyslel si. ,Mrzká vec:
         čo nepristane, nepristane…‘
   </p>
   <p>
    „Viete“, začal z inej strany. Bol zabehol na nedobrý chodník, keď hľadel na jej rúčku:
         nebol si istý, či by niekde nezaviazol. „Ja by predsa len radšej s kvakou, a nech by bola
         hrubšia; ja sa vďačne opriem, keď ju mám v ruke, a tenké držadlo sa ohne alebo i zlomí.“
   </p>
   <p>
    „Toto iste vydrží,“ vybrala mu z hŕbky poriadnu kvaku. ,Nos, ak chceš, i dáždnik, čo
         majú predavačky na kapustnom trhu nad krámom,‘ pomyslela si. „Dáždnik veľmi pevný a
         elegantný,“ riekla vysmiata, dávajúc mu ho do ruky.
   </p>
   <p>
    Trochu sa naň oprel, neuhlo sa nič. „Kvaka dosť dobrá, ale tu na konci hrubá trochu,“
         podotkol. Bol naozaj ako nos, keď napuchne pri konci.
   </p>
   <p>
    „Táto je všade rovnaká,“ podložila mu druhú.
   </p>
   <p>
    Pozrel, oprel sa. Kvaka nebola najhoršia. Mala jaročkov navyrezávaných, čo idú naokolo.
   </p>
   <p>
    ,Čože nájde zasa?‘ dumá deva.
   </p>
   <p>
    „Je z dobrej látky,“ prihovára sa mu. Pomädlila ju trochu medzi prstami, či je ozaj
         látka poriadna.
   </p>
   <p>
    „Látka by bola trváca, mne sa veľmi vidí.“ Na obrube prevrátil látku a skúmal ju na
         opaku i líci. „Azda nepremokne?“
   </p>
   <p>
    „Kdeže by!“ usmiala sa ako urazená od nedôvery. Zabehol zas za chodník a zadrel trochu i
         do poctivosti. „Vlastná výroba. Náš dom púšťa do obehu všetky výrobky zaručené.“
   </p>
   <p>
    „Dobre má. Ja ho chválim. Nosiť dáždnik, keď kvapká cezeň, je ako čižma, keď do nej
         premoká: aspoň ja tak myslím o týchto veciach. Či nie? Nebol by to ako nezmysel alebo veľký
         omyl?“
   </p>
   <p>
    „Ach,“ prisvedčila slečna, zošklivená, „bola by veľká hanba pre náš dom!“
   </p>
   <p>
    ,Zišlo by sa ti trochu vody na ruky,‘ rozumovala pre seba. ,A hodne vody i na tvár.
         Okolo ucha, čo sú zárezy, zišlo by sa tiež poumývať.‘
   </p>
   <p>
    Nuž prehliadla ho dobre, hoci sa mu neprizerala veľmi. Prichodilo bedliť okolo tovaru, a
         nie obdivovať jeho tvár, ktorá sa čosi leskne, sťaby ju bol namastil. V hlbších zárezoch,
         áno, černie sa čosi, najmä okolo uší.
   </p>
   <p>
    „A otvára sa dobre?“
   </p>
   <p>
    Slečna ho otvorila, že frunglo, keď sa látka vystrela medzi rebrami.
   </p>
   <p>
    „Otvára sa dobre,“ pochválila a postavila ho nad hlavu i podhodila dva-tri razy.
   </p>
   <p>
    Padla od neho na ňu tôňa; líca akoby neboli také priblednuté.
   </p>
   <p>
    ,Poriadnej stvore dali predávať,‘ rozsúdil neznámy. ,Zručná je i obhoditá takto. Zišla
         by sa v našom dome. Ale gazdiná najradšej čeliadku, čo má parsún nepodarený. Do peknej
         dojedajú, kým ju nevyhryzú…‘
   </p>
   <p>
    „I na šírku by stačil,“ dodala slečna. „Ak by šibalo zboku, neublížilo by veľa.“
   </p>
   <p>
    „Nuž čo je šírka, v tej veci som nie majster, ale šírka je nie najhoršia. Ale vám zasa
         poviem, keď šibe zboku tuho, nešibe nikdy bez vetra: a keď je vetra nadostač, neúfam sa ja
         veľmi ani dáždniku. Mne ho raz bolo prevrátilo: čo malo ísť nadol, prišlo dohora. Prevrátil
         som ho na miesto horko-ťažko, ale verte mi, už nebol nikdy ako prvej. Nie veru, nemal som
         už v ňom potechy.“
   </p>
   <p>
    Slečna šibla očkom na druhú stranu, čo tam robia. Začalo jej byť všakovak, že sa ešte
         neodbavila.
   </p>
   <p>
    ,Čiže si zdĺhavý, vlečieš sa ako slimák. Vidno, že ti zvyšuje času…‘
   </p>
   <p>
    „Vždy je lepšie, keď je širší. Nepolieva po šatách,“ poučuje ho.
   </p>
   <p>
    „O šírku by sa ja nikdy nejednal. Keď je širší, nezavadí nikdy a lepšie obráni.“
   </p>
   <p>
    „Môžete druhú osobu obrániť, napríklad na ulici, keď vidíte, že mokne,“ spomenula mu
         ešte ako vec, čo sa tiež stáva niekedy.
   </p>
   <p>
    Neznámemu sa tá vec veľmi zapáčila. „Naozaj, keď sa tak vezme, keď je široký, mohli by
         byť pod ním dvaja odrazu.“ Pozrel na ňu zboka a myslí si: ,I teba by vďačne pritúlil: škoda
         by ťa bolo zmočiť.‘ Chcel jej čosi príhodnejšie povedať, ale sa zhákol odrazu. Slečna
         pozerala odrazu akosi vážne a prehrabávala sa v dáždnikoch.
   </p>
   <p>
    „Ale ja by chcel, čo by sa sám otváral. Robia ich, čo samy skáču.“
   </p>
   <p>
    ,Veru by omrzel i svätého,‘ žehre ona, prehrabávajúc sa v dáždnikoch.
   </p>
   <p>
    „Práve tento sa otvára sám.“
   </p>
   <p>
    Vzala ho, pritlačila spruhu, dáždnik sa vystrel veľmi pekne, že luplo.
   </p>
   <p>
    „Zíde sa v poli, keď ide statok napríklad a bojíš sa, že ťa pokole. Vyskočí dáždnik
         znezrady, a junce hybaj v strečky.“
   </p>
   <p>
    „Veľmi zaujímavé!“ diví sa slečna ľudskému dômyslu. „Nikdy som nepočula, že je dáždnik
         na junce.“
   </p>
   <p>
    „He-he,“ zasmial sa i on. „Vedia o fortieľoch, hm, i takí, čo nevieme vodu zamútiť.“
   </p>
   <p>
    ,Na mňa prišiel potrest, ako som ho dávno nemala,‘ ťažká si slečna. ,Keby aspoň niekto
         iný chcel prísť, hádam by sa odšipľal…‘
   </p>
   <p>
    „Na ňom sa spruha nepokazí, ako na niektorých,“ začala zasa slečna.
   </p>
   <p>
    „Preto som ja hneď vyzeral, či je súca,“ odpovedá on.
   </p>
   <p>
    Zatvoril ho, poobzeral dobre, pamädlil látku, pohral sa so šnúročkou, na ktorej visia
         dve guľôčky sťa bombolce. Ukazuje sa, že je ľad preborený, chvalabohu.
   </p>
   <p>
    „Bude mi ľúto za ním. Bol z najlepších: držala som ho trochu stranou,“ podotkla, že mu
         dodá viac chuti.
   </p>
   <p>
    „Nebanujte, slečna,“ teší ju neznámy. „Nech sa tovar míňa, na to je. Vám sťa kedy
         zadovážiť, keď vám ho bude treba: a čo je trváce, každý kúpi vďačne. Ja by len, či by ste
         nemali, čo sa i zatvára na pero: ako sám od seba?“
   </p>
   <p>
    Slečna temer skríkla. Sťaby ju bola jeho otázka sotila dolu strminou, ktorej sa už bola
         dostala temer na samý vrcholček, čopriam horko-ťažko. ,Odkiaľ sa v ňom berú toľké výkruty?‘
         diví sa mu.
   </p>
   <p>
    Na tvári mala vždy milý úsmev, ale teraz sa kútiky stiahli nadol, ako pohŕdnutím.
   </p>
   <p>
    „Boli sme ich mali len pred mesiacom,“ začala mu rozprávať. „Minulo sa ich koľkosi: ale
         potom nám ich začali vracať. Jednu paniu šibol po ruke, keď ho zatvárala, že jej opuchla.
         Tuším ju operovali. Pán dal vyňať spruhu a prerobiť ich na takéto.“
   </p>
   <p>
    Pozrela naň uspokojená, že mu podťala nohy.
   </p>
   <p>
    „Škoda byť: ja by sa nebol dal šibnúť. A keby ma i šiblo, nič by mi neurobilo. Nie mi je
         ruka dengľavá…“
   </p>
   <p>
    Slečna postavila dáždniky, čo ich neznámy zohrdil, na stojan. ,Nech budú na mieste, keď
         sa nechce pratať.‘ Ale zas doložila:
   </p>
   <p>
    „Ja som mala strýca. Iba sa uškrabol na ruke, a opuchla mu celá. Jeho tiež operovali,
         ale neosožilo. Rana prišla na žilu, čo ide od srdca. A mal i on ruku veľmi mocnú. Pred
         mesiacom zložila som pokoru za ním, chudákom…“
   </p>
   <p>
    Sklonila hlavu. Prišlo jej ľúto za úbohým strýcom.
   </p>
   <p>
    „Veľmi ľutujem, slečna, čo vás zašlo. Ale vám poviem, že váš strýčik bol nebodaj
         dengľavý. Pre márnu vec, chlap na mieste, nedal by sa o ruku pripraviť alebo o hlavu. Keď
         sa minuli, darmo sa na ne upriamovať. Ja si už len vyberiem tento, ak ma nepretiahnete.“
   </p>
   <p>
    „Náš dom predáva najlacnejšie v celom Paríži,“ ubezpečuje ho. „Gazda by sa veľmi
         nahneval, keby sme chceli preťahovať.“
   </p>
   <p>
    „Musí byť čosi vo veci, keď máte toľký svet v sklepe. Neviem, čo váš gazda bude mať, ale
         musí mať čosi, hádam porobeninu, že sa svet ťahá k nemu,“ diví sa neznámy.
   </p>
   <p>
    „Ceny, pane, ceny,“ ubezpečuje ho slečna. „Každý vidí, že sú menšie než inde a tovar
         lepší. Lacnota je porobenina a dobrá obsluha.“
   </p>
   <p>
    „Už čo je obsluha,“ uznáva neznámy, „ja sa môžem pochváliť, že som jej takej nevidel.
         Keď ma zájde potreba, vďačne by sa navrátil. Môj švagor nemá dáždnika: keď prídem domov,
         musím ho naviesť, aby si ho kúpil. Nedbal by vás zasa vidieť.“
   </p>
   <p>
    Slečna sa usmiala, ukladajúc zvyšné dáždniky, kde majú byť, aby nezavadzali. ,Vidíš ho
         zasa,‘ pomyslela si. ,Kto by sa bol nazdal! Len božeuchovaj vidieť ťa na mojom oddelení!‘
         ale po povinnosti ukľakla sa trochu a riekla:
   </p>
   <p>
    „Bude ma tešiť, keď nám ho pošlete.“
   </p>
   <p>
    „Nerád znevažujem koho, a švagor je švagor: vlastnej sestry muž,“ vysvetľuje neznámy.
         „Ale ako vravíte, že vás bude tešiť, aby ste si nemívali, že môj švagor je bohviečo, keď
         mňa vidíte. Z jednej sme dediny a čosi v rodine, nedá nikam. Ale, všakver, ani hruška nie
         je jedna ako druhá, hoci sú z jedného konára. A my veru dvaja, hoc sme čosi v rodine, nie
         sme z jedného hniezda.“
   </p>
   <p>
    „Nuž vieme, že sú nie všetci vzdelaní,“ uznáva i slečna. „Ale náš dom nehľadí na toho,
         čo kupuje. Peniaze sú od každého jednaké.“
   </p>
   <p>
    „Ja vás chválim, čo mi hovoríte o peniazoch. Ale zasa, kto sa nevie preukázať a ani
         svoje turáky vynaložiť, ako pán boh prikázal, keď sa švagor musí zaň hanbiť, ak sa s ním
         ukáže medzi svetom: ja myslím, že urobí lepšie, keď sedí doma. On ani nerád ide. Ale ja už
         naženiem vodu na mlyn a prídem najskôr zasa len sám pre dáždnik, keď sa mi pridá ísť do
         Paríža.“
   </p>
   <p>
    Slečna sa zasa usmiala a opakovala: „Bude ma veľmi tešiť.“ Udala mu, koľko príde za
         dáždnik, čo si vybral.
   </p>
   <p>
    „Ja som ho kupoval kedysi, ale som nedal zaň ani polovicu tejto ceny,“ poznamenal.
   </p>
   <p>
    „Bolo iste veľmi dávno, pred vojnou ešte,“ riekla ona. „Po vojne zdraželo všetko, i
         dáždniky.“
   </p>
   <p>
    „Veru, ako vidím,“ odpovedá on, „zdraželi nie najhoršie. A nemali prečo. Neboli
         naostatok ani v jednej bitke. A tých, čo ich nosia, tiež nebolo veľa doma. Nespustíte
         trochu? Prvým razom prichodí povážiť: nehľadieť na zárobok, ale radšej na parsún človeka.“
   </p>
   <p>
    „Náš dom má pevné ceny,“ odpovedá slečna. „Dal ich najnižšie, aby nebolo jednačky.“
   </p>
   <p>
    „Veď už to len ako mne. Držte ceny, ako chcete: ale keď mi spustíte, ja som nie z
         Paríža, aby sa šiel chváliť, že ste mi spustili.“
   </p>
   <p>
    „Nemôžem spustiť,“ ubezpečuje ona. „Koľko by spustila, toľko by mi strhli z platu.“
   </p>
   <p>
    „Keď je tak,“ uspokojil ju neznámy, „ja by vás nechcel ukrivdiť. Radšej nech mňa zabolí
         trochu, ako by malo zabolieť vás. Ja si ho vezmem a vy urobte, aby vám nebola škoda. Lebo
         obsluha je naozaj, čo sa mi najväčšmi páči v tomto dome.“
   </p>
   <p>
    „Ďakujem za uznanlivosť,“ a usmiala sa mu znova.
   </p>
   <p>
    Zapísala do knižky, tužkou na papier, čo predala. Pod stránkou bol papier belasý: z neho
         sa písmo odtlačilo na spodný lístok. Vytrhla lístok zapísaný a zobrala dáždnik.
   </p>
   <p>
    „Nech sa páči so mnou.“
   </p>
   <p>
    Stúpala pred ním pekným krôčkom, mladá a driečna. Poberal sa za ňou sťa veľký huňatý
         dunčo za svojou paňou.
   </p>
   <p>
    ,Obsluha veru poriadna,‘ uznáva. ,Ale bude i to vo veci, že sa jej čosi zapáčilo pri
         mne. A ktovie, či nie môj parsún? Ľaľa, ako si cnie, že sa poberám. Nemohla ma opustiť a
         pobrala sa so mnou, že ma odprevadí. Hodná stvora, môžem povedať.‘ Prišla k pokladnici.
         Slečna položila lístok, vytrhnutý zo zväzočka, neznámy vyčítal franky na mosadznú bliašku.
         Vydali mu, čo patrilo. Slečna pri pokladnici buchla pečiatkou tuho na karôtku a vrátila mu
         ju. Pekne ju zložil vo štvoro a odložil do tobolky. Má potvrdenie, že platil; nebudú môcť
         vyhľadávať od neho znovu. Slečna sa ho ešte spýtala, či chce zabaliť dáždnik. Ale on, že
         nie. Bolo sa zatiahlo a zberalo sa na dážď. Oddala mu ho teda, ale najprv odtrhla karôtku,
         čo na ňom visela s akýmisi písmenami.
   </p>
   <p>
    „Mohli ste ju i nechať,“ odhŕňa sa on, „možno by sa zišla.“
   </p>
   <p>
    „Nech ostane tu,“ ona na to a zahodila ju do kúta pri pokladnici, kde je kôš. „A váš je
         dáždnik.“
   </p>
   <p>
    Kývla mu trochu hlavou a išla svojou cestou.
   </p>
   <p>
    Neznámy hľadí za ňou a dumá. „Ba či sa nevráti?“ Postál trochu, počkal, pozrel na
         chodník, kadiaľ išiel prvej na oddelenie dáždnikov. Pri dáždnikoch nebolo slečny. Zastala
         pri oddelení čiapok, zhovára sa so slečnou, čo ich predáva, a chichocú sa čosi.
   </p>
   <p>
    ,Nuž tak,‘ rozhodol sa konečne. ,Ani akoby ma neznala, išla k tej druhej vyškierať zuby.
         A ja z uznanlivosti ani som sa nejednal. Bol by jej ešte povedal, ako sa jej len hlava
         nezakrúti v tomto jarmoku od rána do večera, a hádam deň po deň takto. Mne sa veru i hlava
         krúti…‘
   </p>
   <p>
    A už ho dvíhadlo spúšťalo do prízemia.
   </p>
   <p>
    Tam sa obzeral, ako ide robota, aká je obsluha. Všade slečny, všetko vyjednávajú so
         stránkami.
   </p>
   <p>
    ,Obsluha je ako svedčí,‘ rozsúdil, keď prišiel na hlavný portál. ,Ale, bože, odpusť
         hriechy, povedal by som predsa, že je nie nikde taká ako okolo dáždnikov…‘
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2032" name="ftn.d56e2032">
        68
       </a>
       ]
      </sup>
      <span class="emphasis">
       <em>
        Panna Orleánska
       </em>
      </span>
      — Jeanne d’Arc (1412 — 1431), francúzska
               hrdinka, ktorá na čele francúzskeho vojska vyhnala Angličanov z Orleánsu. Angličania
               ju odsúdili na cirkevnom súde a ako kacírku ju upálili v Rouene. Je zosobnením
               ľudového francúzskeho vlastenectva.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2274">
       </a>
       - 10 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Hneď z príchodu bolo treba pokonávať naše veci v peňažných ústavoch. Zasa na nás naľahla
         starosť, aby sme už raz vymenili listinu, ktorú nám dali na Londýn. V Bordeaux nechceli
         zahryznúť do jabĺčka, vykrúcali: bolo treba ísť hľadať v meste ústav, ktorý by nás
         obslúžil. Boli by sme najradšej, keby bol našský: s ním by sme sa azda ľahšie dorozumeli a
         našli u neho iste viac ochoty ako v Bordeaux. V to ráno, keď sme zišli do prízemia, pýtali
         sme sa domácej panej:
   </p>
   <p>
    „Či by ste nám nedali adresár mesta Paríža?“
   </p>
   <p>
    Z kuchyne vyšla jej matka, staršia pani. Načúva pozorne, či pochytí, čo hovoríme. Ani
         ona, ani jej dcéra nemohli na prvý raz uhádnuť, čo vlastne chceme.
   </p>
   <p>
    „Nedbali by sme pohľadať v knihe, v ktorej sú ulice, banky, divadlá a také veci,“
         vysvetľovali sme im.
   </p>
   <p>
    „Ach, nemôžu sa vynájsť v Paríži!“ vraví stará pani dcére. „Hľadajú čosi, a nemôžu
         nájsť. Aká bieda a starosť!“ ľutuje nás.
   </p>
   <p>
    „Veď nieto nič ľahšieho!“ zvolala mladá pani naradovaná, že nám môže poradiť. „Musíte si
         pohľadať Botan.“
    <sup>
     [
     <a class="footnote" href="#ftn.d56e2293" name="d56e2293">
      69
     </a>
     ]
    </sup>
   </p>
   <p>
    „A kto je to ten Botan?“ spytujeme sa.
   </p>
   <p>
    „Knižka, v ktorej nájdete všetko, kde je čo v Paríži. Ešte i okolie Paríža nájdete v
         nej: všetko, čo len chcete,“ vysvetľuje nám.
   </p>
   <p>
    „Práve taká kniha by sa nám zišla,“ zvolali sme nalakomení. „Vravíte, že sa volá Botan?“
   </p>
   <p>
    „Áno, Botan,“ potvrdila mladá pani.
   </p>
   <p>
    „A píše sa takto?“ pýtal som sa z opatrnosti a napísal som do knižočky veľmi zreteľne:
         „Botan.“
   </p>
   <p>
    „Vala,“
    <sup>
     [
     <a class="footnote" href="#ftn.d56e2312" name="d56e2312">
      70
     </a>
     ]
    </sup>
    prisvedčila pani. „Veľmi dobre. Volá sa Botan.“
   </p>
   <p>
    „Majú ho v kníhkupectve?“ spytujeme sa.
   </p>
   <p>
    „Majú ho vo všetkých obchodoch,“ zvolala. „Ale my ho nemáme.“
   </p>
   <p>
    „Preto nič. Pohľadáme ho.“
   </p>
   <p>
    Išli sme raňajkovať do kaviarne na rue du Bac.
   </p>
   <p>
    Boli sme už dosť dobre privykli v našej tichej ulici a v rue du Bac. Prv, ako sa príde
         do kaviarne, je kníhkupectvo, ale menšie. Predávajú v ňom plány mesta, vodičov po Paríži,
         romány, novely. Hlavný predaj bude časopisov. Majú všetky denníky: každý má priehradku v
         stojane, kde čaká kupovateľa, zložený do osmorky vo stôsiku. I ja som si kupoval novinky v
         tom obchode každé ráno. Domáci pán vyšiel z miestnosti na chodník, oddal mi patričné číslo
         a ja som mu zaplatil, čo patrilo. Ale tretie či štvrté ráno už nevyšiel z miestnosti, iba
         čo pozdravil. Novinky som si vybral sám z priehradky, peniaze položil na stojan k drobným,
         čo tam boli na hŕbke. Bol som videl mnohých, čo prechodili, že položili peniaze, vyňali
         novinky z priečinka a išli svojou cestou. Nejeden, ak nemal drobných, dal väčší peniaz a
         vybral si drobných toľko, koľko mu patrilo vydať.
   </p>
   <p>
    Keď pán obchodník nevyšiel po peniaze, ale iba riekol „Voila,“ čo znamenalo iste ako
         dobre, že je vec v poriadku: pomyslel som si sebevedome, lebo mi veľmi lichotilo:
   </p>
   <p>
    ,Teraz som už Parížan! Prijali ma do susedstva ako sú druhí.‘
   </p>
   <p>
    Vtedy som sa i opovážil pohladiť po prvý raz veľkého čierneho kocúra, ktorý si priadol
         na stojane pri hŕbke drobných. Kocúr sa dal pohladiť, uľahoval, preťahoval sa pod dlaňou a
         dudal ešte tuhšie. Bolo vidno, že sa mu hladkanie páči odo mňa, ako od iných, čo kupovali v
         obchode. Nikde nevídať takých pekných mačiek ako v Paríži. Majú ich iste veľmi radi a
         opatrujú ich dobre. Vidno ich všade po obchodoch, kde si vedú ako doma. Obchodníci ich
         možno držia z povery: ako v Južnej Amerike podkovu, ktorú zabíjajú do prahu na obchode. Ale
         podkova musí byť nájdená niekde na ceste. Možno držia ich na zábavu alebo ozdobu
         miestnosti, ak nie práve kvôli myšiam.
   </p>
   <p>
    V to ráno som si tiež vzal noviny, zaplatil, čo patrilo, ale som vstúpil do obchodu.
   </p>
   <p>
    „Prosím vás, predajte mi Botan.“
   </p>
   <p>
    Obchodník sa trochu zarazil, čo to pýtam, potom mi vyznal:
   </p>
   <p>
    „Ja veru nemám Botan.“
   </p>
   <p>
    ,Zahanbil sa akiste, chudák, že mu chybuje v obchode taká kniha, ktorú kupujú
         podchvíľou,‘ pomyslel som si. Bolo mi ľúto, že som ho uviedol do rozpakov. Porúčal som sa.
   </p>
   <p>
    V kaviarni sme už boli ako doma. Posluhovala nás najviac slečna: bolo badať, že veľmi
         vďačne. Niekedy sa nám prihovoril i domáci pán.
   </p>
   <p>
    „Veľmi mrcha čas dnes,“ riekol, ak pršalo. Obyčajne dodal: „Toho roku sme ani nemali
         leta.“
   </p>
   <p>
    „Veľká škoda!“ odpovedali sme. „Veľmi nepríjemné.“
   </p>
   <p>
    Neviem prečo, ale všade sme tisli slovo „veľmi“. Hľadeli sme užívať mocných výrazov, že
         nás ľahšie porozumejú.
   </p>
   <p>
    Začínali sme už rozoznávať hostí riadnych od tých, čo zaveje medzi nás náhoda, ako
         zaviala nás. Okolo desiatej prichádzajú do miestnosti v dlhých bielych kytliach, iste čo
         pracujú po skladoch, hádam i v dielňach, napríklad v kníhväzačských. Ešte viac ich
         prichádza v modrých blúzach, s okrúhlou bliaškou na prsiach: prevážajú, skladajú a
         nakladajú batožinu na železnici. Prichádzajú z blízkeho „Gare d’Orsay“,
    <sup>
     [
     <a class="footnote" href="#ftn.d56e2353" name="d56e2353">
      71
     </a>
     ]
    </sup>
    nádražia, v ktorom sme i my boli vystúpili. Zaskočia do kaviarne, ako
         zhovorení, dva razy denne: na druhé raňajky a na olovrant. Zajedia si chleba s rezníkom, čo
         už gazda bol pripravil. Iní si donesú kus studenej pečienky a prídu si iba zapiť, alebo
         kvôli spoločnosti. Nosiči pracujú namáhave, treba im silnej chovy. Ale vidno, ťažká práca
         ich nerozhorčuje. Sú veselí, žartujú medzi sebou a s inými hosťmi, čo sú hádam malí
         obchodníci, menší úradníci, alebo možno pomocníci v obchodoch. Bočná miestnosť je tiež
         plná. Prídu chlapi v blúze, vytiahnu balík s merindou a zajedajú si výtečným chlebom,
         kúpeným v pekárni. Hostí z bočnej, čo netŕžia mnoho, iba čo vypijú pohár pri jedení a zas
         idú po práci, obsluhuje najviac sama slečna, veľmi radostne. Neraz si i postoji pri nich,
         pozhovára sa, ak práve nemá naliehavej roboty za pultom.
   </p>
   <p>
    Pod plachtou usalaší sa neraz väčšia spoločnosť, tiež v určité hodiny: keď prihrmí vlak
         na Gare d’Orsay. Donesú kufríky a škatule, často iba skromné batôžky a košíky. Ženičky nie
         sú oblečené podľa módy, ale len tak po dedinsky. Ruky majú vyrobené a neúhľadné. Onakvejšia
         ich skryje do rukavíc, počerných, z pletiva. Neraz ženičky sú v bielych čepčekoch,
         pletených všakovak, ale bez mašlí a iných príveskov. Ktovie z ktorých krajov prichodia?
         Medzi nimi vídať starenky svieže a veselé. V čepčeku a kabátiku s temným šnurovaním
         ponášajú sa na naše ženičky v starých časoch, keď nosievali mentiečky. Možno je to ľud z
         okolia. Donesú si v batôžku alebo v koši merindu, pečienku dobre pripravenú, ktorú iste
         doma prihotovili na cestu do hlavného mesta, väčší peceň domáceho záživného chleba.
         Posadajú za stôl, ujedajú si, vynukujú sa a zapíjajú si dobrým bielym vínom, ktorého im
         gazda natočí.
   </p>
   <p>
    Iný, čo príde na Gare d’Orsay, donesie batožiny niečo viacej: kufor alebo väčší kôš,
         ktorý mu prekáža. Má mnoho batožiny a možno sa poberá hľadať si hospodu, alebo ísť po práci
         po meste, pri čom by mu batožina zavadzala. Zasadne si v bočnej miestnosti, zaje si, vypije
         pohár vína a batožinu zverí domácemu pánovi, aby ju nemusel so sebou vláčiť.
   </p>
   <p>
    „Veľmi dobre!“ kývne mu on. Ukáže mu kút v hlavnej miestnosti, kde ju môže nechať, kým
         si ju bude môcť odniesť. A batožina ostane v kúte celý deň, nikto sa o ňu neobzrie, ani sám
         gazda: nebojí sa, že mu ju odnesú…
   </p>
   <p>
    Dobre padlo stopovať život, ktorý sa odohráva ticho a pokojne v šumiacom ruchu veľmesta,
         sťa život mestečka, alebo práve pokojnej dediny.
   </p>
   <p>
    „Aká prítulná miestnosť, hniezdo dobrých, jednoduchých ľudí,“ pochvaľovali sme si, „na
         dva kroky od Tuillerií a Palais Royala.“
   </p>
   <p>
    Jedia, pijú osebe alebo spolu; kto čo potrebuje, berie si sám z pultu. Batožinu
         nechávajú pod opaterou gazdu, ktorý veru nemá kedy dozerať na ňu veľmi: neraz ani nevie
         určite, čia je ktorá. Hostia prichodia, pohodia veselé slovo. Príde slúžka od pekára v
         papučkách, s košíkom voňavých rožkov a dobrého pečiva. Kým gazda vyberá z koša a ukladá do
         košíkov, čo mu doniesla, hovorí jej tichým hlasom iste kadejaké pestvá: ona sa smeje, že
         jej slzy tečú. Iní hostia nepokazia, priloží každý, čo môže.
   </p>
   <p>
    „To veru nie je Paríž, priateľu! Veď sme my tu v akomsi mestečku, alebo hádam na
         dedine!“ zvolali sme neraz.
   </p>
   <p>
    Cítili sme sa veľmi dobre medzi nimi. Nezbadali sme ako, iba keď sme sa stali i my
         súčiastkou tohto sveta. Káva nám inde nechutila. Rožky nám neboli nikde tak dobre vypečené
         a chutné. Musela byť veľká prekážka, ak sme vystali v ustálené hodiny z kaviarne na rue du
         Bac. Iní hostia nám privykli. V jedno ráno jeden z nich vykladal karty: iným ich bol
         vyložil a pokladal si za povinnosť neobísť ani nás s vecou, ktorá sa iným páčila…
   </p>
   <p>
    V to ráno nás trápil Botan. Pobrali sme sa ulicou du Bac, ale nie na nádražie. Išli sme
         protivným smerom, kým sme neprišli na širokú ulicu. Pomník telegrafistu Clauda Chappeho je
         pred nami, našli sme zas kníhkupectvo, kde nás bol doviedol náš priateľ hneď v prvý večer.
   </p>
   <p>
    Bolo ráno, ale v obchode už bola vysoká pani. Bola oblečená a vyriadená úplne. Tuším
         poprávala niečo, nebodaj šila: aspoň odložila niečo ako šitie na stoličku, keď sme vošli.
         Tiež obchod niečo tichý, čo ide poľahky. Nevídať v ňom mnoho sveta, kocúr priadol na pulte.
         Nuž pocity a dojmy, ktoré zbieraš mimochodom. Nehodno z nich určovať, ako sa komu vodí: čo
         má, alebo čo prijíma a neprijíma.
   </p>
   <p>
    „Prosím vás,“ spytujem sa panej, „nemali by ste Botan?“
   </p>
   <p>
    „Botana nemám,“ odpovedá. „Ale mám tuto dobrú knihu.“
   </p>
   <p>
    Dala mi do ruky belasú knižku. Poprezeral som ju povrchne; v nej nebolo, čo som hľadal.
         Bola tá istá, ktorú mi bola ponúkla v prvý večer.
   </p>
   <p>
    „Nemáte takej, kde by bol adresár úradov, peňažných ústavov a obchodov?“ vysvetľoval som
         jej.
   </p>
   <p>
    „Nie, Botana ozajstného veru nemám.“
   </p>
   <p>
    Vyšli sme na širokú ulicu trochu zarazení.
   </p>
   <p>
    „Dnes nemáme šťastia,“ žalovali sme sa. „Nemôcť nájsť v Paríži vec jednoduchú, ako
         Botan! Pôjdem ho pohľadať do veľkého kníhkupectva.“
   </p>
   <p>
    Neboli sme v nepatrnej ulici. Široká cesta, stromoradia, veľká premávka: všetko
         dosvedčuje, že sme v ulici veľkej. Na rohu je meno veľmi známe: „Boulevard Saint Germain“.
    <sup>
     [
     <a class="footnote" href="#ftn.d56e2397" name="d56e2397">
      72
     </a>
     ]
    </sup>
    Neďaleko je veľký starý palác, v ňom je ministerstvo, myslím, verejných prác.
   </p>
   <p>
    Ale mali sme pocit a či skôr predpojatosť, že srdce Paríža, obchodného a svetáckeho, je
         na Place de l’Opéra.
    <sup>
     [
     <a class="footnote" href="#ftn.d56e2405" name="d56e2405">
      73
     </a>
     ]
    </sup>
    A veľké pohodlie dostať sa naň. Máš tramvaje a autobusy na všetky strany
         Paríža, čo sa na ňom schádzajú. Išli sme i my k Opere hľadať pomoci.
   </p>
   <p>
    Autobus, ktorým obyčajne chodievame k Opere, odviezol nás i teraz. Zostúpili sme hneď na
         počiatku avenue de l’Opéra, kde je veľké kníhkupectvo, známe hádam v celom svete: majiteľ
         jeho má to isté meno ako pôvodca kníh veľmi rozšírených všade, ktoré rozprávajú o zjavoch
         na oblohe a nebeských telesách.
    <sup>
     [
     <a class="footnote" href="#ftn.d56e2413" name="d56e2413">
      74
     </a>
     ]
    </sup>
    Človek ešte iba prášil knihy, ktoré sú na stojanoch predo dvermi obchodu.
   </p>
   <p>
    „Prosíme vás,“ spýtali sme sa ho, „nemáte Botan?“
   </p>
   <p>
    „My ho veru nemáme,“ odpovedá on.
   </p>
   <p>
    Boli sme zarazení. Veľké kníhkupectvo, hádam z prvých v Európe: a nemať Botan! Nemohli
         sme sa ani spamätať.
   </p>
   <p>
    „Adresár obchodov, peňažných ústavov,“ naliehali sme.
   </p>
   <p>
    „Máme celý výber vodičov,“ ukazoval nám na stojane.
   </p>
   <p>
    „Veríme, ale tých nám netreba. My hľadáme Botan.“
   </p>
   <p>
    „Ľutujem, Botana nemáme.“
   </p>
   <p>
    „Poďme k Opere,“ radil som. Na ktoromsi boulevarde a či avenue videl som veľké
         zastupiteľstvá paroplavebných spoločností, úradovne pre cestujúcich. „Je tam kdesi okolo
         Opery i úradovňa pre cesty v povetrí. Už len kdesi musia mať Botan.“
   </p>
   <p>
    Išli sme. Čas nebol veľmi pekný, ako včera. Na rohu avenue de l’Opéra a boulevarda des Capucines
    <sup>
     [
     <a class="footnote" href="#ftn.d56e2438" name="d56e2438">
      75
     </a>
     ]
    </sup>
    čakalo nás v to ráno zvláštne prekvapenie. Našli sme, čo nájsť v Buenos Aires
         alebo v Santiago de Chile
    <sup>
     [
     <a class="footnote" href="#ftn.d56e2444" name="d56e2444">
      76
     </a>
     ]
    </sup>
    na každom rohu, ale čoho sme v Paríži dosiaľ nevideli: dielňu na leštenie
         obuvi. Je cele jednoduchá. Drevená truhlička, v nej poukladané riadiky. Truhlička je hlavný
         kus: na ňu postavia nohu, keď si dajú čistiť obuv. Opätok príde do jamky, aby sa obuv
         nepomkla pri čistení.
   </p>
   <p>
    Čistiteľ má tie isté spôsoby a zásady v práci ako jeho súdruhovia v Amerike. Ibaže
         nevytiera obuv hodvábnou handrou tak dotuha a rýchle, sťaby hobľoval, že sa obuv začne
         blyšťať sťa benátske zrkadlo a na nohu príde horúčava, až páli, od takého trenia. On tiež
         šuchá veľmi mäkkou handričkou, ale ju dá do gundže a šuchá pomaly a šetrne, aby ti otlaky
         nerozohrial. Obuv sa neleskne ako v Buenos Aires, ale je čistá a blyští sa ešte ta.
   </p>
   <p>
    Navštevovatelia veľkej kaviarne oproti, čo pochodia z Južnej Ameriky, pôjdu si iste k
         nemu čistiť obuv. Pritom zabudnú na boulevard des Capucines a predstavia si, že sú niekde
         na Avenida de Mayo
    <sup>
     [
     <a class="footnote" href="#ftn.d56e2454" name="d56e2454">
      77
     </a>
     ]
    </sup>
    alebo na Paseo de Julio v Buenos Aires. Podobnosť je tým väčšia, že premávka tu
         nie je o nič menšia, ak je nie väčšia, ako tam u nich. Ale v Paríži peší človek nie je
         predsa ohrozený toľme ako v Buenos Aires, kde taxi idú ticho, kĺžu sa po hladkej dlažbe
         pošepky akosi, lebo ju vymastia často surovým petrolejom. Majú ho, koľko chcú, vo veľkých
         studniach v Comodoro Rivadavia.
    <sup>
     [
     <a class="footnote" href="#ftn.d56e2460" name="d56e2460">
      78
     </a>
     ]
    </sup>
    Taxi v Paríži trochu hrkoce; keď prechodíš krížom ulicou alebo cestou, počuješ
         ho, že ti je za pätami. Iste sa zhumpľoval trochu i on, chudák, vo vojenskej službe…
   </p>
   <p>
    Čistiteľ obuvi bol už starec s okuliarmi a peknou šedivou bradou. Na hlave mal čiapočku
         bez striešky, ako ju mávajú majitelia domov, keď sú v svojom dome, ibaže jej chybí zlatá
         kystka. Vyčistil nám obuv poriadne, vykefoval nám šaty, ako svedčí, a salutoval. Neviem, či
         bol Talian: v Južnej Amerike, čo patria k jeho cechu, sú napospol Taliani a najviac vari
         synovia „della bella Napoli“.
    <sup>
     [
     <a class="footnote" href="#ftn.d56e2468" name="d56e2468">
      79
     </a>
     ]
    </sup>
   </p>
   <p>
    Niekde v tom okolí sme vošli do úradovne cestujúcich.
   </p>
   <p>
    „Prosím vás, máte Botan?“
   </p>
   <p>
    „Predáme vám lístok na loď: do Severnej, do Južnej Ameriky, do Sidney,
    <sup>
     [
     <a class="footnote" href="#ftn.d56e2481" name="d56e2481">
      80
     </a>
     ]
    </sup>
    alebo na Cap Nord,“ ponúkol nám úradník.
   </p>
   <p>
    „Ja by radšej kúpil Botan,“ navrhoval som ja.
   </p>
   <p>
    „My ich nepredávame. Máme lístky. Cesta do Norvéžska je najkrajšia teraz podjeseň.“
   </p>
   <p>
    „Veru sotva pôjdeme toho roku,“ vyhovárali sme sa.
   </p>
   <p>
    Chceli sme sa zberať, a on nám navrhol:
   </p>
   <p>
    „Vezmite si vodiča, zíde sa vám i on.“
   </p>
   <p>
    Ukázal nám belasú knihu, ktorú nám i inde núkali.
   </p>
   <p>
    Boli sme zasa na ulici. Vrtel nám v hlave Botan, kde sa skrýva, že ho nenájsť. Videli
         sme veľké kníhkupectvo.
   </p>
   <p>
    „Nie je nakladateľstvo,“ všimol som si lepšie, „iba kníhkupectvo, ale ohromné.
         Nakladateľ hľadí odpredať svoje výrobky. Kníhkupec nemá prečo natískať jednu knihu a
         pritajiť druhú, keď má osoh na jednej ako i na druhej.“ Vošli sme do obchodu.
   </p>
   <p>
    „Prosím vás, máte Botan?“
   </p>
   <p>
    „Botan?“ zadivil sa trochu kníhkupec: „Veru nemôžem slúžiť.“
   </p>
   <p>
    „A ako je to,“ spytujem sa, „že tej knihy nikde nedostať?“
   </p>
   <p>
    „Malý odbyt,“ vyhovára sa kníhkupec. „Nevyplatí sa. Je ako úradné vydanie. Nedržíme ho v
         obchodoch.“
   </p>
   <p>
    „Podivné!“ žalujeme sa. „Bez neho v meste nikam, a nemáš ho kde kúpiť.“
   </p>
   <p>
    Už sme sa nechceli dať odpraviť hocijako. Prichodilo prísť veci na koreň už čo ako. V
         pomykove mi zišlo ešte čosi na um.
   </p>
   <p>
    „To dielo potrebujeme, nemôžeme sa hnúť bez neho. Adresár mesta musí už len byť kdesi!“
         dohováral som kníhkupcovi. „Ak ho nepredávajú, azda ho budú požičiavať niekde. Alebo ho
         možno vyložia pre upotrebenie obecenstva!“
   </p>
   <p>
    „Akože,“ odpovedá on. „Nájdete ho temer všade.“
   </p>
   <p>
    „Poraďte nám, kde by sme ho našli, tu niekde v blízkosti,“ prosili sme ho.
   </p>
   <p>
    „Hen vám je poštový úrad. V úrade ho nájdete.“
   </p>
   <p>
    Ďakovali sme ochotnému človeku. Poštu bolo ľahko nájsť, je za samou Operou. Prichodilo
         nám ju obísť: jej budova sa veru rozložila. Zaujala pre seba hneď celé námestie.
   </p>
   <p>
    „Čo bude v nej takého?“ rozmýšľali sme. „I na Veľkú operu je akosi primnoho, čo tu
         vidíme.“
   </p>
   <p>
    Dali sme Opere nateraz pokoj, ponáhľali sme sa na poštu.
   </p>
   <p>
    „Prosím vás, kde je Botan?“ spýtali sme sa pána, pracovavšieho za sklenou priehradkou.
   </p>
   <p>
    „Ráčte ísť ta,“ ukázal perom v jednu stranu.
   </p>
   <p>
    Vyzeráme, kde je: ale nešťastného Botana nevídať.
   </p>
   <p>
    Jeden pán stál pri stole, prehrebal sa v akýchsi bachantoch: lajstre, či čo, ale
         doriadené. Pán bude „obecenstvo“ ako i my. Svedčnejšie unúvať jeho, ako ísť domŕzať
         úradníkov.
   </p>
   <p>
    „Prosím vás, nevedeli by ste nám povedať, kde je Botan?“ pýtame sa ho.
   </p>
   <p>
    „Ráčte, tu ho máte!“ odpovedá nám. Hneď sa i pomkol trochu, aby bolo i nám miesta pri
         stole. „Ťažko sa vyznať,“ ponosuje sa. „Je v kusoch, niečo sa i roztrhalo…“
   </p>
   <p>
    Pekná veru knižočka! Bol bachant veľkého formátu, hrubý a ťažký. Na stole ležali z neho
         tri a či štyri kusy ako hrubé zväzky. Rozdelili ho cele rozumne, aby viacerí mohli sa v ňom
         prehrebať odrazu. Ktože by šiel kupovať toľké lajstre a tobôž ich vláčiť so sebou po
         Paríži. Ani v batožine by im ľahko nenašiel miesta.
   </p>
   <p>
    Hoci bol v kusoch, poniektoré stránky zafúľané, iné potrhané, obslúžil nás jednako veľmi
         dobre. Našli sme dosť ľahko adresy, ktoré nám boli treba. S adresami ľahko sa vynájsť. Máme
         predsa plán mesta: môžeš prísť, kde sa ti páči.
   </p>
   <p>
    Botan nám radil ísť najprv do rue de la Chaussée d’Antin. Na pláne stojí, že je hneď za
         Operou.
   </p>
   <p>
    „Odbavíme sa chytrejšie, ako sme sa nazdali,“ tešili sme sa. „Netreba sa nám ďaleko
         unúvať.“
   </p>
   <p>
    Hľadáme okolo námestia všade rue de la Chaussée d’Antin, nemohli sme na ňu potrafiť
         nijako.
   </p>
   <p>
    „Kadial sa ide na rue de la Chaussée d’Antin?“ spytujeme sa strážnika, stojaceho pred
         ktorýmsi veľkým obchodom.
   </p>
   <p>
    „Pôjdete týmto smerom,“ ukazuje nám klockom. „Za samým rohom, čo tam vidíte.“
   </p>
   <p>
    „Veru, priateľu,“ uznali sme velmi vďačne, „nieto plánu mesta Paríža nad strážnika…“
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2293" name="ftn.d56e2293">
        69
       </a>
       ]
      </sup>
      <span class="emphasis">
       <em>
        Botan
       </em>
      </span>
      — Bottin, parížsky adresár
     </p>
    </div>
    <div class="footnote">
     <p>
      <sup>
       [
       <a class="para" href="#d56e2312" name="ftn.d56e2312">
        70
       </a>
       ]
      </sup>
      Voilá — akurát, práve.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2353" name="ftn.d56e2353">
        71
       </a>
       ]
      </sup>
      <span class="emphasis">
       <em>
        Gare d’Orsay
       </em>
      </span>
      (franc.) — Orsajská stanica
     </p>
    </div>
    <div class="footnote">
     <p>
      <sup>
       [
       <a class="para" href="#d56e2397" name="ftn.d56e2397">
        72
       </a>
       ]
      </sup>
      <span class="emphasis">
       <em>
        Boulevard Saint Germain
       </em>
      </span>
      (franc.) — jedna z Veľkých alebo
               Vnútorných tried. Bulváre boli vybudované na mieste hradieb. Sú široké vyše 30 m a sú
               vysadené stromoradím.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2405" name="ftn.d56e2405">
        73
       </a>
       ]
      </sup>
      <span class="emphasis">
       <em>
        Place d’Opéra
       </em>
      </span>
      (franc.) — Námestie Opery
     </p>
    </div>
    <div class="footnote">
     <p>
      <sup>
       [
       <a class="para" href="#d56e2413" name="ftn.d56e2413">
        74
       </a>
       ]
      </sup>
      <span class="emphasis">
       <em>
        … má to isté meno ako pôvodca kníh veľmi rozšírených všade, ktoré
                  rozprávajú o zjavoch na oblohe a nebeských telesách
       </em>
      </span>
      — t. j. ako Camille
               Flammarion (1842 — 1925), francúzsky hvezdár a popularizátor astronómie
     </p>
    </div>
    <div class="footnote">
     <p>
      <sup>
       [
       <a class="para" href="#d56e2438" name="ftn.d56e2438">
        75
       </a>
       ]
      </sup>
      <span class="emphasis">
       <em>
        boulevard des Capucines
       </em>
      </span>
      (franc.) — Kapucínsky bulvár
     </p>
    </div>
    <div class="footnote">
     <p>
      <sup>
       [
       <a class="para" href="#d56e2444" name="ftn.d56e2444">
        76
       </a>
       ]
      </sup>
      <span class="emphasis">
       <em>
        Santiago de Chile
       </em>
      </span>
      — hlavné mesto Chile. Leží pri rieke
               Mayocho.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2454" name="ftn.d56e2454">
        77
       </a>
       ]
      </sup>
      <span class="emphasis">
       <em>
        Avenida de Mayo… Paseo de Julio
       </em>
      </span>
      (špan.) — Bulvár Mája… Trieda
               Júla, veľké ulice v Buenos Aires, hlavnom meste Argentíny, najväčšom prístave Južnej
               Ameriky
     </p>
    </div>
    <div class="footnote">
     <p>
      <sup>
       [
       <a class="para" href="#d56e2460" name="ftn.d56e2460">
        78
       </a>
       ]
      </sup>
      <span class="emphasis">
       <em>
        Comodoro Rivadavia
       </em>
      </span>
      — patagónske prístavné mesto na brehu
               Atlantického oceánu
     </p>
    </div>
    <div class="footnote">
     <p>
      <sup>
       [
       <a class="para" href="#d56e2468" name="ftn.d56e2468">
        79
       </a>
       ]
      </sup>
      <span class="emphasis">
       <em>
        synovia „della bella Napoli“
       </em>
      </span>
      (tal.) — synovia „krásneho
               Neapolu“
     </p>
    </div>
    <div class="footnote">
     <p>
      <sup>
       [
       <a class="para" href="#d56e2481" name="ftn.d56e2481">
        80
       </a>
       ]
      </sup>
      <span class="emphasis">
       <em>
        Sidney
       </em>
      </span>
      — mesto v severoamerickom štáte Ohio. Leží na rieke
               Miami.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2562">
       </a>
       - 11 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Na rue de la Chaussée d’Antin bol peňažný ústav, čo mal meno, ktoré sa nám veľmi
         zapáčilo. V susedstve tejto je iná ulica. V nej sú ústavy, ktorých meno sa nášmu uchu veľmi
         zaliečalo. Išli sme teda, kam nás poslal Botan.
   </p>
   <p>
    Rue de la Chaussée d’Antin má, ako vidíme, veľmi dlhé meno. Ale ani ona nie je krátka,
         mohol by i ja dosvedčiť, lebo sa nám pritrafilo, že sme do nej vošli na zlom mieste: Museli
         sme ju premerať temer z jedného konca na druhý. Dosť sme sa nachodili, hoc prechádzka
         nebola nepríjemná. Keď sme prišli na číslo, za ktorým sme išli, nevošli sme dnu. Ústav
         nezodpovedal našim potrebám.
   </p>
   <p>
    Prešli sme i susednú ulicu, kde sú iné ústavy: ale tiež nám nemohli byť na pomoci.
         Ostalo na prechádzke, ktorá bola poučná a príjemná, ale list na Londýn sme nevymenili.
   </p>
   <p>
    Bolo poludnie.
   </p>
   <p>
    „Poďme na obed. Po prechádzke, ako naša, zíde sa sadnúť si za prikrytý stôl…“
   </p>
   <p>
    Z námestia Opery vrátili sme sa do našej ulice. Privykli sme jedávať v reštaurantoch,
         ktoré sú nablízku, i vyznali sme sa už trochu v názvosloví jedál. Aspoň sme tušili z
         väčšieho, ktoré jedlá znamenajú podivné mená na lístku.
   </p>
   <p>
    Naša ulica je trochu ako slepá. Jedným koncom vychodí na nábrežie: to je veľkolepý
         východ, pri železničnej stanici, na ktorej sme boli zostúpili. Ale druhý koniec vychodí na
         rue des Saints Peres,
    <sup>
     [
     <a class="footnote" href="#ftn.d56e2583" name="d56e2583">
      81
     </a>
     ]
    </sup>
    čo ide priekom. Tu sú napospol veľké ústavy; dnes stoja ticho a zádumčive:
         „École des Beaux Arts“,
    <sup>
     [
     <a class="footnote" href="#ftn.d56e2589" name="d56e2589">
      82
     </a>
     ]
    </sup>
    umelecká škola. Budova je dlhá, od nábrežia hodne za našu ulicu. Východ z našej
         uličky nie je zatvorený; popri dlhej budove môžeme sa dostať priečnou ulicou na nábrežie a
         na protivnej strane na boulevard Saint Germain.
   </p>
   <p>
    V našej ulici je niekoľko hotelov, ako i náš. Nie sú veľké, ani výstavné, ale poriadne a
         čisté. Keď príde vlak na Gare d’Orsay, cestujúcich hodne utkvie v nich, ako i my. Ani sme
         netušili, že naša ulica je len teraz tichá: ale po prázdninách že ožije. Hneď neďaleko je
         univerzita, tu zasa na krok umelecká škola. Tiché hostince budú sa hemžiť študentstvom.
         Hotely dávajú len byt; kto chce jesť, nech sa mu páči do reštaurantu.
   </p>
   <p>
    Nieto o ne biedy ani v našej ulici: nájdu sa jedálne veľmi poriadne, čisté a lacné.
         Výber v jedlách majú veľký, len si treba vedieť vybrať. Mäso ani tu neprepečú. Čo sme našli
         v Bordeaux, našli sme i v Paríži, v našej ulici. Jedávali sme najviac rybacinu, lúšteniny a
         zeleninu. Bol veľký výber v zelenine a všakových šalátoch. Dosť skoro sa všetko obrátilo na
         dobré. Vynašiel som, sám neviem ako, že čo listina jedál volala „vôl o hrubej soli“, nie je
         nič iného ako dobrá varená hovädzina. Keď sa mi zažiadalo dobrého mäsa, nebolo treba ako
         pýtať: „boef au gros sel“.
    <sup>
     [
     <a class="footnote" href="#ftn.d56e2600" name="d56e2600">
      83
     </a>
     ]
    </sup>
   </p>
   <p>
    Servítku dali, kto si ju osobitne pýtal. Ak bol riadny hosť, dali mu kľúč od priečinku
         vo veľkej kasni: doň si mohol položiť servítku do zajtra a použiť ju znova a v nasledujúci
         deň zasa, kým nešla do prania. Na obrus dávali veľký pozor: aby sa nezababral tak ľahko,
         prestierali pod tanier kusy čistého bieleho papiera. Po upotrebení ho odniesli a spálili.
   </p>
   <p>
    Badať vo všetkom, i v týchto maličkostiach, ako bojuje Paríž dômyselne a húževnate proti
         drahote. Kde ju nemôže prevládať, hľadí ju oklamať, vylámať jej najhoršie zuby. Obedy a
         večere sú chutné, dosť hojné a zdravé, a nie sú ani drahé. Za tie peniaze neboli by sme
         dostali jesť v krajoch, z ktorých sme prišli, ani v jedálni najbiednejšej.
   </p>
   <p>
    Jedávali s nami všetko ľudia vzdelaní a slušní, dámy a páni. Sadali za stôl, ako prišli
         z obchodu a pisárne. Majú tu nielen chovu, ale i spoločenský pôžitok. Osoby rozdielneho
         postavenia a povolania privádza hlad na to isté miesto. Dostavuje sa v riadnych obdobiach a
         zhŕňa na hŕbu stádo ľudí, ktorí ináč mali by máločo spoločného.
   </p>
   <p>
    My, čo prichodíme z iných krajov, vidíme prvý raz zástupcov oboch pohlaví dovedna v
         kamarátstve. Žena vyšla zo zátišia domácnosti, vzala postať ako i chlap. Život je ťažký a
         drahý: ona pomáha mužovi zarábať a udržovať rodinu. Ale diev predsa len bude najviac.
         Chodia v skupinách, iste ako sa utvoria niekde pri práci, v obchode alebo v úradovni.
         Krúžky ich sú zatvorené, cudzích živlov nepripúšťajú ľahko medzi seba. Nosia sa vkusne, ich
         chovanie sa je viac utiahnuté. Neokúňajú sa niesť po ulici balíky alebo i batožinu. Slečny
         v Južnej Amerike sotva by ju chceli niesť.
   </p>
   <p>
    Kto sa oklame v názvosloví jedál, nepochodí dobre. „Parížska polievka“ je dobrá, je
         polievka s kusmi kapusty. Kto si rozkáže vec neobyčajnú a dostane dve lyžky omáčky z
         paradajok, bude sa okúňať priznať sa, že sa oklamal.
   </p>
   <p>
    „Naostatok omáčka je nie najhoršia,“ pomyslí si a máča chlieb do nej. Na chlieb
         nehľadia. Sú ho celé košíky nakrájaného. Chlieb je dobrý; takého nieto nikde inde: ľahký,
         chutný, vypečený. Možno iba v Buenos Aires našiel by ho taký, ale nie vo všetkých
         pekárňach. Kto sa nevyzná v názvoch jedál, má chlieb: on ho neoklame a nebude chybovať.
         Gazda ho donáša nové a nové košíky. Ešte je jeden odsek lístka veľmi súci: všakové druhy
         syra. Majú tiež divné mená, ale syr v Paríži, nech sa volá tak alebo tak, je vždy
         znamenitý. V syrárstve zašli ďaleko. Syr donášajú vo veľmi rozmanitom rúchu. Rúcho znamená
         nielen podobu a šaľbu očiam, ale i premenu obsahu a prekvapenie ústam.
   </p>
   <p>
    V inom reštaurante nedávajú chlieb v krajcoch; hosťovi vydelia kus, ale taký, že vystačí
         i človeku, čo je mnoho. Neraz vidno dámu, že si zakrúti chleba, čo zvýšil od obeda, do
         papiera a nesie ho so sebou. Iste odbaví ním olovrant. Žena vyhľadáva živobitie sebe i
         svojim, ctí si sporivosť a skromnosť, nepohŕda odrobinami…
   </p>
   <p>
    Sporia všade, ako môžu. Badať, že v mnohých domácnostiach nevaria, aspoň nie na každé
         jedenie. Panie pred obedom neraz nesú potraviny od údenárov, od mliekára syry a ovocie od
         ovocinára.
   </p>
   <p>
    Po obede nám patrilo zasa ísť hľadať peňažné ústavy. Dali sme sa do roboty bez Botana.
         Šli sme na námestie Opery, videli úradoveň banky, ktorú sme boli už v Bordeaux vyhľadali.
   </p>
   <p>
    List sme zasa predložili v úradovni. Akosi tiež nechceli zahryznúť do veci.
   </p>
   <p>
    Sluha, veľmi korektný, v kabáte o dlhých krídlach a kovových gombíkoch, viedol nás
         dohora po dvíhadle. Šli sme chodbou do miestnosti, ktorá bola akosi oddelená. Sedel v nej
         iba jeden pán, hoc svetlica bola priestranná. Iste osoba, zaujímajúca vyšší úrad pri
         ústave.
   </p>
   <p>
    „Prišli sme,“ začali sme, „či by ste nám nevymenili tento list. Boli sme v Bordeaux vo
         vašom ústave, ale sme nemali kedy čakať odpoveď z Londýna a prišli sme k vám.“
   </p>
   <p>
    Pán nám hneď povedal:
   </p>
   <p>
    „Vďačne vám ho vymeníme, ale musíte čakať, kým dostaneme odpoveď. Ale je divné,“
         pokračoval s úsmevom, „že nejdete rovno do ústavu, na ktorý znie váš list.“
   </p>
   <p>
    „Do Londýna?“ zadivili sme sa. „Azda by sa nevyplatilo.“
   </p>
   <p>
    „Prosím, ráčte pristúpiť.“ Otvoril krídlo dverí na balkóne, na ktorý dosť dobre čľapotal
         dážď, a ukázal nám dom oproti. „Tam je pobočka ústavu, na ktorý znie váš list. Ak chcete,
         my vám ho vymeníme u nich. Ale ja myslím, vec vám je odbaviť u nich ako u nás: a usporíte
         si trovy.“
   </p>
   <p>
    „Aká zlá obyčaj, neprizerať sa na nápisy!“ vyčitovali sme si. „Koľko ráz sme šli popod
         ten dom!“ Okolo prvého poschodia stálo napísané meno ústavu, na ktorý nás list poukazoval;
         zlaté písmená boli na výšku chlapa.
   </p>
   <p>
    Pán sa len usmieval. Možno si pomyslel: ,Akí pečliví skúmatelia Paríža a jeho
         zvláštností!‘ My sme mu ďakovali, že nás napravil na dobrú cestu a vyšli sme z paláca.
   </p>
   <p>
    „Aký prípad!“ divili sme sa. „Okolo nášho ústavu chodíme temer ustavične, odkedy sme
         Parížanmi.“
   </p>
   <p>
    „Veru naozaj. Nápis hľadí na námestie, na samu Operu. Len div, že nám oči nevyklal.“
   </p>
   <p>
    „Vyplnilo sa i na nás: osla hľadal, na oslovi sedel.“
   </p>
   <p>
    Stisli sme sa pod dáždniky, čo sme mohli lepšie. Ani nepršalo, ale sa lialo ako z
         cievok. Prejsť na chodník oproti nebolo ľahko. Brnkali taxíky hore-dolu sťa včely, keď sa
         vracajú do klátov pred búrkou. Málokoho vídať chodiť. Čo idú, prilepili sa o domy. Kde-tu
         plachtička nad vchodom do obchodu, kde ju zabudli stiahnuť, bráni ako-tak. Kto nestojí pod
         ňou ako svedčí, naleje mu vody rovno za golier z obruby, ktorá visí nadol, obťažkaná vodou,
         čo sa leje dolu ňou.
   </p>
   <p>
    Taxíky, ktoré sú nie v robote, sa učupili. Vodiči v nich sedia sťa v komôrke, ale
         strihajú očima ako jazvec z diery, či kto nekývne z chodníka. Dolu sklami člapoce voda.
         Pohľad cez ne bude im ukazovať divné obrazy na ulici. Pod ústrešiami vystávajú ľudia.
         Priateľ, ktorý nám očistil obuv, tiež uskočil kamsi. Na dlažbe ostala dielňa, jeho
         truhlička. Nepremokne do nej ľahko, je pozatváraná dokonale.
   </p>
   <p>
    Prešli sme priekom ulicou a vošli pod klenbu domu, v ktorom sme mali prácu. Sme akoby v
         predsieni; z nej vychodí schodište dohora, ale sa dvíhajú i dvíhadlá. V predsieni bolo
         mnoho ľudí: iste čo uskočili pred lejakom. Ostali sme i my, aspoň kým sa z čo väčšieho
         ocedia dáždniky. Ostávajú za nimi jarčeky a mláčky. Priateľ bude mať čo čistiť zajtra: jeho
         dielo vyšlo navnivoč. Cedilo sa nám po obuvi z dáždnikov.
   </p>
   <p>
    Zastal pred domom taxík. Oblokom vykukla dáma na chodník, čo sa robí. „Nechce sa jej na
         lejak zo sucha. Ešte bude povodeň. Otupný svet, keď začne smokliť,“ žaloval sa sused pri
         nás. „Nože, čo urobí!“
   </p>
   <p>
    V predsieni bol sluha v kabáte o dlhých krídlach a strieborných gombíkoch. Pravý rukáv
         mu bol niže lakťa prázdny: ohnutý bol dohora, aby nelengal naprázdno, a pripätý kdesi nad
         lakťom. Mal kdesi široký dáždnik. Pritisol rukoväť kýpťom ruky a otvoril ho veľmi zručne.
         Pod otvoreným dáždnikom pristúpil k povozu, stal k dverám prvej, než sa mohol vodič
         vyslobodiť zo svojej komôrky. Dáždnik pritisol kýpťom o bok a otvoril dvercia. Dáma
         vystúpila a vošla pod klenutie. Sluha ju nasledoval, držiac nad ňou široký dáždnik.
   </p>
   <p>
    „Veľmi pekne od neho,“ povedal sused, ktorý sa chcel prizerať, čo si dáma počne. „Na moj
         pravdu, môžeme sa trochu hanbiť, my, čo máme ruky a nevieme, čo počať s nimi…“
   </p>
   <p>
    Sluha odložil dáždnik, z ktorého sa cedilo.
   </p>
   <p>
    Vošli sme do úradovne na prvom poschodí. Bola veľká a pohodlná. Zariadenie je
         jednoduché, ale veľmi pohodlné a nie bez vkusu. Obecenstva mnoho. Nevideli sme ho toľko ani
         v jednom tunajšom ústave. Býva ho toľko hádam len v Puntarene, keď má prísť veľká pošta z
         Európy: keď sa v bankách chystajú veci, ktoré treba poslať poštou. Rozlieha sa angličtina
         na všetky strany, hoc nápisy sú francúzske. My sme biele vrany medzi ľuďmi spoza kanála,
         hádam i spoza oceána. V úradovni je dosť dymu: fajčia poniektorí tuho z krátkych drevených
         fajočiek.
   </p>
   <p>
    Pán účtovník, keď sme mu predložili list, spýtal sa:
   </p>
   <p>
    „Vy ste z Južnej Ameriky?“
   </p>
   <p>
    Keď sme prisvedčili, riekol:
   </p>
   <p>
    „Vec vám vybavia najlepšie tam pri tom stole,“ ukázal nám na úradníka na protivnej
         strane.
   </p>
   <p>
    Oddali sme náš list, kam nás poslali. Úradník nazrel doň a spýtal sa:
   </p>
   <p>
    „Žiadate výplatu?“
   </p>
   <p>
    „Áno.“
   </p>
   <p>
    „Hovoríte tuším španielsky?“ prihovoril sa nám dobrou španielčinou.
   </p>
   <p>
    „Áno, čosi lepšie než francúzsky.“
   </p>
   <p>
    „Francúzsky je ťažko, ale iba spočiatku. Potom sa poddá. Vôbec počiatok vo všetkom je
         ťažký. Ľutujem, že táto odbočka nemá rovno stykov s vašou bankou. Listy musíme poslať na
         dom do Londýna. Ako príde odpoveď, vyplatíme vaše peniaze. Ale čiastku vám môžeme dať i
         teraz z vašej požiadavky, ak sa vám páči.“
   </p>
   <p>
    „Koľko budeme čakať na odpoveď?“
   </p>
   <p>
    „Štyri dni. Povedzme päť. Kým sa pošta obráti.“
   </p>
   <p>
    „Toľko môžeme čakať,“ odpovedali sme. „Ďakujeme za ponúknutie.“
   </p>
   <p>
    Otec slečien nás bol zaopatril štedre peniazmi i na väčšie trovy.
   </p>
   <p>
    „Ráčte pozhovieť.“
   </p>
   <p>
    Začal robiť odrazu. Opatril naše listy, hovoril po telefóne kamsi, že majú čosi urobiť a
         doniesť. Rátal a písal; zas čosi hovoril. O chvíľu prišla slečna, doniesla niečo
         napísaného. Oddal nám potvrdenie, že sú u nich naše listy, a my sme mohli odísť.
   </p>
   <p>
    Vec bola zmotaná; Amerikán ju vybavil odrazu, sami sme nevedeli ako.
   </p>
   <p>
    „Títo chlapi pracujú ako parou!“ riekli sme, keď sme sa trochu spamätali a redikali dolu
         schodmi.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2583" name="ftn.d56e2583">
        81
       </a>
       ]
      </sup>
      <span class="emphasis">
       <em>
        rue des Saints Peres
       </em>
      </span>
      (franc.) — ulica Svätých otcov
     </p>
    </div>
    <div class="footnote">
     <p>
      <sup>
       [
       <a class="para" href="#d56e2589" name="ftn.d56e2589">
        82
       </a>
       ]
      </sup>
      <span class="emphasis">
       <em>
        École des Beaux Arts
       </em>
      </span>
      (franc.) — Vysoká škola krásnych umení,
               t. j. pre maľbu, sochárstvo, medirytectvo a staviteľstvo. Vznikla za revolúcie
               zlúčením dvoch akadémií.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2600" name="ftn.d56e2600">
        83
       </a>
       ]
      </sup>
      <span class="emphasis">
       <em>
        boef au gros sel
       </em>
      </span>
      (franc.) — solená hovädzina, podávaná vo
               vlastnom vývare
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2706">
       </a>
       - 12 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Kým sme boli hore a vybavili vec, chvalabohu, pretíchlo. Stará Opera sa usmievala. Cesty
         a ulice sú skvelejšie, dlažba sa ligoce sťa zrkadlo. Kde-tu ešte stekajú jarčeky do
         podzemných kanálov, stromoradia ovesili vetvy, tu i tu padne z lístia kvapka ako hánka.
   </p>
   <p>
    „Nuž nerozťahujú nadlho, tí tamhore. Urobia odrazu, čo treba.“
   </p>
   <p>
    „Obhadzujú sa, obhadzujú: a nemajú času. Koľko majú sveta!“
   </p>
   <p>
    „Samý Amerikán,“ odpovedám ja. „Angličanov bude málo medzi nimi.“
   </p>
   <p>
    Musí ich byť hodne v Paríži. Všetko sa doň ťahá, rojí sa okolo jeho krás, ani osy okolo
         sladkej hrušky. Dnes ešte väčšmi než po iné roky Paríž patrí Amerikánom. Majú výhody ako
         nikdy: oni ich využívajú. Roja sa po svete, rozsievajú po ňom, za čím toľme pachtíme, bez
         čoho ťažko kroka urobiť, dobré doláre. Dolár im otvára dvere všade, do opery i do operety,
         do zbierok a bohatých knižníc, do obchodov a kabaretov na Montmartre.
    <sup>
     [
     <a class="footnote" href="#ftn.d56e2723" name="d56e2723">
      84
     </a>
     ]
    </sup>
   </p>
   <p>
    Ich peniaze, listy a čeky prijímajú skoro s nábožnou úctou. Ľahko sa im rojiť po
         úradovniach bánk, zhovárať sa veselo, vystupovať sebavedome! Hľadia na nás dobromyseľne,
         trochu s ľútosťou, ako na bibasov a troškárov, že sme trochu pod závozom, nevieme žiť:
         nosíme čeky a listy vo valute, ktorá trochu pokuľháva, možno i ledva zdýma, a pritom si
         nôtime:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       <span class="emphasis">
        <em>
         Kamen si poscele, kapsou sa odzeje,
        </em>
       </span>
       <span class="emphasis">
        <em>
         ešce sa mu, ešce o frajerce sneje…
        </em>
       </span>
      </span>
     </p>
    </div>
   </p>
   <p>
   </p>
   <p>
    Ale treba uznať, že sú chlapi. Odbavili nás tamhore prv než sme sa spamätali. Fajčia
         najtuhší tabak. Ich krátka pipa, hoc je nepohodlná, lebo sa jazyk od nej lieni, je i v
         Paríži dobrá a prišla do módy. Vidno ich za veľkými sklami nádherných jedální, v hoteloch
         na veľkých bulvároch. Sedia v pohodlných, nízkych kreslách, že vykukuje z nich iba štica.
         Študujú z ohromných plachát, kde je málo literatúry, všetko samý obrázok, samý oznam,
         návestie, auto, film, cowboy, Mary Pickford,
    <sup>
     [
     <a class="footnote" href="#ftn.d56e2748" name="d56e2748">
      85
     </a>
     ]
    </sup>
    zasa oznamy, inzeráty. Všetko je reálne, názorné, na dlani. Nepchajú do hlavy
         hlúpych vecí, prisvojujú si, čo je praktické a vecné. Nieto času na okolky a pletky: babrať
         sa s tým, čo sa inde pokazilo. Koho svrbí alebo i žerie, nech sa škrabe: ale svojimi
         nechtami, nie cudzími.
   </p>
   <p>
    Rozvážajú ich veľké cestovné podujatia v rozsiahlych otvorených autách po meste a okolí.
         Sedadlá sú v piatich a či šiestich radoch, stojacich jeden za druhým. V každom rade tri či
         štyri osoby. Keď sa vyteperia na ulicu, ich povoz je sťa neveľké prízemie divadla, vlastne
         biografu. Ibaže im filmy stoja na mieste a divák sa hýbe. Ide ulicami Paríža, niekde pomaly
         a rozvažite, inde chytro, že sa za prízemím len tak kúri. Čo tamdnu sedia, pozerajú jeden
         druhému ponad hlavu: po stavbách, palácoch, ktoré konečne nie sú nič zvláštneho. Sotva
         ktorý má viac od piatich poschodí. Čo sú najstaršie, o ktorých najväčšmi kričia do sveta,
         majú práve iba jedno. Pohľad na veci, čo sú napredku, zatvára im človek, ktorý sedí pri
         vodičovi. Ale nesedí napríklad teraz. Stal na nohy, obrátil sa tvárou k prízemiu, čo mal
         prvej za chrbtom, rozkladá rukami; kričí, aby prekričal hurt vlastného auta, hrmot povozov,
         ktoré letia sem a ta.
   </p>
   <p>
    Predpoludním, keď je najväčší stisk okolo Opery, doteperí sa tento obor-auto s
         cestujúcimi. Ponáša sa akoby na klietky, v ktorých obchodníci v Puntarene rozposielajú
         kurčatá po parníkoch do prístavných miest Patagónie. I v nich neraz starší kohút začne
         vykrikovať. Ide veľmi pomaly. Ten, čo vysvetľuje, ukazuje na budovu Opery, čiernu a
         pošmúrnu; nezabudne upozorniť svojich poslucháčov na stisk a šum veľmesta. I pouličný stisk
         a tresk patrí do programu prehliadok, aby nič nechybovalo.
   </p>
   <p>
    „Amerikáni študujú život Paríža!“ šepkáme si zbožne, čo sa na nich dívame, stojac pešky
         medzi húfom. „Hľa, ako ich zaujíma náš ruch. Ale čože je to pred ruchom New Yorku? My sme
         tu predsa len na dedine kdesi!“
   </p>
   <p>
    Ich výprava vtrhne často i do Louvru. Premelie sa dvoranami. Zastaví sa pred obrazom, čo
         je väčší, alebo čo pochádza od veľkého majstra, ktorého plátna sú veľmi v cene. Vodič
         odrecituje, čo vie z belasej knižky, ide o dvoranu ďalej; ostatní idú za ním, aby neostali
         na chvoste.
   </p>
   <p>
    „Treba sa ponáhľať. Ešte zbýva mnoho čo poprezerať,“ hovoria si. „Ináč sa neodbavíme…“
   </p>
   <p>
    Popoludní nebolo veľmi pekne. Zabavili sme sa trochu dlhšie v kaviarni. Sú v ulici i
         druhé: tiež majú svoje obecenstvo, ktoré sa do nich naučilo chodiť. Každá predstavuje svoj
         svet, ktorý nie je široký, ale je zaujímavý.
   </p>
   <p>
    Večer by nám bol dlhý; spýtali sme sa slečny:
   </p>
   <p>
    „Ktorý biograf je tu najbližší?“
   </p>
   <p>
    „Biograf je tu blízko,“ vysvetľuje nám slečna. „Ide sa našou ulicou na boulevard,
         prejdete ho a čo je prvá ulica za ním napravo. Hneď za prvými domami ho nájdete.“
   </p>
   <p>
    „A je dobrý?“
   </p>
   <p>
    „Mne sa veľmi páči. Ja chodievam doň v nedeľu. Kusy dávajú pekné, hudba je dobrá.“
   </p>
   <p>
    „Býva mnoho ľudí?“
   </p>
   <p>
    „Nie veľmi mnoho, ale všetko naši ľudia, veľmi poriadni. I ja pôjdem v nedeľu: bude nový
         program.“
   </p>
   <p>
    „Nemajú tam nový program každý večer?“
   </p>
   <p>
    „Nie. V Paríži ho menia každých desať alebo pätnásť dní.“
   </p>
   <p>
    „A príde im sveta?“
   </p>
   <p>
    „Prvé večery je plno. Potom býva menej.“
   </p>
   <p>
    „A prečo ho nepremenia častejšie?“
   </p>
   <p>
    „Čakajú, kým sa všetko obecenstvo nepremelie.“
   </p>
   <p>
    „Na boulevardoch majú vždy dosť obecenstva,“ poznamenal som ja. „Tam sa premieňa zas
         obecenstvo miesto programu.“
   </p>
   <p>
    „Ja ta nechodievam,“ odpovedá slečna. „Je ďaleko a zle sa vracať.“
   </p>
   <p>
    „Chodieva s vami mama?“
   </p>
   <p>
    „Ona je ustatá. Chodíme dve priateľky tu zblízka a ja. Chodili sme spolu do školy.“
   </p>
   <p>
    I my sme zbadali, že programov nemenia často v Paríži. V biografoch ich menia predsa
         častejšie než v divadle. Divadelný kus, ak je na niečo súci, hrajú mesiace, a nezoderie sa.
         Výhody veľkého mesta, ktoré tvoria pôdu umeniu: môže sa vyvinovať samo od seba, slobodne,
         ako samostatný činiteľ, na povznesenie a veľkosť národa. Inde ich menia zakaždým, preto
         predstavenia nemôžu byť dobré. Hercom v Paríži je práca ľahká. Nemusia sa učiť ustavične
         nové úlohy. Majú príjmy, aby žili neodvisle, času mesiace a mesiace naštudovať nové úlohy.
         V ich divadlách nepočuť šepkára prerážať hercov: iba čo je obecenstvo na škode. Keď príde
         do divadla, počuje kus iba raz; nepočuje ho od šepkára i od hercov.
   </p>
   <p>
    Išli sme večerom do biografu. Prichodilo ísť do dvora, kamsi hlboko. Konečne sme našli
         dvere, v ktorých bolo viac svetlosti. Vstúpili sme do predsiene, kde nám dali lístky a
         program. V dvorane bolo ozaj ľudí veľmi málo, pozdejšie ich poprichodilo čosi, že dvoranu
         zaplnili obstojne. Obecenstvo bolo iste z okolia, najviac pospolitosť, robotníci, menší
         úradníci. Videli sme i osobu čudnú: tvár výrazná, oči pozerajú vnímavo, vlasy má vyčesané
         dohora, ale nechcú akosi slúchať. Tvoria okolo hlavy ako korunu, ktorá proti svetlu dáva
         odblesky, že tvár a celá hlava je akoby v žiare. I v tyle odstávajú neposlušne, sťaby ich
         bol víchor rozvlnil; okolo uší sú tie vlny najvypuklejšie. Hlava ako miera.
   </p>
   <p>
    Nemali sme sa koho spýtať, kto je tá osobnosť s prevráteným golierom a veľkou mäkkou
         mašľou pod bradou. Dali sme sa cestou, ktorou sa dáva široké obecenstvo, že sme usúdili po
         zovňajšku: „Iste umelec.“
   </p>
   <p>
    Ostatne ich vídať i na ulici dosť často okolo našej ulice so širokým klobúkom, spod
         ktorého sa dobývajú nasilu dlhé, načuchrané vlasy. Zovňajšok, žiaľ, neraz je veľmi skromný,
         badať často biedu, ktorú nemôže zatušiť šatstvo, ktoré tiež hlása, že by sa zišla častejšia
         premena. Obecenstvo ich vidí prechodiť skromných a nepatrných: a ani netuší, že veľmesto
         môže ďakovať práve ich cechu za svoju veľkosť, nádheru a krásu, že ho urobili svetovým
         mestom a privábili zvedavých boháčov z celého sveta, aby v ňom rozsievali svoje zlato.
   </p>
   <p>
    Začala hrať hudba na husliach a piane. Prvý raz, čo sme sa museli zaobísť v biografe bez
         tanga. A nebanovali sme. Dosť sa nám nahúdli v Južnej Amerike a salónoch lodí ich
         sladkasté, melancholické zvuky, ktoré akosi len učičíkajú vôľu, ochromujú silu duše,
         nevzrušia dohlboka, aby sa vzpružila a osviežila. Hudba hrala kusy nám cele neznáme; hrala,
         že my nezasvätení sme ju počúvali chtive, mohlo by sa povedať, pobožne. I kus, ktorý
         predstavovali, bol slušný, niečo zo života, ale nebolo v ňom vecí nemožných a prehnaných.
   </p>
   <p>
    Mali sme v ten večer pocit, že v tomto skromnom, utiahnutom kine si vyhľadalo útulok
         ozajstné umenie.
   </p>
   <p>
    Po dni, ktorý nebol najkrajší, nastúpila pekná noc. Badať na nej už prvý zádych jesene.
         Hviezdy ligotali sa tuho, hoc svetlo po uliciach hľadelo ich prevýšiť. Ich trblietavé
         svetlo prerážalo do ulíc samého Paríža. Rue du Bac bola tichá, iba elegantný reštaurant, čo
         je proti novej budove, je skvele osvetlený. Vidno v ňom hostí v sviatočných čiernych
         šatách, dámy v toaletách. Hádam bol koncert dnes večer, alebo hádam večerajú ľudia zo sveta
         pred odchodom domov.
   </p>
   <p>
    Bližšie k nábrežiu rue du Bac je zasa tichá. Kaviarne pozatvárali. Iba čo je väčšia,
         trochu svetáckejšia, hneď na rohu Quai d’Orsay, tá ešte trochu sliepňa. Tichá ulica
         nahrádza si dnes pokojom a spánkom noci minulých vekov: keď iste nespávala takto pokojne,
         ale musela byť na stráži. Vtedy mostov nebolo toľko, prichodilo prevážať nočných tulákov a
         rozpustený svet na druhú stranu Seiny. Bac znamená prievoz a ulica bola prievoznícka medzi
         kráľovským palácom a čiastkou mesta, čo padá za Seinu, najmä boulevardom Saint Germain.
   </p>
   <p>
    V našej ulici zatvorili všetky brány, všetky obchody. Pred bránami a dvermi sú nádoby so
         smeťami. Zniesli ich pred dom, aby ich odviezli zavčas rána, keď príde voz po ne. Bolo by
         ticho, ale od Gare d’Orsay hrnie sa ozruta autobus. Vec neslýchaná — dal sa našou ulicou.
         Nejde chytro, blíži sa pomaly, sťaby váhal, alebo niečo zhľadával. Fučí popri nás, hrmí a
         šuští. Cylindrová kefa sa krúti, utiera dlažbu, ani čo by ju lízala, že ostáva čistá, až sa
         leskne. Smeti z kefy zberá cylinder, hlce ich alebo ukladá do kasne, ktorá je vo voze. K
         chodníkom válok a či kefa nemá prístupu, ostávajú za ňou žobráci: pásik smetí, ktorý sa
         zošmykol z kefy a ostal na chvoste. Čistidlo si už nemôže s ním dať rady. Ale zajtra
         zavčasu ho pozmetajú a zoberú medzi smeti domovnice alebo slúžky, aby nás neurazili
         pozostatky čistenia ulíc, keď vstaneme a vyjdeme na ulicu.
   </p>
   <p>
    Iba my, čo sa ešte túlame po noci. A predsa, predsa… Vidím pred nami, ako sa zakráda,
         veľkého kocúra, čierneho ani žúžoľ. Ba ako sa vykradol z domu? Skeroval z rue du Bac do
         našej, prešiel jej hodný kúsok, až zmizol pod bránou temer samého nárožného domu. Čo hľadá
         v ňom? Poľovačka azda a či iné chodníčky? A možno iba nočná prehliadka alebo prechádzka. I
         dobro sa zunuje, keď nieto v ňom premeny. Pani kníhkupcova pôjde iste zhľadávať zajtra ráno
         po susedstve maznáka: kde sa podel, čo stvára. Možno ju zazrieme, keď ho ponesie v náručí
         zasa domov a bude mu vyčitovať tuláctvo a bludárstvo…
   </p>
   <p>
    I náš domec je zatvorený, ale nado dvermi svieti žiarovka, hádže na chodník živé svetlo
         temer do kruhu. Stlačíme gombík, temer zápäť skočí akási spruha, v pitvore sa zažne svetlo.
         Dvere nám otvorili, a my sa vkrádame potichu, zatvárame dvere a zatískame rígeľ ako sa
         patrí, aby dom neostal otvorený. Keby sme neobriadili dvere, musela by skočiť stará pani z
         postele, zimiť sa nič po nič. Bude v izbičke konča chodbičky. Iste spala pokojne, náš
         zvonec ju vybúril z prvého sna, ktorý je najchutnejší, najmä pri starých ľuďoch, ktorí majú
         čujný sen. Pozerá cez sklené dvere, na ktorých je čipková záclona, kto vošiel. Zo tmy môže
         nás ľahko poznať pod svetlom žiarovky, či sme z domu alebo azda cudzí votrelci.
   </p>
   <p>
    „Bonsuár, madam!“
    <sup>
     [
     <a class="footnote" href="#ftn.d56e2827" name="d56e2827">
      86
     </a>
     ]
    </sup>
    vinšovali sme jej, idúc popred spálňu.
   </p>
   <p>
    „Bonsuár, m’sio e’dam!“ ďakuje nám.
   </p>
   <p>
    Keď sme si sňali kľúč izby, ktorý visí pred schodmi, a začali stúpať po nich, zažali sa
         odrazu žiarovky po schodoch, na každom poschodí po jednej. Svetlo dolu v pitvore zhaslo.
   </p>
   <p>
    Keď sme vstúpili do izby a zažali svetlo, tamvon zas nastúpila tichosť a tma.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2723" name="ftn.d56e2723">
        84
       </a>
       ]
      </sup>
      <span class="emphasis">
       <em>
        Montmartre
       </em>
      </span>
      — návršie v severnej časti Paríža, kedysi štvrť
               umelcov a bohémov, dosiaľ stredisko parížskeho nočného života s mnohými zábavnými
               podnikmi
     </p>
    </div>
    <div class="footnote">
     <p>
      <sup>
       [
       <a class="para" href="#d56e2748" name="ftn.d56e2748">
        85
       </a>
       ]
      </sup>
      <span class="emphasis">
       <em>
        Mary Pickford
       </em>
      </span>
      — Pickfordová (vl. m. Gladys Smithová, nar. r.
               1893), jedna z najpopulárnejších herečiek nemého filmu
     </p>
    </div>
    <div class="footnote">
     <p>
      <sup>
       [
       <a class="para" href="#d56e2827" name="ftn.d56e2827">
        86
       </a>
       ]
      </sup>
      <span class="emphasis">
       <em>
        „Bonsuár, madam!“… „Bonsuár, m’siő e’dam!“
       </em>
      </span>
      (z franc.) —
               foneticky, podľa počutia zapísané francúzske pozdravy: Bonsoir, madame! (Dobrý večer,
               pani!)… Bonsoir, monsieur et madame! (Dobrý večer, pane a pani!)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2841">
       </a>
       - 13 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V to ráno sme sa trochu zľakli. Bolo veľmi zavčasu; len čo som vstával, keď sa čosi
         akoby zošustlo kdesi odhora k dverám našej izby a od nich zasa dolu, ako do priepadliska.
   </p>
   <p>
    „Ký to zas beťah?“ pýtam sa, načúvajúc, čo sa ešte ide robiť.
   </p>
   <p>
    Trochu som sa uspokojil, dolu je úplné ticho. Azda sa nič nestalo, keď nezačali kričať
         na ratu.
   </p>
   <p>
    „Niečo zletelo alebo sa zvaľkalo dolu schodmi odhora,“ háda môj spoločník, vyplašený zo
         spania. „Zasa nejaké nešťastie!“
   </p>
   <p>
    „Azda nie, keď sa nestrhol krik,“ mienil som ja.
   </p>
   <p>
    Ledva nám prešiel ľak z toho akoby padnutia, keď nás nadišiel ešte horší. Prezeral som
         vrecká, či je všetko v nich na mieste, a vidím, že z bočného vrecka podeli sa kdesi naše
         výkazy, cestovné listy alebo pasy.
   </p>
   <p>
    „Kde môžu byť, kam som ich podel?“ začal som tuho rozmýšľať, že vynájdem, kde som ich
         zasial.
   </p>
   <p>
    „Bože môj, bože môj!“ horekuje môj spoločník. „Čo nás to preháňa v tejto ceste? Že nás
         muselo zájsť i toto!“
   </p>
   <p>
    „Nie je nešťastie, čo nás preháňa,“ usúdil som ja, „ale zlá hlava. Rozum ide po
         strakách, nebedlí, na čo má bedliť.“
   </p>
   <p>
    „Akože nebedlí?“ bráni sa spoločník. „Prezerám každý deň, či niečo nechybí.“
   </p>
   <p>
    „Ja vytýkam sebe: ja som na vine,“ brojil som. „Ja som mal výkazy vo vrecku. Hnevám sa
         na seba.“
   </p>
   <p>
    „A čo je z hnevu?“ napomína ma. „Lepšie by bolo zobrať rozum do hrsti a rozmyslieť, kde
         sa zapotrošili. Včera ráno boli na mieste.“
   </p>
   <p>
    Zobral som naozaj rozum dovedna, rozmýšľal, obracal ho na všetky strany. O cestovných
         listoch nevedel mi nič povedať.
   </p>
   <p>
    „Nieto ich, a koniec reči,“ riekol som. „Zasial som ich kdesi. Voila!“
   </p>
   <p>
    Hľadali sme ich ešte medzi šatami, po izbe, v batožine, vo stôse starých novín, na
         kamíne medzi papiermi, medzi hábami, čo čakajú na práčku v batôžku.
   </p>
   <p>
    Cestovných listov nebolo nikde.
   </p>
   <p>
    „Kde sme boli včera?“ vystíha spoločník. „Nože si zopakujme rad-radom. Pôjdeme, kde sme
         boli — musíme ich nájsť.“
   </p>
   <p>
    ,Bolo by ľahko, keby si nenosil haraburdy v hlave!‘ hneval som sa ja. ,Ostanú v nej
         pletky, dym, a hlavné veci vyšumejú…‘
   </p>
   <p>
    Dobre nám prebralo driemoty. Znepokojení sme vyšli z domu. Vzali sme so sebou spisy,
         ktoré sa nám mohli zísť a hádam nás vytrhnúť.
   </p>
   <p>
    „Beztoho bola povinnosť ísť na vyslanectvo. Odkladali sme zo dňa na deň: ale už nemôžeme
         odkladať. Pôjdeme hneď,“ umienili sme si.
   </p>
   <p>
    Káva nám nechutila ako patrí. Vybrali sme sa autobusom zasa na námestie Opery. Išli sme
         rovno na poštu poradiť sa s Botanom.
   </p>
   <p>
    „Len aby nechyboval z neho práve odsek, kde sú vyslanectva,“ hovorí spoločník. „Je
         doriadený. Nebolo by divu, keby niečo chybovalo. Najľahšie, čo my potrebujeme.“
   </p>
   <p>
    „Veru naozaj, ani ja by sa nedivil,“ odpovedal som. „Máme na všetky strany šťastie:
         mohlo by nás ľahko kopnúť i toto. Ale nie, nebude chybovať!“ dovtípil som sa. „Vedel by nám
         povedať hocktorý strážnik na ulici, kde je vyslanectvo.“
   </p>
   <p>
    Pri Botanovi nebolo nikoho. Bolo trochu zavčasu. Našli sme v ňom, že nám prichodí ísť na
         avenue de Villiers.
   </p>
   <p>
    Pozreli sme na pláne, kde je tá cesta: vysvitlo, že je kdesi pri Gare Saint Lazare.
    <sup>
     [
     <a class="footnote" href="#ftn.d56e2900" name="d56e2900">
      87
     </a>
     ]
    </sup>
    Treba prejsť len dve krátke ulice od nádražia, a budeme na avenue de Villiers.
    <sup>
     [
     <a class="footnote" href="#ftn.d56e2906" name="d56e2906">
      88
     </a>
     ]
    </sup>
    Na Gare Saint Lazare ľahko sa dostať: z námestia idú naň autobusy podchvíľou. A
         našli sme ho onedlho, vstúpili doň. Bol dosť plný: prichodilo nám cestovať pansky, v
         koženom oddelení. Druhá trieda s holými sedadlami bola zaplnená. Išli sme do vrchu,
         ulicami, ktoré by nám sotva boli padli do cesty, nech sa autobus schválne neohláša do nich.
         Darmo je, i ulice bočné načim obslúžiť. Na ostatnej stanici pred nádražím sme vystúpili.
         Ostatne vymlelo sa všetko, čo sa s nami doviezlo.
   </p>
   <p>
    Dali sme sa z chuti hore ulicou rue de Rome.
    <sup>
     [
     <a class="footnote" href="#ftn.d56e2914" name="d56e2914">
      89
     </a>
     ]
    </sup>
    Po krátkom čase mali sme natrafiť na rue de Constantinople
    <sup>
     [
     <a class="footnote" href="#ftn.d56e2920" name="d56e2920">
      90
     </a>
     ]
    </sup>
    a odraziť sa na ňu. Rue de Rome nie je zvláštna, ale stúpa trochu dohora.
         Zastavovali sme sa, obzerali, zhovárali, tuším dívali sa i na obchody. Nebedlili sme veľmi,
         neviem, ako sme prepásli rue de Constantinople a vyšli kdesi na boulevard des Batignolles.
    <sup>
     [
     <a class="footnote" href="#ftn.d56e2926" name="d56e2926">
      91
     </a>
     ]
    </sup>
    Prestrelili sme tuším hodne: bolo sa vracať a hľadať rue de Constantinople. Ale
         ťažko nám padne vracať sa tou istou cestou: že pôjdeme krížom a skrátime si cestu bočnými
         ulicami. Akosi sme sa zaplietli, utkveli v čiastke, kde všetky hlavné mestá Európy majú
         akýsi kongres. Boli sme v mnohých po troche: v rue de Londres, Pétrograd, Lisbone, ba i Liége.
    <sup>
     [
     <a class="footnote" href="#ftn.d56e2932" name="d56e2932">
      92
     </a>
     ]
    </sup>
    Ale Constantinople sme nemohli nájsť. Naostatok sťa kde sa prechádzať. Išli sme
         k strážnikovi.
   </p>
   <p>
    „Chceli by sme ísť na avenue de Villiers,“ prosili sme ho, „ktorým smerom by sme sa
         pustili?“
   </p>
   <p>
    Ukázal nám klockom, žeby sme za tým rohom hľadali cestu. Prišli sme na roh, ale nenašli
         sme nič zvláštneho. O hodnú chvíľu sme predsa len prišli k veľkému parku. Ustali sme,
         odpočinuli sme si trochu.
   </p>
   <p>
    Park bude starší, držia ho pekne: stromy, hoc sú staré, sú zdravé a mocné. Je v ňom
         hodne pažite, hrady kvietia. Park si osvojili deti, kričia a naháňajú sa po cestičkách. Ale
         vydychuje si v ňom i hodne starých ľudí.
   </p>
   <p>
    „Iste všetko dobrí známi,“ usúdil som. Zhovárajú sa ako dobrí známi, susedia. Ich
         staroba nie je smutná v priateľstve. Obveseľujú ich kŕdle detvákov. „Veľmi pekné miesto,“
         chválil som.
   </p>
   <p>
    „A či nepôjdeme na vyslanectvo?“ upozorňuje ma spoločník.
   </p>
   <p>
    „Veď nám neutečie. Už ho máme,“ odpovedal som.
   </p>
   <p>
    A skutočne, čosi-kamsi sme prišli na avenue de Villiers.
   </p>
   <p>
    „Pôjdeme rovno, kým neprídeme na číslo,“ umienili sme si.
   </p>
   <p>
    Išli sme, išli, čísla domov sa umenšujú: ale nie tak, ako sme si mívali.
   </p>
   <p>
    „Divná vec,“ začal som rozvažovať, „v Amerikách na každých sto metrov po uliciach
         vynaložia sto čísiel. Na tom istom dome jedny dvere majú napríklad číslo 511, druhé 517;
         nasledujúci dom 525, za ním 549, a nezvieš, len keď si na 599. Ale v Paríži si myslia
         inakšie. Nebadať, že by hľadeli preskakovať čísla.“
   </p>
   <p>
    „Veru nevidno,“ vraví spoločník. „Možno nechcú sa ukázať väčší, ako sú. Ľahko lepiť
         čísla, na každý meter jedno. Aké by boli domy, keby mali vystať na každý meter po jednom?“
   </p>
   <p>
    „Veď už: na sto metrov nie je ľahko vystaviť sto domov: iba ak by ich ťahali miesto do
         dlžky dohora.“
   </p>
   <p>
    „Nech vystavia ich päť alebo šesť, ale čísla nepotrebujú preskakovať. Mohli by ich
         klásť, ako idú domy,“ rozhodol spoločník. „Načo ukazovať viac, ako je?“
   </p>
   <p>
    „Ale ani menej, bratku!“ vzpieral som sa zas ja. „Načo je na tomto dome 75 a na druhom,
         čo je aspoň 50 metrov dlhý, ,75
    <span class="emphasis">
     <em>
      a
     </em>
    </span>
    bis‘, a na treťom, čo je ešte dlhší,
         ,75
    <span class="emphasis">
     <em>
      b
     </em>
    </span>
    bis‘?“
   </p>
   <p>
    „A možno majiteľ sa drží svojho čísla. Keď mu nestačí, opakuje ho, koľko má domov.
         Pravdu má. Nech neopúšťa svoje!“
   </p>
   <p>
    „Ale potom kedy prídeme na číslo 45 (17 c), ako nás učí mnohovážny Botan?“ spytoval som
         sa.
   </p>
   <p>
    Neviem, dokiaľ by bola išla škriepka o číslovaní domov, nech sa nestane zmätok. Prišli
         sme na roh ulice a či cesty. Ulica sa skončila, ale čísla 45 (17 c) nevídať.
   </p>
   <p>
    „Kdesi sme ho preskočili. Iste sme ho zasa prepásli!“ zvolal som. „Budeme sa musieť
         vrátiť a hľadať poriadnejšie. Možno bude na druhom chodníku!“
   </p>
   <p>
    Prvej, než sa vrátiť a ísť na hľadanie, každý iným chodníkom, roztvorili sme plán.
   </p>
   <p>
    „Avenue de Villiers — dobre. Place de Malesherbes
    <sup>
     [
     <a class="footnote" href="#ftn.d56e2986" name="d56e2986">
      93
     </a>
     ]
    </sup>
    — tiež dobre. Nášho čísla nieto…“
   </p>
   <p>
    Nuž boli sme na námestí. Bolo veľmi pekné. Na ňom sú až dva pomníky, sady, tramvajová
         čiara; na prostriedku vyvýšený priestor okolo stĺpa: cestujúci môže čakať pohodlne na
         tramvaj a povozy. Pozreli sme lepšie na plán a videli, že za námestím je zasa avenue de
         Villiers.
   </p>
   <p>
    „Aspoň sa nemusíme vracať: pôjdeme na pokračovanie. Ale ako vstrčili námestie sem?“
         hnevá sa spoločník.
   </p>
   <p>
    „Už je raz tu: nechže si tam bude,“ pristával som a hľadel utíšiť spoločníka. „Musíme
         jej dať, avenue de Villiers je velmi dlhá: je ako veľmi dlhá veta. Keď sme vystrúhali
         výpoveď, že sa roztiahne na periódu, a ide trochu bez poriadku, že si s ňou nevieme rady;
         keď vyjdeme z komát,
    <sup>
     [
     <a class="footnote" href="#ftn.d56e2998" name="d56e2998">
      94
     </a>
     ]
    </sup>
    čiarok, dvojbodov, bodkočiarok: naostatok (kvôli premene!) všantročíme
         zátvorku, nech ani ona nechybuje. Do nej potom už popcháme všetko, čo nám pozvyšovalo a
         nadejeme ju sťa hurku všakovou sekaninou. Tak urobili i tu. Čo sa nespratalo do avenue de
         Villiers, položili do zátvorky. Nemáme sa čo hnevať: je pekná.“
   </p>
   <p>
    Prešli sme námestie po dĺžke a vstúpili sme zas do avenue de Villiers. Čítali sme čísla
         svedomite a prišli i na naše. Len škoda, že je pozde. Miestnosti už boli zatvorené.
   </p>
   <p>
    „Rozmrhali sme mnoho času v chodení sem a ta. Aspoň vieme cestu. Nemáme sa prečo
         žalovať: prechádzka bola veľmi pekná.“
   </p>
   <p>
    „Skorej cesta, veľká cesta!“ zvolal som. „Schodili sme hlavné mestá Európy. Chybuje nám
         len Christiania.
    <sup>
     [
     <a class="footnote" href="#ftn.d56e3010" name="d56e3010">
      95
     </a>
     ]
    </sup>
    Bolo by nám azda vracať sa pešky.“
   </p>
   <p>
    Predbežnú prehliadku sme urobili: prichodilo sa starať o návrat. Vrátiť sa bolo ľahšie,
         než prísť. Videli sme, že tramvaj ide na námestie Madeleine.
    <sup>
     [
     <a class="footnote" href="#ftn.d56e3019" name="d56e3019">
      96
     </a>
     ]
    </sup>
    Vsadli sme do nej. Na Madeleine sme sa zviezli veľmi chytro, z neho sme mali
         krásnu prechádzku bulvármi čo krajšími: ako Madeleine a des Capucines, kým sme prišli k
         Opere.
   </p>
   <p>
    Prišli sme do našej ulice práve na obed.
   </p>
   <p>
    Boli by sme mohli pokonať, čo sme mali, ľahšie a poriadnejšie, keby sme boli vsadli do
         taxi, alebo do podzemnej tramvaje. Taxi ťa odvlečie chytro, kam chceš, podzemná tramvaj ťa
         prehodí z jedného konca mesta na druhý. Ale prechádzka je prechádzka: prezeráš si ulice,
         domy, ľudí, obchody. Ideš, nevieš ako, po hlavných mestách Európy. V tramvaji prídeš do
         styku s ľuďmi a pomermi. A naostatok nie sme obchodníci v ceste, aby sme sa museli
         ponáhľať. Sme nezriadení. Nedali sme si vypracovať rozvrh všetkého, čo patrí poobzerať: ako
         robia cestovatelia, ktorí majú vo všetkom sústavy a metódy. Sme i neporiadni a von z
         koľaje. Potulujeme sa po svetovom meste ako loďka bez kormidla: nemáme osobných výkazov,
         cestovných listov, ktoré prísne vyžaduje zákon.
   </p>
   <p>
    Vrátili sme sa k domu trochu kvôli obedu, trochu kvôli pohodliu. V našej ulici je predsa
         len onakvejšie než inde. Začali sme pozdravovať susedov, oni pozdravujú nás. Máme k nim
         povinnosti: držať s nimi dovedna a utŕžiť u nich.
   </p>
   <p>
    Trafili sme do Paríža, keď Francúzsko oplýva ovocím. Ovocie nám bolo vlastne hlavná
         chova. Po obede, po večeri sme sa ohlásili v obchode s ovocím, hneď v ulici. Navyberali sme
         si z hŕbok, čo sa nám páčilo. Mávali hrozno biele a čierne, veľmi sladké a vždy čerstvé.
         Hrušky, ktoré voláme cisárky, ale i rapavé, veľmi neúhľadné muškátky, ktoré sú chutné a
         voňajú napodiv. Bývalo vždy broskýň, malých a veľkých, donášali i banány: nevedieť, skadiaľ
         ich sem zavialo. Boli dobré, ale sme o ne veľmi nestáli. Dosť sme sa ich najedli v
         Buenos-Aires, Santose i v Rio de Janeiro. Ale bývalo dobrých dýň, najmä melóniky, neveľké,
         ale voňavé a sladké, kto si ich vedel vybrať. Neskoršie začali dovážať slivky, sprvu
         ringloty a duranzie, ale pozdejšie i naše bystričky. Bolo ovocia na výber. Po dlhom pôste v
         Puntarene, kam ovocie prichodí z ďalekých krajov a nikdy je nie čerstvé, mali sme hostinu.
         Okolité rodiny tiež sa hostili. Vídať všade ľudí, i panie, poberať sa s balíkmi ovocia.
   </p>
   <p>
    „Prosím vás, trochu ovocia,“ začali sme v obchode.
   </p>
   <p>
    „Akého?“ spytuje sa pán obchodník a ukáže odrazu celú výstavu v košoch a opálkach.
   </p>
   <p>
    Nie je ľahko vyberať veru.
   </p>
   <p>
    „Týchto hrušiek, sú veľmi chutné.“
   </p>
   <p>
    „Pekné sú, ale na chuť tieto sú lepšie,“ ukázal nám malé, pehavé.
   </p>
   <p>
    „Jednu veľkú, čo sú pekné, a niekoľko malých. Aké máte melóny?“
   </p>
   <p>
    „Dnes sa mi nepáčia,“ uznáva obchodník. „Ale hrozno je dobré…“
   </p>
   <p>
    Tak nám hľadel uhovieť. Pchal nám najlepšie kusy do balíkov. Ohováral svoj vlastný
         tovar, ak sa mu nepáčil. U nikoho nebolo takého ovocia, ako u neho. Raz sme sa ulakomili na
         broskyne (boli ako päsť!) v jednom veľkom obchode. I obchod nás zviedol: bol veľký a
         skvelý. Ale keď sme do nich zahryzli, sklamali sme sa. Boli privädnuté a nezrelé. Pred
         veľkým módnym obchodom okolo Opery a boulevarda Haussmann
    <sup>
     [
     <a class="footnote" href="#ftn.d56e3050" name="d56e3050">
      97
     </a>
     ]
    </sup>
    videli sme bystričky. Kúpili sme si hodný balík a pojedli na mieste. Boli dobré
         a čerstvé, ale sa nám nepáčili ako doma. Azda preto, že pozerali na nás trochu divne, čo
         tadiaľ išli. I my sme uznali, že sa nepatrí slivky jesť na ulici v najkrajšej štvrti
         Paríža.
   </p>
   <p>
    Do ulice zatárala sa neraz ženička s vozíkom: mala v ňom všakového ovocia. Inokedy mala
         iba jeden druh: ako kedy sa trafilo. Raz ho mala plný hrozna. Kúpili sme si trochu; ale
         ženička bola veľmi zvadlivá. Nedala koštovať a nedala vyberať. Čo zas ona dala, bolo
         zmäkúšené a ani nie sladké. Bola zlá, a už sme jej viac neutŕžili.
   </p>
   <p>
    „Súci tovar čaká doma, kým poň neprídu,“ postavili sme si zásadu. Čo je súce, nejdú
         núkať po druhých uliciach, hoc vo vozíkoch parádnych, kaziť obchod kupcom, čo si zadovažujú
         tovaru každý deň toľko, koľko ho môžu predať. Ak ho nepredajú za čerstva, zaleží, potuchne
         alebo už vyjde navnivoč.
   </p>
   <p>
    Po obede, keď sme sa vrátili s balíkmi, v ktorých sme si zasa niesli ovocie, spýtali sme
         sa panej, ktorá vyšla proti nám, ako obyčajne, na chodbičku.
   </p>
   <p>
    „Prosím vás, čo sa to zvaľkalo dnes ráno dolu schodmi? Nestalo sa nešťastie?“
   </p>
   <p>
    Pani pozerá na nás, čo sa nám robí. Stará pani medzitým vyšla z kuchyne a tiež počúva,
         čo sa spytujeme.
   </p>
   <p>
    „Či viete, mama, že sa niečo váľalo dolu schodmi? Alebo hádam padlo?“
   </p>
   <p>
    Stará pani sa usmiala:
   </p>
   <p>
    „Vieš, to bude iste ten pochabý z piateho.“
   </p>
   <p>
    „A naozaj!“ domyslela sa pani.
   </p>
   <p>
    „Šuchotalo veľmi. Pri dverách trochu zastalo a potom zasa nadol.“
   </p>
   <p>
    „Pravdaže!“ prisviedča pani. „Druhý raz sa neľakajte. Čo bývajú na piatom, spúšťajú sa
         ,comme ça‘.
    <sup>
     [
     <a class="footnote" href="#ftn.d56e3079" name="d56e3079">
      98
     </a>
     ]
    </sup>
    Sadnú akosi na zábradlie a hybaj nadol. Sto ráz som na nich kričala, že krky
         zlámu: ale viete, mladosť — pochabosť…“
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e2900" name="ftn.d56e2900">
        87
       </a>
       ]
      </sup>
      <span class="emphasis">
       <em>
        Gare Saint Lazare
       </em>
      </span>
      (franc.) — stanica Sv. Lazára
     </p>
    </div>
    <div class="footnote">
     <p>
      <sup>
       [
       <a class="para" href="#d56e2906" name="ftn.d56e2906">
        88
       </a>
       ]
      </sup>
      <span class="emphasis">
       <em>
        Villiers
       </em>
      </span>
      — Auguste, comte de Villiers de l’Isle-Adam (1840 —
               1889), francúzsky spisovateľ, ktorý tvorí spojivo medzi romantikmi a avantgardnou
               literatúrou svojej doby
     </p>
    </div>
    <div class="footnote">
     <p>
      <sup>
       [
       <a class="para" href="#d56e2914" name="ftn.d56e2914">
        89
       </a>
       ]
      </sup>
      <span class="emphasis">
       <em>
        rue de Rome
       </em>
      </span>
      (franc.) — Rímska ulica
     </p>
    </div>
    <div class="footnote">
     <p>
      <sup>
       [
       <a class="para" href="#d56e2920" name="ftn.d56e2920">
        90
       </a>
       ]
      </sup>
      <span class="emphasis">
       <em>
        rue de Constantinople
       </em>
      </span>
      (franc.) — Konstantinopolská
               ulica
     </p>
    </div>
    <div class="footnote">
     <p>
      <sup>
       [
       <a class="para" href="#d56e2926" name="ftn.d56e2926">
        91
       </a>
       ]
      </sup>
      <span class="emphasis">
       <em>
        Les Batignolles
       </em>
      </span>
      (franc.) — Les Batignolles-Monceaux,
               predmestská obec v severozápadnej časti Paríža, od roku 1860 pripojená k
               Parížu
     </p>
    </div>
    <div class="footnote">
     <p>
      <sup>
       [
       <a class="para" href="#d56e2932" name="ftn.d56e2932">
        92
       </a>
       ]
      </sup>
      <span class="emphasis">
       <em>
        Liege
       </em>
      </span>
      (franc.) — francúzske meno belgického mesta a provincie
               Lutych
     </p>
    </div>
    <div class="footnote">
     <p>
      <sup>
       [
       <a class="para" href="#d56e2986" name="ftn.d56e2986">
        93
       </a>
       ]
      </sup>
      <span class="emphasis">
       <em>
        de Malesherbes
       </em>
      </span>
      — Chrétien Guillaume de Lamoignon de
               Malesherbes (1721 — 1794), francúzsky spisovateľ a reakčný politik.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2998" name="ftn.d56e2998">
        94
       </a>
       ]
      </sup>
      <span class="emphasis">
       <em>
        koma
       </em>
      </span>
      (z gréc.) — čiarka
     </p>
    </div>
    <div class="footnote">
     <p>
      <sup>
       [
       <a class="para" href="#d56e3010" name="ftn.d56e3010">
        95
       </a>
       ]
      </sup>
      <span class="emphasis">
       <em>
        Christiania
       </em>
      </span>
      — hlavné mesto Nórska, dnes Oslo
     </p>
    </div>
    <div class="footnote">
     <p>
      <sup>
       [
       <a class="para" href="#d56e3019" name="ftn.d56e3019">
        96
       </a>
       ]
      </sup>
      <span class="emphasis">
       <em>
        Madelaine
       </em>
      </span>
      (franc.)— Magdaléna
     </p>
    </div>
    <div class="footnote">
     <p>
      <sup>
       [
       <a class="para" href="#d56e3050" name="ftn.d56e3050">
        97
       </a>
       ]
      </sup>
      <span class="emphasis">
       <em>
        Haussmann
       </em>
      </span>
      — Eugene Georges Haussmann (1809 — 1891),
               francúzsky politik, v rokoch 1853—1870 seinský prefekt. Vykonal drahé prestavby
               Paríža, čím veľmi zadĺžil mesto. V rokoch 1877—1881 bol bonapartistickým poslancom.
               Usiloval sa vytlačiť robotníctvo na perifériu Paríža.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3079" name="ftn.d56e3079">
        98
       </a>
       ]
      </sup>
      <span class="emphasis">
       <em>
        comme ça
       </em>
      </span>
      (franc) — takto
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3087">
       </a>
       - 14 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Po obede sme sa vybrali čím skôr na avenue de Villiers. Vyšli sme na námestie Opery a
         zas pešky po boulevarde ku Madeleine. Cestou sme natrafili na divadlo na boulevarde, na
         biografy, ktoré dávajú nový program každých desať dní. Do niektorých môžete vstúpiť, kedy
         chcete. Ten istý program sa opakuje jednostaj, sťaby sa krútilo koleso. Sedíte a pozeráte,
         kým nezbadáte, že čo predstavuje, ste videli, keď ste vošli. Obyčajne sa zrepetíte a
         pôjdete spať. Dej si potom zostavíte sami: netreba len postaviť, čo bolo naostatok, napred.
         Budete mať v hlave trochu zmätku, nepochopíte, čo znamená, na čo sa prizeráte, kým nevidíte
         počiatok. Ale nič preto… nehodno si brať všetko k srdcu. Mnoho ráz vidíte kus od počiatku,
         a predsa nerozumiete, kde ste, čo ste. A keď príde koniec, zas sa len spýtate: „Ký čert
         bol, čo ukazovali?“
   </p>
   <p>
    Na počiatok predstavenia položia obyčajne obrázky z prítomnosti, novinky, kde sa čo
         stalo. Hlavný kus, sťažeň predstavenia príde na bielu tablu pozdejšie, keď podochodí
         obecenstvo, čo je sťažeň obecenstva alebo smotánka na širanici mlieka.
   </p>
   <p>
    Z námestia Madeleine sme prišli tramvajou veľmi chytro na avenue de Villiers. Na
         vyslanectve museli najprv urobiť kroky, čo vyžaduje zákon. Že sme cestovné listy odpásli
         nič po nič, ani sa nepozastavili veľmi. Boli veľmi dobrí, dostali sme dočasný pas bez
         prekážky. Našli sme na vyslanectve hodne ľudí z Juhoslávie; boli sme skoro radi, že sa
         musíme zasa vrátiť, kým nám budú môcť dať listy. Kto príde zďaleka, je rád, keď sa môže
         stretnúť s ľuďmi, ktorí sú ti ako svoji.
   </p>
   <p>
    Na námestí Madeleine sme trochu ostali na spiatočnej ceste: kvôli kostolu, ktorý sa
         vyplatí obzrieť si zvonku aspoň. Je v gréckom štýle, so stĺporadím naokolo. Do hlavného
         portálu vedú schody, okolo chrámu je ohrada železná. Hlavné a bočné dvere sú skoro vždy
         zatvorené. Začali sme myslieť, že je hádam v reparácii a prístup nedovolený. Ale v jednu
         nedeľu prešli sme náhodou po námestí a zbadali, že na ohrade zo železných tyčí je bránka,
         od nej ide krytá chodbička až k chrámu. Práve zastalo auto pred bránkou, niekoľko osôb
         vystúpilo z neho a vošlo do nej. Dali sme sa i my za nimi.
   </p>
   <p>
    Keď sme prišli k budove, vyšli sme úzkymi schodmi, ktoré idú špirálou dohora do
         neveľkého pitvorca, stadiaľ do kostola. Chrám je vysoký a priestranný, vidno v ňom
         bohatstva a nádhery, ale vnútorné zariadenie nemá nič gréckeho. Pri bočnom oltári práve
         skončili službu božiu. Kňaz v ornáte odišiel, kostolník vo fraku a bielych rukavičkách
         začal prekladať lavice: staval ich do radu, aby čo sedí alebo kľačí, bol obrátený k veľkému
         oltáru. Lavice mu ľahko poprekladať, ak chce: sú ako stoličky, veľmi ľahké. Majú pletené
         sedadlo, pred ním je kľačadlo tiež pre jednu osobu.
   </p>
   <p>
    Druhý sluha v slávnostnej rovnošate stál neďaleko veľkého oltára pri krstiteľnici. Je vo
         fraku vyšívanom striebrom v krátkych nohaviciach, bielych pančuchách do kolien a
         črieviciach. Na hlave má dvojrohý klobúk priekom, tiež bohate vyšívaný, v pravej ruke drží
         veľkú pozlátenú berlu.
   </p>
   <p>
    Boli sme v chráme vyšších tried po rode a možno i po majetku. Veriaci vchodia doň krytou
         chodbičkou a malým pitvorcom. Pri zvláštnych príhodách, veľkých svadbách napríklad, otvoria
         iste hlavné dvere. Po schodoch spustia koberce od portálu až po ohradu zo železných tyčí.
   </p>
   <p>
    Keď sme si pozdejšie pripomínali, kde všetko sme boli, kým sme sa dostali na vyslanectvo
         Juhoslávie v avenue de Villiers, zostala nám v pamäti milá rozpomienka. Medzi inými
         zvláštnosťami zazreli sme na ktoromsi boulevarde a či avenue Shakespeara. Stojí na veľmi
         peknom mieste, medzi stromovím na dosť vysokom podstavci. Vidno ho veľmi dobre medzi bujným
         stromovím. Len čo som ho zazrel zďaleka, poznal som ho, že predstavuje osobu veľmi známu.
         Keď som prečítal nápis na čiernom podstavci a pozrel lepšie na čiernu sochu, rozpamätal som
         sa, že je zobrazená na jeho zobraných spisoch, ktoré som kdesi videl. Starý známy dobrý
         priateľ: bol ozaj zvláštny pôžitok tráviť v jeho spoločnosti dlhé zimné večery. Znovu a
         znovu príde vôľa vrátiť sa na staré priateľstvo.
   </p>
   <p>
    Pri tomto stretnutí som zastal pod ním a ľutoval ho, že sa mu stalo, čo sa azda nestalo
         nikomu dosiaľ. Znalci literatúry a dejepisci majú ho v podozrení, že diela, ktoré vyšli pod
         jeho menom, nepochodia od neho. Sprvu sa len šepkalo, teraz už Amerikáni začali znášať i
         dôkazy. Ešte sa mu stane naostatok, že zasadne nad ním súd a odsúdi ho pre podvod. Ak ho
         ozaj odsúdia, dokážu mu, že nás mal za bláznov, neostane mu iné, ako zostúpiť z podstavca a
         skryť sa niekam spomedzi týchto stromov.
   </p>
   <p>
    Ale i pre druhú vec začali zadierať doň. Jeden kritik oboril sa naň, že má vraj krivé
         nohy, najmä v stavcoch. Že čo si vraj pomyslí, keď ho vidí takého krajčír, ktorý býva
         oproti, ktorý berie mieru, vie, čo je súmer tela…
   </p>
   <p>
    Postava je ozaj trochu skromná na takého veľkého muža. Ale on je nie na vine, skôr jeho
         krajčír. Vyobliekal ho do tesných, natiahnutých nohavíc. Ktorý veľký človek by bol inakší,
         keby mu dali také nohavice?
   </p>
   <p>
    „Väčšie má šťastie Voltaire,“
    <sup>
     [
     <a class="footnote" href="#ftn.d56e3119" name="d56e3119">
      99
     </a>
     ]
    </sup>
    povedal mi hosť v kaviarni, keď pri mojom stolíku čítal kritiku o
         Shakespearovi. „Videli ste hádam jeho sochu tu neďaleko na Quai
    <sup>
     [
     <a class="footnote" href="#ftn.d56e3125" name="d56e3125">
      100
     </a>
     ]
    </sup>
    Voltaire?“
   </p>
   <p>
    „Čo je pri Institut de France?“ spýtal som sa. Keď mi prisvedčil, riekol som: „Videl som
         ju po tieto dni. Veľmi sa mi páčila.“
   </p>
   <p>
    „Akoby sa nepáčila!“ zvolal. „Usmieva sa jednostaj posmešne, sťaby sa chcel posmievať;
         pozerá trochu na stranu. Urobili mu pekné dlhé vlasy až po plecia, ba ešte po pleciach mu
         padajú. Obliekli mu plášť po päty, hádam i po zemi sa vlečie trochu. Jednou rukou si ho
         pridŕža, aby bol rúče zatvorený; v druhej drží peknú paličku. Kto by sa domyslel, kto ho
         vidí, že kríval na jednu nohu? Krivú nohu zatušili pod dlhým plášťom: čo z nej vidno, je
         ako noha trochu podtiahnutá.“
   </p>
   <p>
    „Voltaire je veru onakvejší, môže sa presvedčiť každý, kto chce,“ uznal som ja.
   </p>
   <p>
    „To uzná každý, kto súdi nepredpojate: ale nie preto, že je azda väčší spisovateľ. Nie,
         pane,“ chodil mi prudko prstom sem a ta pred očima. „Ale mal šťastie, že mu dali lepšieho
         krajčíra, a krajčír mnoho robí. Ušil mu dobrý plášť.“
   </p>
   <p>
    V to popoludnie pred večerom bolo pekne. Domáci obyvatelia vyšli z domov na ulici:
         všetko starší ľudia alebo panie, a sadli si na stoličky pred domy. Bolo po olovrante, práca
         sa skončila v domoch, hádam i v dielňach. Niektorí sedeli bez kabáta, cele domácky. K
         niektorým sa pripojila slúžka od susedov. Odskočila na chvíľku počúvať, čo nového.
   </p>
   <p>
    Za oblokom mnohých z týchto domov — niektorých už starších — vidno knihy na predaj:
         všetko staré, upotrebované. Najviac učebné knihy. Keď začne sa školský rok, obchody ožijú,
         knihy nájdu odbyt a pôjdu z prízemia hore do piateho poschodia.
   </p>
   <p>
    Najdôležitejšie podujatie v ulici je iste pekáreň. V nej kupujú chlieb zo susedstva, i
         my si poň chodíme, keď nás neťahá do reštaurantov. Netreba sa nám unúvať ďaleko, je hneď za
         rohom. Dostať chlieb, rožky, žemle. Kto chce, môže si vybrať jemného pečiva, akého sa mu
         zažiada. Radosť zastať pred výkladom, obdivovať umenie, ako pečú. Na chodník sa šíri dobrá
         vôňa pečiva, čerstvého odmladu. Nadvihol ho, že je sťa perie, dodal mu zvláštnej jemnej
         chuti. Nepečú chlieb v pecňoch ani bochniciach: robia dlhé osly; jedny velmi dlhé a tenké,
         iné čosi bruchatejšie, s brázdou, ktorá ide šikmo. Po uliciach vídať slúžky, neraz i panie
         a slečny ísť s oslou v náručí, sťaby varovali bábätko. Nik sa nepozastaví, že sa neokúňajú
         nosiť verejne, čo v iných krajoch rozvážajú v krytých vozíkoch: ani čo by im bolo trápne
         pochváliť sa verejne svojím výrobcom.
   </p>
   <p>
    Okúsili sme chleba bieleho i menej bieleho. Pri vyberaní boli sme vždy v rozpakoch:
         nemohli sme vynájsť, ktorý je lepší. Jeden bol lepší od druhého. Jedna pekáreň má nápis:
         „Založená roku 1749“. Zadivili sme sa: taký nápis, a urobili ho len tak nakrátko a
         jednoducho. Ani len nedodali: „Emporio“,
    <sup>
     [
     <a class="footnote" href="#ftn.d56e3148" name="d56e3148">
      101
     </a>
     ]
    </sup>
    čo by znamenalo „Výtečníctvo“. Bolo by sa tiež zišlo dodať, ako podobné obchody
         v iných krajoch dávajú do nápisov niečo na ocenenie svojich výrobkov, napríklad niečo „o
         zásadách nášho domu“, „o spoľahlivosti výrobku“, o všeobecnej úcte, ktorú „náš dom požíva“
         u obecenstva. „Dom“, založený pred pol druha rokom, ostane na mieste, kým jeho zakladateľ
         nedostane výpoveď, alebo kým sa nenájde priekupec, čo kúpi zariadenie, doplatiac niečo „za
         kľúče“: za dobré meno, čo si v čas pôsobenia za pol druha roka vydobyl…
   </p>
   <p>
    Tu na mene domu pracujú od roku 1749 jedno pokolenie za druhým. Každé vynaložilo naň
         niečo zo svojho: práce, námahy, dômyslu, uviedlo i novoty, aby výroba bola lepšia, ľahšia a
         výnosnejšia. Dom má ozaj slávu, na ktorej si môže zakladať. Majiteľ možno sa vyšvihol, žije
         zámožne, blahobyt mu rástol pomaly, ale spoľahlive. Neprišiel k zámožnosti náhodou,
         reklamou a fígľami: ale prácou a sporivosťou a statočnosťou.
   </p>
   <p>
    V uliciach naokolo jesto viacej starých domov. Môže si veru zakladať v nich národ, ktorý
         má šťastie, že sa môže honosiť takými rodinami.
   </p>
   <p>
    V tie dni sme čítali veľkú novinu, že sa Opera otvorí.
   </p>
   <p>
    „Veď sú veľké prázdniny!“ zvolal som prekvapený.
   </p>
   <p>
    „Zostavujú celok osôb, ktoré nešli na prázdniny alebo ktoré sa už vrátili z prázdnin,“
         riekli mi.
   </p>
   <p>
    „Dávajú dobré kusy?“ pýtal som sa.
   </p>
   <p>
    „Samson a Dalila, Herodiada, Boris Godunov.“
    <sup>
     [
     <a class="footnote" href="#ftn.d56e3168" name="d56e3168">
      102
     </a>
     ]
    </sup>
   </p>
   <p>
    „Krásne kusy,“ zaradovali sme sa, „Azda zvedeli, že sme tu a od rokov pachtíme za nimi.
         Keď je tak, nevynecháme ani jedného. Využijeme príhodu, keď sa nám núka.“
   </p>
   <p>
    „Budú dávať i Wagnera: Lohengrina, Tannhäusera a Valkyrie,“
    <sup>
     [
     <a class="footnote" href="#ftn.d56e3178" name="d56e3178">
      103
     </a>
     ]
    </sup>
    oznamovali nám.
   </p>
   <p>
    „Wagnera vo Veľkej opere?“ zadivil som sa ja.
   </p>
   <p>
    „Prvý raz po vojne,“ oznamujú.
   </p>
   <p>
    „Budeme môcť dostať vstupenku?“
   </p>
   <p>
    „Choďte po ne hneď, keď otvoria odpredaj,“ naúčali nás.
   </p>
   <p>
    „Lepšie sa ponáhľať. Vstupenky pôjdu na ruvačky-mačky.“
   </p>
   <p>
    O vstupenky nebolo veľkej starosti. Chodievali sme na námestie Opery každý deň. Okolo
         nej a myslím i na ceste videli sme jednateľstvá, ktoré držia vstupenky do všetkých
         divadiel: ľahko sa ohlásiť kedykoľvek a zakúpiť hoc na všetky predstavenia. Väčšmi ma
         trápila nerozhodnosť, na ktoré predstavenie si vytiahnuť lístky.
   </p>
   <p>
    „O Wagnera toľme nestojím,“ oznamoval som susedovi, čo sedel pri mne. „Je veľký umelec,
         jeho kusy majú vysokú cenu: ale myslím, že niektorým ľuďom chybí zmysel pochopiť ho a
         kochať sa v ňom. Ja tiež nestojím na výške a sotva pôjdem na jeho kusy. Vezmem si lístok na
         Herodiadu, Godunova a Samsona a Dalilu. Wagnera necháme na druhý raz.“
   </p>
   <p>
    „Máte výber,“ riekol sused. „Môžete si vybrať, čo sa vám páči väčšmi, ukojiť umelecké
         túžby.“
   </p>
   <p>
    V jedno ráno sa nám videlo, že by neškodilo ísť sa prezvedieť, kedy sa počne predbežný
         predaj. Vošli sme do veľkého jednateľstva.
   </p>
   <p>
    „Prosím vstupenky do Veľkej opery.“
   </p>
   <p>
    „My ich nepredávame,“ odpovedali.
   </p>
   <p>
    „A kde ich predávajú?“
   </p>
   <p>
    „Na úrade Opery.“
   </p>
   <p>
    „Nože, no!“ zadivili sme sa. „Škoda byť. Bolo pohodlnejšie kúpiť u vás.“
   </p>
   <p>
    „Áno,“ odpovedali. „Niekedy nie je ľahko dostať vstupenku.“
   </p>
   <p>
    „Pôjdeme za horúca,“ umienili sme si. „Keď je tak, opatrnosti nikdy nezbýva…“
   </p>
   <p>
    Išli sme k Opere, obišli sme ju odpredku až do zadnej čiastky. Bolo všade pozatvárané.
         Zadná bránka bola odchýlená. Vošli sme cez ňu do dvora a do dverí, iste kde býva pán
         domovník.
   </p>
   <p>
    „Kde predávajú vstupenky?“ pýtali sme sa.
   </p>
   <p>
    „Trochu ďalej, v túto stranu,“ ukázali nám stranu, kde sme ešte neboli.
   </p>
   <p>
    Kde nás napravili, našli sme dvere otvorené na železnej ohrádke. Bývala i po tieto dni
         tá bránka vždy zapretá. Vošli sme cez ňu do pitvorca. Zarazila nás v ňom i v celej budove
         akási slávnostná tichosť. Nevidno živej duše: nikde sa nič nehýbe, sťaby sme boli v
         zakliatom zámku. Váhame, či otvoriť dvere, vedúce kamsi dnu. Vošli sme do veľkej miestnosti
         a našli sme ju temer plnú.
   </p>
   <p>
    „No, predsa je len sveta,“ zaradovali sme sa. „Nie sme celkom sami…“
   </p>
   <p>
    Bolo ticho, iba čo sa ozývalo tu i tu mumlanie. V popredí kdesi bola pokladnica.
         Nevidno, čo sa robí okolo nej; obstali ju, pred nami je mnoho sveta. Obecenstvo sa
         nastýbalo do cáročka, poberá sa dlhým radom k pokladnici. Okolo nej sa už rozleje a obstalo
         okienko. Vybrali sme si stĺp, čo hľadá vstupenky do prízemia: zaujal som miesto medzi
         železnými tyčkami na samom ostatku, ako mi prislúchalo.
   </p>
   <p>
    Postupoval som pomaly, malým krôčkom, lecikedy. Tu i tu sa obriadil jednotlivec tam
         napredku, odchádzal natešený inou stranou s lístkami v ruke. Blížil som sa k pokladnici,
         hoci pomaly. Veď sa i zíde: otupno čakať, tisnúť sa nepatrí, biť sa neslobodno. Odrazu ich
         odbavili celú hŕbu…
   </p>
   <p>
    „Aspoň sa pohneme,“ tešili sme sa my v pozadí. Zasa ich hodne odbudlo. Bol som temer pri
         pokladnici.
   </p>
   <p>
    „Čože, azda zatvorili oblôčik?“ pýta sa, čo je predo mnou.
   </p>
   <p>
    „Prízemie vypredali,“ odpovedá hlas pred ním. „Aspoň tak sa vidí. Áno, zatvorili
         oblôčik. Bodajže ho porantalo!“
   </p>
   <p>
    Bolo nám všakovak, keď sme sa šipľali zo stisku medzi tyčkami a videli, ako iný stĺp
         narástol odrazu. Pripojili sme sa k nemu, ako i tí, čo boli prvej pred nami a poodchádzali
         od pokladnice.
   </p>
   <p>
    „A či sa nám tu ujde?“ spytovali sme sa, vidiac hŕbu pred nami. „Čo sme si hneď nestali
         do tohto radu!“ zjedali sme sa.
   </p>
   <p>
    Padol som zasa za druhých. Čo sa im dostane, dostane sa azda i nám, ak sa nám ujde…
   </p>
   <p>
    Bol som sa tuho vcvikol, že kúpim dve vstupenky, aby mohol aspoň spoločník ostať na
         slobode: nazerať, čo sa robí pri oblôčku pred nami.
   </p>
   <p>
    „Malá hŕbka; míňa sa chytro. Ostaneme bez ničoho,“ oznamoval mi, ako pozeral.
   </p>
   <p>
    „Pekná novina!“ zvolal som. „Ešte by sa len prešoval, keby vedel, že je nie nadarmo.“
   </p>
   <p>
    Odchodil jeden pán od pokladnice, mal vstupenky v ruke. Oddychoval si s uľahčením a
         utieral pot z čela. Spoločník ho zastavil, ako odchodil z miestnosti, a pýta sa ho:
   </p>
   <p>
    „Jesto ešte lístkov?“
   </p>
   <p>
    „Bude ich čosi,“ riekol.
   </p>
   <p>
    „Vystane pre všetkých?“
   </p>
   <p>
    Pokrútil hlavou.
   </p>
   <p>
    „Pochybujem. Čaká ich mnoho. Pre tretiu, štvrtú čiastku…“
   </p>
   <p>
    „Na ktorý kus predávajú?“
   </p>
   <p>
    „Ja mám na Tannhäusera.“
   </p>
   <p>
    „Samson a Dalila, Godunov?“
   </p>
   <p>
    „Vypredali dávno,“ oznamoval. „Môžete mať Wagnera, i to ak sa vám ujde.“ Pohol sa, že už
         pôjde, ale si niečo rozmyslel a vrátil sa. „Pýtajte tu,“ riekol skoro pošepky a ukázal na
         oblôčik, ktorý bol na strane, kde nebolo nikoho. „Možno vám dajú lóžu…“
   </p>
   <p>
    Spoločník zaklopkal na okienko. Otvorili mu ho. Mali skutočne ešte niekoľko vstupeniek
         do vyšších lóži: na Wagnera, na ostatný kus, na Valkyrie.
   </p>
   <p>
    Keď sa nás odbavila asi polovica pred nami, čo sme ostali, zatvorili oblôčik. Pri mojej
         pokladnici vypredali.
   </p>
   <p>
    Tak sme ostali so vstupenkou na jedno predstavenie. Herodiada, Godunov, Samson a Dalila
         sa vyšmykli. Rozchytali ich dávno.
   </p>
   <p>
    „Wagner je priťažká chova pre znalcov ako my,“ dumali sme, keď sme odchodili postávajúc.
         „Musíme sa usilovať porozumieť mu: vhĺbiť sa do jeho krás, ktoré nám dosiaľ boli skryté…“
   </p>
   <p>
    „Veď i zaslúži,“ odpovedá spoločník. „Keby nie Wagner, boli by sme ostali bez vstupenky.
         Obecenstvo bočí od neho, nechalo nám aspoň tento lístok.“
   </p>
   <p>
    Pri bočnom oblôčku rozchytali všetky lístky odrazu. Ostatní ostali na ľade.
   </p>
   <p>
    „Zabrali všetko Amerikáni!“ tuží sa ktorýsi. „Sebe nechali najlepšie kusy, najlepšie
         miesta. Nám ostali iba oprsky.“
   </p>
   <p>
    „Vedia sa lepšie obhadzovať než my,“ riekol som.
   </p>
   <p>
    „Horký ich vedia! Vedia než my. Dali si jednoducho kúpiť karty od kupcov, ktorí sa
         vyznajú vo veci a vedia spády. Zaplatili lepšie — voila…“
   </p>
   <p>
    „Veru tak,“ prisviedča ktosi za nami. „S dolárom najďalej zájdeš.“
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e3119" name="ftn.d56e3119">
        99
       </a>
       ]
      </sup>
      <span class="emphasis">
       <em>
        Voltaire
       </em>
      </span>
      — François-Marie Arouet, zvaný Voltaire (1694 —
               1778), významný francúzsky prozaik a dramatik. Z jeho diel sú známe napr. Zaira,
               Candida, Filozofické listy a i.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3125" name="ftn.d56e3125">
        100
       </a>
       ]
      </sup>
      <span class="emphasis">
       <em>
        Quai
       </em>
      </span>
      (franc.) — nábrežie, nástupište
     </p>
    </div>
    <div class="footnote">
     <p>
      <sup>
       [
       <a class="para" href="#d56e3148" name="ftn.d56e3148">
        101
       </a>
       ]
      </sup>
      <span class="emphasis">
       <em>
        Emporio
       </em>
      </span>
      (špan.) — veľké centrum
     </p>
    </div>
    <div class="footnote">
     <p>
      <sup>
       [
       <a class="para" href="#d56e3168" name="ftn.d56e3168">
        102
       </a>
       ]
      </sup>
      <span class="emphasis">
       <em>
        Samson a Dalila, Herodiada, Boris Godunov
       </em>
      </span>
      — Samson a Dalila,
               opera francúzskeho romantického skladateľa Camilla Saint-Saensa (1835 — 1922) na text
               Lemaira; Herodias, opera francúzskeho romantického skladateľa Julesa Masseneta (1842
               — 1912) na text Paula Millieta a Henriho Grémonta; Boris Godunov, opera významného
               ruského skladateľa Modesta Musorgského (1839 — 1881) na text Puškina a
               Karamzina
     </p>
    </div>
    <div class="footnote">
     <p>
      <sup>
       [
       <a class="para" href="#d56e3178" name="ftn.d56e3178">
        103
       </a>
       ]
      </sup>
      <span class="emphasis">
       <em>
        Wagnera: Lohengrina, Tannhäusera a Valkyrie
       </em>
      </span>
      — Richard Wagner
               (1813 — 1883), najväčší nemecký hudobný dramatik. Jeho opera Lohengrin bola prvý raz
               uvedená na scénu roku 1850, opera Tannhäuser roku 1845 a opera Valkýra roku
               1870.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3295">
       </a>
       - 15 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Museli sme čakať pekných pár dní, kým prišiel rad na Valkyrie. Blížili sme sa s inými
         pocitmi na námestie Opery v ten večer než inokedy. Tušili sme, že nás čaká skúsenosť, za
         ktorou sme oddávna pachtili. Po dlhých rokoch budeme môcť vstúpiť do svätyne, kde má stánok
         ozajstné umenie.
   </p>
   <p>
    Poberali sme sa do Veľkej opery vlastne nie na kus. Nestarali sme sa, či dávajú ten
         alebo iný: schytila nás iba radosť, že tam budeme. Na kusy by sme boli šli vďačne, keby sa
         nám boli dostali. Ale keď nie na kus — boli sme radi, že máme vstupenku aspoň na jeden
         večer do Opery. Pôjdeme do nej kvôli samému ústavu, keď nie kvôli kusu.
   </p>
   <p>
    Stará budova pôsobí už vo dne dosť divne, hádam najväčšmi starobou. Počernela, sťaby
         začadená; na uhloch, hranách a výčnelkoch je sivá, sťaby bola ošedivela. Vyšibali ju dažde
         a vetry, odnášajú osadlinu a prach stariny, kde je nie v závetrí. Nepriťahuje vo dne veľmi.
         Ale večerom pred predstavením prijme predsa akési kúzlo. Sťaby bola omladla a ožila:
         striasla zo seba starú dumu a hľadí vkročiť do našej pestrej prítomnosti. Vchody sa
         otvorili; pod stĺpmi, pred vchodom rozlialo sa nežné, ružové svetlo, sťaby sa preciedzalo
         cez jemnú hmlu, ale nielen popod stĺpy: i na schody, čo vedú k nim, najmä na najvyššie
         stupaje. Purpur sa zažal a rozlial i nad stĺpmi, za ťažkým zábradlím, po terase, z ktorej
         sa otvára výhľad na námestie veľmesta, na ktorom prúdi mocný život. Štít budovy tiež ožil,
         žiari z nočnej tmy, plávajúc v nežnom svetle.
   </p>
   <p>
    Keď sme sa poberali hore schodmi, bolo nám, že nás očakáva niečo slávnostného. Na
         širokých schodoch vidno jednotlivcov alebo pár, ktorý sa ponáhľa s nami k vchodom.
   </p>
   <p>
    „Návšteva nebude veľká. Ledva koho vidno,“ riekli sme, keď sme šli dohora. „O tejto
         hodine mal by nás byť celý húf po schodoch.“
   </p>
   <p>
    „Treba povážiť,“ riekol spoločník, „že je ešte nie sezóna.“
   </p>
   <p>
    „I tak je nás predsa primálo,“ tvrdil som.
   </p>
   <p>
    Keď sme vyšli pod stĺporadie, z roztratených jednotlivcov robil sa predsa kŕdlik. Hodne
         nás je; trúsime sa skoro prúdom, hoc nie stisnutým a hustým, ale pribúda nás cez všetky
         vchody odrazu.
   </p>
   <p>
    „Schody sú široké. Jednotlivec sa na nich stratí, kŕdlik sa veľmi nezbadá na nich,“
         uznali sme.
   </p>
   <p>
    Vošli sme do veľkej predsiene. Obecenstvo vchádza voľne, poberá sa ticho, oddáva
         vstupenky úradníkom vo fraku. Prezerajú ich pečlive, či sú v poriadku a prepúšťajú nás. Keď
         sme mali podísť na pohodlné schody do vnútorných miestností, prichodilo nám ísť popri
         komorníkoch a sluhoch vo frakoch, v pančuchách do kolena a črieviciach. Pozerajú na nás
         veľmi vážne. V ich pohľade je akoby výčitka, že sme prišli neúctive: nie vo fraku a
         cylindri, ako sa sluší, ale ako húf vo všedných šatách, trochu tmavších, ale predsa len
         všedných, ako húf pozmetaný z ulíc.
   </p>
   <p>
    „Čiže sa ide nahnať do domu kadejakého sveta, rovno z ulice, bez výberu,“ myslia si
         iste. „Obleky neriadne, až hanba, blato ulíc na obuvi. Nevidno záprahov, ba ani taxi:
         najviac ak si dovolia autobus, i to v druhej triede. Nie je sezóna. Treba na nich pozerať
         cez prsty: ale dom je predsa dom. Lepšie nevpustiť doň, kto je zle oblečený.“
   </p>
   <p>
    Nadužili sme mnohí slobodu, že je nie sezóna. Slávnostné rúcho nechali sme doma, z
         pohodlia, hádam i všetečnosti, že môžeme ísť a rozťahovať sa vo všedných šatách, kde
         inokedy sedia vo frakoch a plesových toaletách. Bolo nám hádam teraz podajedným ľúto, že
         sme nadužili a prestúpili zákon. Keď sme sa zložili v šatni, cítili sme sa nepohodlne. Bolo
         nám, akoby sme boli zneuctili miesto, vkradli sa, kam nepatríme.
   </p>
   <p>
    Bolo nám ešte horšie, keď sme zaujali miesto v hornej lóži, do ktorej sme mali sedadlo.
         Prijala nás vnútorná nádhera dvorany, starosvetská a ctihodná. Vkradli sme sa ticho,
         zasadli na miesto, aby nás nespozorovali.
   </p>
   <p>
    Na šťastie neboli sme nikomu na očiach. Boli sme vysoko, na druhom poschodí kdesi. Do
         prízemia sme nepozerali veľmi: padlo prihlboko; nieto ako naťahovať sa zo zadných sedadiel
         ponad iných, čo sedia pred nami. Vidíme prvé rady lóži po stranách, prvé sedadlá v prízemí,
         orchester pred nimi. V lóžach prvého radu rozoznávame osoby ešte dosť dobre. Nad nami sa
         šíri iný svet. Nastýbal sa do radov po sedadlách, hlavu pri hlave, temer do samej povaly.
   </p>
   <p>
    Všetko akoby bolo plné: a predsa vchádzajú noví a noví. Sadajú ticho na miesta, bez
         buchu a hrmotu. Nevdojak nám zíde na um chrám, ktorý sa plní tichým zástupom ľudu.
   </p>
   <p>
    Nebolo preťahovania, okolkov a váhania. Obecenstvo sa nemechrí, nezhovára, nebúcha ani
         nedupká, aby sa už raz pohla robota a začalo predstavenie.
   </p>
   <p>
    O siedmej buchlo tri razy tam kdesi dolu temno a tupo. Orchester začal prvé akordy
         veľkej ouvertúry. Dvorana zmizla, sťaby ju bol hodil do jamy: nevidno ničoho, iba ako sa
         opona dvíha akosi slávnostne a namáhave. Za ňou čakali osoby a veci na scéne. Predstavenie
         sa začalo.
   </p>
   <p>
    Vysedeli sme celý večer na mieste a stopovali, čo sa robí na javisku. Mali sme pocit
         hneď od počiatku, že sme na predstavení niečoho, čo nie je umelé, prihotovené napred; že
         pozorujeme ozajstné výjavy života, akéhosi podivného sveta, ktorý nie je z našich krajov a
         našich čias, ale zostúpil skadiaľsi za oponu a začal ich rozvíjať cele nenútene a
         prirodzene pred nami.
   </p>
   <p>
    Hudba hrmí, časom sa niečo stíši, ale zasa mohutnie, tisne a vnucuje sa tuho, naliehave
         akosi, v úderoch a prudkých vlnách. Nechce dať zabudnúť na seba, chce, aby si o nej vedel.
         Uplatňuje sa húževnate; raz obchádza, inokedy sa ženie dorovna, že ti schytí dušu a urobí z
         nej, čo chce. Dobíja sa tuho, hluší do teba neúnavne: ohlušuje myseľ, povedomie, chladný
         rozsudok. Siaha na náladu, prevracia celý stroj, ktorým cítiš, myslíš a rozväzuješ, až
         pozabudneš, kde si, a začneš plávať, kam ťa nesú mohutné vlny hudby.
   </p>
   <p>
    Nie každý poslucháč sa dá pochytiť a zmiesiť. Chybuje mu sluch, alebo hádam nieto v ňom
         ohlasu: zvuky nemajú na čo pôsobiť, nenájdu porozumenia. Nájdu odpor, ktorý sa nechce
         poddať, uľahnúť pred mocou, ktorej neuznáva a nechápe. Postaví sa sile, ktorá sa natíska v
         hrmote zvukov, aby ho ohlušila a prevládala sťa búrka ohluší i mocného a smelého. Naostatok
         ustane sa vzpierať, pozabudne sa; pochybnosť zmizne kamsi. Začne brať, čo mu núkajú
         naliehave a mocne; kde bolo prázdno, vlieva sa nový obsah. Prestal rozvažovať, nemá kedy
         vyberať; prijíma všetko a prisvojuje si bez vzpierania. Presvedčili ho proti vlastnej vôli,
         začne myslieť, že mu dali, čo si žiadal a za čím sem prišiel.
   </p>
   <p>
    Celok sa mu ukáže dokonalý: odnáša si čistú predstavu, kus života, ktorý sa odohral
         tamdolu kdesi v hĺbke, v pološere divého kraja. V divných výjavoch nehrajú umelci,
         preoblečení do podivných plášťov, v končitých čiapkach s dvoma krídlami na strane, čo trčia
         dohora: ale ozajstné osobnosti, ktoré prišli z iných krajov, chmúrne a záhadné. Žijú a
         dýchajú životom, akýmsi dávnym, iným, než my žijeme, než ho chápeme triezvym rozumom.
   </p>
   <p>
    Umenie ťa strhlo do svojho krážu. Nedeje sa pred tebou, čo vnukne pôvodca a pripomína
         šepkár, alebo čo nanúti kapelník: ale sa rozvíja život, hoc divný, ďaleký akýsi. Zabudol si
         na predstavenie; dom sa premenil v chrám umenia, umelci sú nie figúrky, ktoré sa pohybujú a
         spievajú, ale tvorivá sila. Ona ti vykúzľuje život, hoc nezvyklý, chmúrny a záhadný.
   </p>
   <p>
    Pred nami boli štyri miesta v tej istej lóži. Sedeli na nich osoby neznáme. Zviedla nás
         náhoda, ako nás mieša i v živote. Ponad ich hlavy sme vnímali, čo nám podalo umenie.
   </p>
   <p>
    „Nezavadziame vám?“ spytuje sa nás sused, čo sedí pred nami, v prestávke, keď sa
         obecenstvo vyhrnulo na chodby a rozišlo po salónoch.
   </p>
   <p>
    „Ani sme vás nezbadali,“ odpovedáme, „a či skôr sme zabudli na vás.“
   </p>
   <p>
    „Teda wagnerovci i vy!“ smeje sa sused. „Wagner vás zaujal.“
   </p>
   <p>
    „Zaujal čosi. Časom sme zabudli, kde sme,“ uznali sme. „A vy ste oddávna jeho?“
   </p>
   <p>
    „Radi ho počúvame, keď je dobrá príležitosť. Dnes sme ho zas počúvali nábožne.“ Potom
         doložil: „Ja myslím, že všetci, čo sme tu, sa nakazíme. Na sebe badám, že sa idem stať
         wagnerovcom. Prvý raz, že som mal z neho pôžitok a nič ma v ňom nevyrušovalo. Vďačne by
         prišiel i zajtra, keby ma pustili. Ale nieto vstupeniek.“
   </p>
   <p>
    „I my sme sa dostali len náhodou a nakazili sa. Škoda, že nebude viac predstavení. Stali
         by sme sa vďačne wagnerovci.“
   </p>
   <p>
    „Ja sám neviem, čo ma okúzlilo: či Wagner a jeho škola, či dom a jeho duch. Pôsobí i
         ovzdušie. Vidíte, ako diváctvo podľahlo, dalo sa schytiť: duch nakazí i vás, sami netušíte,
         ako. I táto choroba je chytľavá a ťažko sa jej ubrániť.“
   </p>
   <p>
    „Ozaj badať na všetkých, že sú pod mocným dojmom,“ riekli sme. „Umelci Opery zvíťazili
         nad nami svojím umením. Môžu byť spokojní.“
   </p>
   <p>
    „Mali dobré obecenstvo,“ poznamenal sused, „všetko ľudí nových, ktorí málo chodia do
         tohto domu. Všetci sme najviac cudzinci. Neprivykli sme na pôžitky, ako sme mali dnes
         večer, a podľahli sme odrazu.“
   </p>
   <p>
    Keď sa predstavenie skončilo, tuším, že z Opery vychodili naozaj samí prívrženci
         Wagnerovi. My sme boli cele pod jeho dojmom, keď sme vyšli na vonkajšie schody. Zastali sme
         chvíľku, ako v cudzom svete, keď sme sa rozhliadali po námestí. Hudbu, čo nám hučala v
         ušiach, čo sme vyniesli so sebou, len ťažko a pomaly ohlušil tresk a hrmot premávky. Padli
         sme odrazu do iného sveta. Život, ktorý vykúzlili z hmly bájok a povestí a zhustili nám
         pred očima, že si viedol ani život skutočný, stroskotal sa na kusy, zrútil sa kdesi do
         zákutia. Buchol doň prudko život ozajstný, čo tu naokolo vrie bujne a víťazí.
   </p>
   <p>
    „Koľko ludí!“ starajú sa, čo idú za nami dolu schodmi. „Ako sa dostaneme do voza?“
   </p>
   <p>
    „Či si nevezmeme taxi?“ navrhuje dáma ustarostená. „Je akosi chladno. Bude možno pršať.“
   </p>
   <p>
    „Môžeme i taxi,“ pristáva on.
   </p>
   <p>
    „Kedy sa odprace toľký svet, čo čaká?“ stará sa iná. Ukazuje na vyvýšený ostrov, čo je
         pred Operou, trochu ako pod nami, pokrytý hustým zástupom. Ani na ňom nebude pomaly ľahko
         vypriasť si miesto.
   </p>
   <p>
    „Rozídu sa pomaly,“ tíši ju sprievodca. „Koľkí si berú auto — a majú pravdu. Prídu
         chytro domov. Iní idú do reštaurantov a kaviarní. He-he, nesladí sa čakať. Prichodia i
         privátne autá…“ ukazuje pod schody, kde sa zastavujú autá, medzi nimi i veľké a parádne.
         Kerujú k samému chodníku, aby bolo lahšie do nich vkročiť. Všetko privátne príležitosti
         tých, čo ich majú, čo sú nie utisnutí hľadať taxi a autobusy. Idú rovnou cestou domov,
         alebo do veľkých reštaurantov na boulevardoch. „Teraz ich mnoho ubudlo!“ riekol a ukazuje,
         ako kŕdliky opúšťajú ostrov. Trochu ďalej je štvorhranná ohrada zo železných tyčí, v nej je
         jama. Do nej sa spúšťa nepretržitý prúd ľudí v tmavých šatách, mizne pod zemou. Pôjdu
         podzemnou tramvajou, „Metropolitanom“, ako ju volajú. „Nech len idú — nám bude lepšie,“
         radoval sa. „Ich odvezie Metropolitan, nám ostane viac miesta.“
   </p>
   <p>
    „I ja by skoro radšej na Metropolitan,“ žaluje sa dáma. „Je akosi chladno. Ale bola by
         dlhá chôdza — stanica nám je ďaleko od domu.“
   </p>
   <p>
    „A my ako pôjdeme?“ spytujem sa spoločníka.
   </p>
   <p>
    „Nepôjdeme medzi tých tam,“ ukazuje na ostrov, vždy ešte plný. Pribehujú k nemu taxi, i
         autobusy, niektorí si berú taxi, iní sa hádžu kŕdľami k autobusom, ale nenachodia v nich
         miesta všetci. Autobusy prichodia k ostrovu dosť plné. Keď sa naplnia cele, pracú sa svojou
         cestou, aby nezavadzali tu. „Poďme za Operu.“
   </p>
   <p>
    „Veru bude najlepšie,“ pristal som. „Azda sa skorej dostaneme do voza ako takto…“
   </p>
   <p>
    Za Operou je tichšie, hoc i tam lietajú autá a väčšie povozy, zvonia tramvaje, vlečú sa
         ešte kŕdle ľudí. Vidno je ako vo dne. Do osvetlenej ulice leje sa žiara odhora z veľkých
         obchodov a skladísk. „Galleries La Fayette“ majú na dome nápis zo žiaroviek; zažíhajú ich a
         zas zhasínajú, aby pritiahli pozornosť, že sa ti mení v očiach. Iný veľký nápis, myslím
         „Omega“, tiež vyskakuje z tmy z času na čas, utápa sa zasa vo tmách. Pozeraj pod nohy,
         kadiaľ kráčaš: oči omámené bleskmi, tuhým svetlom nechcú zvykať na obyčajnú svetlosť.
   </p>
   <p>
    Prišli sme na stanicu autobusu, skadiaľ začína čiaru. Vo dne si rád odpočinie na tomto
         mieste prvej, než sa pohne, iste aby sa ochladil stroj akomak. Našli sme dosť hodnú hŕbku
         sveta.
   </p>
   <p>
    „Nie sme sami, čo sme pohli rozumom,“ smejem sa, blížiac sa k miestu. „I druhí sa vedia
         vynájsť.“
   </p>
   <p>
    „Veru nie ich je málo. Ale možno nečakajú všetci na náš povoz.“
   </p>
   <p>
    „Nuž len si zaopatrime chytro číslo.“
   </p>
   <p>
    Odtrhli sme si číslo zo zväzočku na stĺpe. Ale sú i druhé zväzočky: vidno, vychodia
         stadiaľto autobusy iných čiar. Zadivili sme sa, keď sme zrazu naďapili na košiarik: ohradu
         zo železných kolíkov, vsadených do zeme s retiazkou naokolo.
   </p>
   <p>
    „Ináče tu nebýva,“ ozýva sa spoločník.
   </p>
   <p>
    „Vsadia ju iste, keď má byť väčší nával ľudí,“ odpovedám. „Ľahko vsadiť kolíky a
         pretiahnuť retiazku cez ušká.“
   </p>
   <p>
    „Tiež dobrý výmysel. Aspoň si každý nájde miesto a nemusí sa tisnúť.“
   </p>
   <p>
    Nuž predvídajú, nájdu na všetko odpomoc. I v podrobnostiach a malých veciach treba
         ukázať dômysel a primeranosť. Kto rozkazuje, stráži nad poriadkom v Paríži: vidno, bedlí a
         rozmýšľa, čo má urobiť. Kde niečo chybuje, nie je na mieste, hľadí odpomôcť a popraviť.
   </p>
   <p>
    Vošli sme do košiarika. Autobusy sa dostavujú s rachotom. Ktorým pribehol ich povoz,
         vstúpia doň a odchádzajú. Za nami sa stýbajú iní, čo sa tiež dovtípili.
   </p>
   <p>
    Prišiel i na nás rad. Povoz zastal, vhrnuli sme sa doň, čo sme čakali. Ostalo iba
         niekoľko kožených sedadiel naprázdno. Voz sa pohol bez čakania, ale onedlho zastal pri
         ostrove. Obskočila ho veľká hŕba ľudí. Človek s kapsou a úradnou čapicou pozerá, kto má
         nižšie číslo, a vpúšťa vyvolených po jednom do voza.
   </p>
   <p>
    „Nieto miesta!“ zvolal, podvihnúc ruku výstražne. Zazvonil vodičovi, založil retiazku,
         ktorá zakazuje vchádzať. Na ústreší pod lampou spustil bliašku, čo má vypílený nápis
         „Complet“: a voz hrmí dolu avenue de l’Opéra, ale sa odráža zrazu do rue des Pyramides. Hoc
         je dlažba ako stôl, predsa nás drgľuje a hádže, keď sa voz ponáhľa. Keď sa ide skrúcať,
         hľadí trocha stíchnuť: ale na zákrute predsa sa príde nahnúť na protivnú stranu, aby ťa
         nevyvalilo. Človek v čiapke ide, vydáva kartičky, prijíma peniaze, vydáva drobné. Voz sa
         nezastavuje, letí zmĺklymi ulicami: len aby sa odbavil čím skôr, porozvážal cestujúcich a
         vrátil sa zasa k Veľkej opere.
   </p>
   <p>
    Boli sme na Palais Royal, ešte sme nemali lístkov. Vstal som a šiel proti človeku a
         pýtal si ich. Kým mi ich dal, prijal peniaze a vydal, čo prichodilo: už sme hrmeli po Pont
         Royal.
   </p>
   <p>
    „Quai d’Orsay!“ vykríkol, odopäl retiazku.
   </p>
   <p>
    Ponáhľali sme sa zredikať, aby nás neodviezli niekam na boulevard Saint Germain.
   </p>
   <p>
    „Chvalabohu, doma sme,“ riekli sme, keď sme ostali v tichej, osamelej ulici.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3427">
       </a>
       - 16 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V slnečné dni pekná je prechádzka po nábreží. Ťahá sa stromoradie, slnce sa preciedza
         cez konáre, maľuje divné čipky po chodníku a múriku: čipky, ktoré sa hýbu vo vetríku a
         mihajú. V horúce dni veje chladom od rieky: najmä popoludní prechádzka je príjemná. V daždi
         nesladí sa nikomu chodiť tadiaľto. Ostatne, ani inde je nie pôžitok; ale tu je menší, než
         kde inde.
   </p>
   <p>
    Na nízke múry zábradlia povykladali truhly, jednu k druhej. Sú nízke, majú vrchne
         urobené krovovite: hádam aby dolu nimi ľahšie stekalo. Keď prší, pozatvárajú ich na zámky
         alebo na bľachy, vrchne pritisnú dúžimi železnými tyčami, ktoré tiež majú zámočku na ušku,
         do ktorého zapadujú. Truhly tieto sú čajsi ako tie, v ktorých kedysi majstri rozvážali
         tovar po trhoch a jarmokoch, ibaže sú trochu ploské a vrchne krovovité.
   </p>
   <p>
    Keď slniečko zasvieti, truhly pootvárajú. Vrchne prevrátia, že vnútorná strana hľadí do
         neba. Môžeš sa presvedčiť, že obsahujú tovar, ale nie hocijaký: všetko knihy, ktoré vyšli z
         úžitku a dostali sa do týchto obchodov. Domáhajú sa akoby znovu k životu, chceli by
         pokračovať v poslaní, ktoré im zveril pôvodca, keď ich písal a dal pod tlač. Ctiteľ knihy,
         keď sa prechádza, má na čom pásť oči; môže aspoň prezerať nápisy. Nejedna mala osudy a
         príbehy: je obšúchaná, zbedovaná. Leží pred tebou sťaby zahanbená, že sa dala vyniesť v
         zanedbanom rúchu na verejný trh.
   </p>
   <p>
    Nájdeš učebnice, čo dosť vytrpeli, kým sa vpratali do hlavy, kto v nich prevracal a
         hltal strany. Nejeden si ju položil hádam cez noc pod hlavnicu, že jej múdrosť vtiahne azda
         zo stránočiek do kotrby.
   </p>
   <p>
    V iných truhlách sú nie učebné, čo sa presúšajú: sú knihy zábavné, romány, novely,
         zobrané diela v próze a vo verši. Niektoré sú skvostné, pekne ilustrované; z nich nejedna
         akoby nebola mala ešte čitateľa. Iste nakladateľ vymetá krám z času na čas: čo záleží,
         nejde na odbyt, odloží na stranu a odpraví na túto „poslednú stanicu“. Ale i medzi nimi
         nájde sa ich ošúchaných: útešlivý znak, že i zábavnú knihu ešte čítajú. Iné truhly obsahujú
         hudobniny; v mnohých sú zasa samé starodávne obrázky s krínolínami, ba i také, kde sú hlavy
         tuho napudrované, v tyle majú vrkôčiky.
   </p>
   <p>
    V slnečné dni prechádza sa hodne sveta tadiaľto. Obchod, ako vidno, v daždivé dni
         zasekne: čaká, kým sa vyberie na čas. Okolo kníh vidno najviac starších, vážnych ľudí. Majú
         neraz šaty tiež obšúchané, hoci čisté.
   </p>
   <p>
    „Ako ide obchod?“ spýtal som sa starého kupca, sediaceho pri truhle.
   </p>
   <p>
    „Tak-tak, pane. Ako kedy.“
   </p>
   <p>
    „Nieto obecenstva?“
   </p>
   <p>
    „Nieto slnca toho roku. Nahnevalo sa akosi, často ide za chmáry; ide nám mnoho dní
         naprázdno. Zlý rok bol toho roku i nám, pane!“
   </p>
   <p>
    „Azda sa teraz popraví,“ tešil som ho.
   </p>
   <p>
    „Príde ešte horšie, pane. Pľušte, zimy, sneh…“
   </p>
   <p>
    „Ale azda nie hneď zajtra!“
   </p>
   <p>
    „Veru zišlo by sa niekoľko týždňov dobrých, keď prídu študenti…“
   </p>
   <p>
    „Veď školy onedlho otvoria.“
   </p>
   <p>
    „Áno, zasa bude obstojne.“
   </p>
   <p>
    „Ale i druhí kupujú?“ pýtal som sa.
   </p>
   <p>
    „Nuž kupujú, čo sa ešte zaujímajú o knihy. Viete, že my sa pohybujeme v nižších
         vrstvách. Od nás kupujú, čo nemajú náradie polírované: stoly najviac ak majú linoleum. Od
         nich sa vracajú zasa k nám do skladov.“
   </p>
   <p>
    Kníhkupectvá chudobných, chudoba sa vkradla do vačku. Prichodia z času na čas
         zaopatrovať sa duševnou potravou; čo pretrovia, predajú alebo zamenia za druhý tovar. Keby
         mohla rozprávať kniha: kde všade bola, čo videla a skúsila po svete, poslúchali by sme ju
         radšej, než čítať, čo je v nej, neraz mŕtve, umelé príbehy.
   </p>
   <p>
    Truhly a kupectvá sú nie jednaké. V niektorých sú knihy ešte ako nové, v iných veľmi
         užívané. Kniha v púti života utkvie naostatok v spoločnosti, ktorá ťažko nachodí odbytu.
         Verše a prózy, ak sa len trochu obšúchajú, nemajú ceny. Kupec z nábrežia, keď mu ich
         núkajú, aby ich prijal do skladu, odhrýza sa tuho, kým sa dá naviesť.
   </p>
   <p>
    „Prosím, nechcem ich ani zadarmo. Nepredávajú sa nové, nieto obdraté.“
   </p>
   <p>
    „Vždy vravíte, že nemôžete predať, a predávate,“ nalieha predavač. „Jesto nás moc, čo
         ich nekupujeme za nova…“
   </p>
   <p>
    Kupec sa naostatok udobrí: kniha predsa len príde do truhly.
   </p>
   <p>
    Najväčšmi bedlia, či nenatrafia medzi knihami, čo im núkajú, na starý bachant, hoc
         viazaný v svinskej koži, hoc s iniciálkami alebo značkami na okrajoch. Bohužial, také
         bachanty sa sem nerady zatárajú: nájdu inde miesto, nie v truhlách.
   </p>
   <p>
    „Aký to poriadok?“ jeduje sa pôvodca, keď sa zatúla sem a vidí, ako sa poneviera jeho
         zodratá kniha. „Veď je toto verejná krádež, nadužívanie. Požičiavarne kníh, antikvariáty
         vykorisťujú nás: žmýkajú naše myšlienky z tej istej nádoby, vylievajú a prelievajú do
         ostatnej kvapky, a u nás ostávajú sklady plné…“
   </p>
   <p>
    A má pravdu. Stalo sa mu skoro, ako majiteľovi búdy, keď urobia stisk okolo nej a
         chlapci sa vtrepú do nej. Popri jednom, čo platil vstupné, prešmykne sa ich hŕba odrazu, čo
         neplatili.
   </p>
   <p>
    I nakladateľ a kníhkupec budú zazerať na tieto obchody. Mŕtvi vstávajú z hrobu,
         zaujímajú miesto, ktoré patrí mladým. Stará kniha koluje, nová leží a plesnie v skladoch.
   </p>
   <p>
    Na protivnom chodníku nábrežia sú nové domy, ale vidno i staré, ctihodné stavby. Mnohé z
         nich, najmä zo starších, majú neveľké výklady. V nich nájdete staré, neraz i vzácne knihy.
         Sú čisté, najviac ako nové. Niektoré majú obrázky, veľmi jasné meďorezy, ale sa nájdu i
         starosvetské drevorezy. Neraz vidno i starosvetské obrázky v drevených rámikoch, vo
         farbách, ale i nefarebné. Pri knihách a obrázkoch nájdu sa i iné predmety: truhličky
         drevené alebo kovové, neraz vyrezávané umele, toaletné veci a riadky čudnej podoby,
         krčiažky a taniere s kvetinami a lístkami; starosvetský riad, ako ho majú u nás po stenách,
         v rámoch a na policiach nado dvermi a oblokmi.
   </p>
   <p>
    Ale sme natrafili i na veľké výklady. V nich sa už pýšia knihy formátu väčšieho alebo
         veľkého. Už formátom hlásajú, že majú obsah, ktorý neslúži kratochvíli. Našli sme veľké
         vydania zo všetkých oborov: v jednom obchode veci praktické, inde hospodárske, ale i
         politické a technické.
   </p>
   <p>
    Dielne vedeckej spisby rozložili sa na tomto nábreží po starobylú budovu, pri ktorej
         stojí socha posmešného Voltaira v plášti až po päty. Pred budovou, ktorá má predok
         vykrojený v oblúkovitej čiare a nad portálom nápis „Institut de France“, ostáva oblúkovitý
         výkroj. V ňom stojí na nižšom podstavci veľmi pekná žena v dlhom plášti a s pohľadom
         vážnym, ale pokojným. Na prsiach nosí nápis R. F., na hlave frygickú čiapku. Predstava
         francúzskej republiky, ktorá udržiava a pestuje tento ústav, chlúbu a okrasu francúzskeho
         národa.
   </p>
   <p>
    Nábrežie sa ťahá ďalej, akosi donekonečna: Seina vľavo, vpravo domy. Kde-tu vybieha
         ulica na nábrežie. Nejedna je tesná, stisnutá medzi starými stavbami. Bude rada, že vyšla z
         tesného, dostala sa, kde jej je voľnejšie. Inde ulička, ako sa priblíži k námestiu, rozšíri
         sa, vypne prsia a zmôže sa na námestie. Nie je ani ono veľké a priestranné, ako by si
         žiadalo. Premávka ho zapratala novými výmyslami a výdobytkami. Rozložila po ňom koľajnice,
         po nich hrmia tramvaje. Akoby nebolo dosť, že hrmia: vodič, ktorý drží kľuku v ruke, bije
         nohou jednostaj na šajbu, že zjajčí, naplní námestie zvonením, ani čo by sa blížila črieda
         lichvy so spiežovcami. Place Saint Michel
    <sup>
     [
     <a class="footnote" href="#ftn.d56e3499" name="d56e3499">
      104
     </a>
     ]
    </sup>
    je staré námestie. Na iných miestach až teraz by nedbali robiť námestia. Búrajú
         z oboch strán tesnej uličky domy bezohľadne. Oddrapia dom od suseda, ku ktorému sa bol
         pritúlil. Sused, ktorý bol skrytý prvej, stojí odhalený, sťaby nahý. Ukazuje rany, kde
         sused tuho držal, inde i akési drevené trámky, čo sa vplietli do múru a vyšli najavo sťa
         rebro starej, zodratej opálky.
   </p>
   <p>
    Keď si na Place Saint Michel, vyplatí sa obzrieť sa na druhú stranu, za Seinu. V rieke
         sa vzal odkiaľsi ostrov, zasadol si doprostriedku „ani penceľ“ a rozdelil ju na dve ramená.
         Väčšie výdavky mestu. Prišlo stavať miesto jedného mosta dva. Ostrov je veľký, vlastne sú
         dva: ako ich nechať odrezané od mesta? Na nich sú verejné budovy, najmä na jednom, kde
         ľudia majú jednostaj čo konať, keď i nie veľmi vďačne.
   </p>
   <p>
    Hneď je tam palác spravodlivosti, pri ňom palác prefektúry. Čosi nabok od neho, ktorý je
         akosi vymretý, je veľká nemocnica. I ona je akosi zamyslená. Bránu otvorila dokorán, sťaby
         volala: kto chce vojsť, že ho vďačne pritúli… Bránou sa ide do dvora, ktorý je priestranný
         a prívetivý. Ak vojdeš doň, privíta ťa zeleň pažite, zašumia ti košaté koruny stromov,
         gaštanov a agácií. Bude to ústav veľký, má viacej dvorov, ide nielen do dĺžky, ale i do
         šírky.
   </p>
   <p>
    Na ostrove i hasiči majú stanicu a či strážnicu. Nieto sa čo diviť, že mesto nastavalo
         mostov, aby bol naň prístup.
   </p>
   <p>
    Dostali sme sa náhodou na most, keď sme sa poberali na ostrov z námestia Saint Michel,
         ktorý je čosi rozdielny od iných. Má na boku hodnú rozšíreninu, že tvorí ako vyduté
         námestie. Na ňom stojí socha s nápisom Henricus Magnus
    <sup>
     [
     <a class="footnote" href="#ftn.d56e3513" name="d56e3513">
      105
     </a>
     ]
    </sup>
    s dlhším venovaním tiež v latine. Henrich IV. sedí na koni, pozerá na mesto,
         najväčšmi azda na Louvre. Postavil ho sem vďačný francúzsky národ roku 1818.
   </p>
   <p>
    Keď si lepšie sprítomníme rok a okolnosti, budeme pochybovať, že by Francúzi boli chceli
         práve v tom čase uctievať toľme Henricha IV. Mali radi veľkého Henricha a spomínali ho
         vďačne: ale keby boli mali na vôľu, boli by azda radšej zavolali Napoleona zo sv. Heleny.
    <sup>
     [
     <a class="footnote" href="#ftn.d56e3521" name="d56e3521">
      106
     </a>
     ]
    </sup>
    Jeho hviezda síce zapadla, ale mnoho Francúzov banovalo za jeho slávou a
         veľkosťou. Kráľ Ludvik XVIII.
    <sup>
     [
     <a class="footnote" href="#ftn.d56e3527" name="d56e3527">
      107
     </a>
     ]
    </sup>
    tušil hádam niečo, dal postaviť pomník, aby pripomenul Francúzom, že i jeho
         rodina dala národu veľkých ľudí, ktorí hľadali nielen slávu, ale i pokoj a blahobyt národa.
         Možno on, ako chýrny latinák, zložil i pekné latinské venovanie.
   </p>
   <p>
    Na ostrove zasa zazrieme sochu panovníka pri samom brehu. I on je na koni, ktorého mu
         vedie zbrojnoš za uzdu. Na podstavci nieto nápisu a ťažko hádať, ktorého kráľa predstavuje:
         malo ich Francúzsko mnoho slávnych a veľkých; má komu stavať pomníky.
   </p>
   <p>
    Stojíme zarazení, lebo máme pred sebou arcidielo, veľký chrám: Notre Dame de Paris.
    <sup>
     [
     <a class="footnote" href="#ftn.d56e3537" name="d56e3537">
      108
     </a>
     ]
    </sup>
    Pred ním je námestie, nie veľké, ako sú inde, ale priestranné, že sa stavba
         netratí medzi inými budovami, sťaby pridusená. Portál i štít, čo je nad ním, môže sa dvíhať
         slobodne a hrdo so všetkými okrasami a ihlami vežičiek. Pri štíte sa dvíhajú na oboch
         stranách veže okrášlené, ale siahajú máločo vyše štíta. Nedokončili ich, nechali ich šuté.
   </p>
   <p>
    Brány sú tri, prostredná a dve zo strany. Majú v rámoch vhĺbeniny, čo idú zhora nadol,
         jedna pri druhej, akoby boli rebrá: v priehlbinách sú sošky, ktoré predstavujú mučedlníkov,
         apoštolov, cirkevných otcov. Postáv vo všetkých troch portáloch vyšlo mnoho: stoja jedna
         pri druhej v múre až po dvere.
   </p>
   <p>
    Vstúpili sme do chrámu. Klenby, chóry, pavlače tamhore na stĺpoch, ktoré čnejú kamsi do
         výšky. Tri lode jedna popri druhej idú do diaľky. Prostredná vybieha do zaokrúhleniny, kde
         je hlavný oltár. V pobočných lodiach sú bočné kaplice a oltáre. Hneď neďaleko od vchodu je
         oltár, pred ním rozostreli Francúzsku trikolóru. „Rozpomeň sa, kto pristúpiš, na padlých vo
         veľkej vojne“, znie nápis, ktorý položili k trikolóre.
   </p>
   <p>
    Kaplice idú radom jedna za druhou: pod každým oknom po jednej. Nerozoznať najlepšie
         maľby a sochy, chrám je pohrúžený v pološere. Okná idú temer po sklepenie, je ich celý rad,
         ale prepúšťajú málo svetla. Sklá majú farbené, vlastne v oknách napospol obrazy na skle v
         skvelých farbách. Pri jednom stĺpe, asi v prostriedku chrámu, je socha parížskej Matky
         Božej. Je jednoduchá, ale okolo nej je záplava horiacich sviec a sviečočiek. Veriaci kľačia
         húfom okolo, pohrúžení v skrúšenej modlitbe. Nevšímajú si veľmi, čo sa robí okolo nich. V
         bočných kaplnkách bolo by čo obdivovať: je v nich mnoho sôch, pomníkov a náhrobníkov. V
         pološere vystupujú iba v neurčitých čiarach. Drevená záštita okolo hlavného oltára je celá
         okrášlená rezbami: podrobnosti tiež ťažko udať, je ich priveľa. Druhú bočnú loď zatvorili,
         steny sú zapratané lešením: iste poprávajú niečo. Vo veľkých chrámoch skoro všade nájdeme
         lešenie; stavba potrebuje temer neprestajne poprávky: je zvláštne, že málokedy zastihneme
         robotníkov na lešení. Možno ukrývajú sa roštovaním pred naším pohľadom.
   </p>
   <p>
    Pred chrámom nájsť ruch veľmesta, ale predsa čosi pridusený. Ulička pri ňom je tichá,
         sťaby bola zapadla v tiché rozjímanie. Je iste ako bola pred stoletiami: domy neveľké,
         starosvetské, s výklenkami a malými oblokmi. Ale i medzi ne vkradla sa prítomnosť a jej
         výdobytky. Medzi obchody a remeslá, čo našli útulok pri kostole a možno idú na starosvetský
         spôsob, vtisol sa „garage“: kôlňa z cementu, vystavená triezvo a prakticky, nočný útulok na
         ktorýsi z tých strojov, čo robia hurt po meste a vtierajú sa už do samých starosvetských
         uličiek.
   </p>
   <p>
    Zvonku okolo chrámu, najmä na jeho bokoch, môže pásť oči, kto sa rozumie do sochárskej a
         kamenárskej práce. Na pilieroch uvidí obludy, ktoré ryhajú vodu spod odkvapov. Ich telá sú
         temer vodorovne vystrčené, že hlava príde temer nad chodník s rozzevenou papuľou.
   </p>
   <p>
    Stavba, vidno, je prastará. Počernela od rokov, na uhloch a výčnelkoch osivela.
   </p>
   <p>
    Pobrali sme sa z ostrova a šli zasa mostom. Nešli sme na naše nábrežie, ale dali sme sa
         na druhé. I na tejto strane nábrežie vychodí na námestie. Z neho sa otvára pohľad na
         mestský dom: Hôtel de Ville,
    <sup>
     [
     <a class="footnote" href="#ftn.d56e3558" name="d56e3558">
      109
     </a>
     ]
    </sup>
    ako ho volajú. Zo slobodného námestia ukazuje sa v celej svojej veľkosti a
         nádhere. Okolo krovu a vo výklenkoch má sochy slávnych mužov. Pred hlavným vchodom na
         podstavci ležia levy, iste obraz sily a moci, čo predstavuje občianstvo Paríža.
   </p>
   <p>
    Budova mestského domu je primalá, nemohla vyhovieť požiadavkám. Za ňou sú iné budovy, do
         ktorých sa uchýlili úrady, ktoré v hlavnej budove nenašli miesta.
   </p>
   <p>
    Pred Notre Dame i pred mestským domom prechádza sa hodne ľudí s belasými knižkami.
         Kochajú sa krásou, vštepujú si podrobnosti do pamäti, aby mali čo odniesť so sebou, keď
         pôjdu domov.
   </p>
   <p>
    „Paríž ich rozložil na všetky strany,“ žaloval sa nám jeden z nich s dáždnikom a
         plášťom.
   </p>
   <p>
    „Čoho rozložil tak mnoho?“ pýtali sme sa ho.
   </p>
   <p>
    „Krás všakových.“
   </p>
   <p>
    „Kde by nie! Prosím vás, povážte si, že behám celé dni: ledva si stačím zajesť. Čím ich
         viac vidím, tým viac ich ostáva, čo mám ísť vidieť.“
   </p>
   <p>
    „Iným sa nevodí nič odchodnejšie,“ priznal som sa. „Paríž je štedrý: neukrýva, čo má.“
   </p>
   <p>
    „A čo je napodiv,“ zvolal rozčúlený, „všetkým dáva, čo má. Čo sme v ňom boli, máme každý
         svoj Paríž: hotujeme si ho, aby sme mali čo odniesť a mať, keď budeme ďaleko. A jemu predsa
         neubúda. Vždy mu len zvyšuje.“
   </p>
   <p>
    „Váš Paríž bude dokonalý,“ poznamenal som, ukážuc na knižočku.
   </p>
   <p>
    „Pracujem na ňom, pracujem. Chcel by si ho odniesť taký, aký je, aby sa mal kde vracať.
         Nedbal by sa vracať doň, vždy s obdivom.“
   </p>
   <p>
    „Veď i zasluhuje obdivu, a myslím, nik mu ho neuprie. Ale ja by navrhol, aby sme pridali
         i trochu lásky. Obdiv a láska spolu: pristane mu dobre.“
   </p>
   <p>
    „Ja nemám nič proti tomu,“ zvolal veselo. „Návrh prijímam. Moja ruka!“
   </p>
   <p>
    Schytil mi ju do plnej ruky sťa porisko, stisol ju tuho a striasol: len toľko, že mi ju
         nevytrhol z pleca.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e3499" name="ftn.d56e3499">
        104
       </a>
       ]
      </sup>
      <span class="emphasis">
       <em>
        Place Saint Michel
       </em>
      </span>
      (franc.) — Námestie sv. Michala
     </p>
    </div>
    <div class="footnote">
     <p>
      <sup>
       [
       <a class="para" href="#d56e3513" name="ftn.d56e3513">
        105
       </a>
       ]
      </sup>
      <span class="emphasis">
       <em>
        Henricus Magnus
       </em>
      </span>
      — Henrik IV., ináč Veľký (1553 — 1610), prvý
               kráľ bourbonského rodu, vodca hugenotov. Pôvodne bol protestantom. Prestúpil na
               katolícku vieru a pre svojich niekdajších súvercov vydal tzv. nantský edikt (1518),
               podľa ktorého bolo štátnym náboženstvom katolícke náboženstvo, ale protestanti mali
               rovnaké politické práva ako katolíci. Jeho vláda znamenala upevnenie francúzskeho
               absolutizmu. Zastával záujmy šľachty a tvrdo potláčal sedliacke vzbury.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3521" name="ftn.d56e3521">
        106
       </a>
       ]
      </sup>
      <span class="emphasis">
       <em>
        roku 1818… boli by azda radšej zavolali Napoleona zo sv.
                  Heleny
       </em>
      </span>
      — Napoleon I. (1769 — 1821), významný francúzsky vojvodca,
               buržoázny politik, prvý konzul Francúzskej republiky (1799 — 1804) a francúzsky cisár
               (1804 — 1815). Po poslednej porážke pri Waterloo (18. VI. 1815) anglo-holandskými a
               pruskými vojskami musel odísť na ostrov sv. Heleny, kde umrel.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3527" name="ftn.d56e3527">
        107
       </a>
       ]
      </sup>
      <span class="emphasis">
       <em>
        Ludvik XVIII.
       </em>
      </span>
      — Ľudovít XVIII. (1755 — 1824), francúzsky
               kráľ, ktorý nastúpil na trón po Napoleonovom páde r. 1814. Napoleonovi sa síce znovu
               podarilo získať moc, ale 18. júna 1815 bol definitívne porazený a Ľudovít XVIII. sa
               znova ujal vlády.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3537" name="ftn.d56e3537">
        108
       </a>
       ]
      </sup>
      <span class="emphasis">
       <em>
        Notre Dame de Paris
       </em>
      </span>
      — gotická katedrála v Paríži, ktorá patrí
               k najkrajším chrámom na svete. Začali ju stavať v 12. storočí.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3558" name="ftn.d56e3558">
        109
       </a>
       ]
      </sup>
      <span class="emphasis">
       <em>
        Hôtel de Ville
       </em>
      </span>
      (franc.) — radnica, sídlo parížskej mestskej
               správy na námestí toho istého mena. Pochádza zo 16. storočia, roku 1871 vyhorela a v
               rokoch 1872 — 1882 ju znova vybudovali.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3593">
       </a>
       - 17 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Boli sme raz zašli nábrežím v túto stranu, ale ďalej než sú ostrovy. Prišli sme na
         miesto, ktoré ohradili múrom. Prichodilo nám obísť múr na kuse, kým sme prišli na bránu.
         Bola široká, mali kadiaľ vojsť naše osoby.
   </p>
   <p>
    Bola nedeľa, slnce hrialo milo. Pred nami a za nami šlo dosť hodne ľudí, všetko, kde sme
         my šli. Vošli sme do sadu, či parku. Držia ho pekne, ako park Monceau, čo sme doň vošli
         náhodou, keď sme blúdili a nemohli potrafiť na avenue de Villiers. Ale tento je miešaný.
         Jesto v ňom čosi stromovia, ale je viac krovia. Lepšie som sa pripáčil kriakom, skoro pri
         každom mi prichodilo povedať: „Ešte som nikdy nevidel tohto kriaka, ani tohto…“
   </p>
   <p>
    Bolo opakovať tú istú vec temer neprestajne. Zakaždým sa nám ukazovalo krovie iné a iné.
         Majiteľ parku je predvídavý: na každý strom alebo kriak dal nápis, ako sa volá. Aspoň sa
         nebolo treba spytovať: „Čo je toto a čo je ono…“ Kto chcel vedieť, len sa prihnul; mohol
         prečítať na nápise, čo sa ako volá.
   </p>
   <p>
    Nešli sme ďaleko, hádam päťdesiat alebo sto krokov od vchodu, a prichodilo nám ísť do
         briežku. Pochybujem, že by bol prirodzený. Sám park je v briežku, briežok je strmý a veľký:
         ale kopec, ktorým sme šli, akoby boli urobili naschvál. Možno naznášali naň zeme z inej
         strany. Urobili kopček, na samý vrch mu zasadili strom, ktorý narástol pekne. Konáre sa mu
         rozkladajú naďaleko, akosi milo, sťaby vystieral ramená a šiel objať, čo je naokolo. Korunu
         si založil súmerne: na jednu stranu ide konárov skoro toľko, ako na druhú.
   </p>
   <p>
    Koruna nie je košatá, ako ju má napríklad naša lipa: nemá lístia ako lipa. Má skôr
         ihličie, ktoré je pekné, ligotavé a hrubé. Kôru má tiež inakšiu, než ju majú naše stromy.
         Postava, podoba, rozmery, celý jeho zjav bije do očú a púta. Ako sme ho zazreli, ostali sme
         pod ním, akoby nás pričaroval. Nemohli sme sa v ňom dosť nakochať. Pútal nás ešte väčšmi,
         keď sme prečítali, že máme pred sebou libanský céder.
    <sup>
     [
     <a class="footnote" href="#ftn.d56e3610" name="d56e3610">
      110
     </a>
     ]
    </sup>
   </p>
   <p>
    „Kde sa tu vzal?“ zvolali sme s obdivom. „Zo samého Libana!“
   </p>
   <p>
    Nebol by som pomyslel, že céder z Libanu sa prijme v cudzom kraji, privykne a vyrastie
         tak krásne.
   </p>
   <p>
    Medzi stromami, ktoré sú naokolo, vyniká krásou a velebou: čosi ako naša limba, keď sa
         uponíži medzi borovice a skromné jedle. Zišli nám na um paláce Šalamúna,
    <sup>
     [
     <a class="footnote" href="#ftn.d56e3622" name="d56e3622">
      111
     </a>
     ]
    </sup>
    chrám, čo dal vystaviť na Sióne
    <sup>
     [
     <a class="footnote" href="#ftn.d56e3628" name="d56e3628">
      112
     </a>
     ]
    </sup>
    z cédrov libanských, ktorý prevyšoval nádherou a krásou veľkolepé stavby toho
         času, kde Izrael uložil svoju truhlu úmluvy. Céder vábil k sebe pútnikov, že šli na Liban
         obdivovať jeho krásu. I Lamartine
    <sup>
     [
     <a class="footnote" href="#ftn.d56e3634" name="d56e3634">
      113
     </a>
     ]
    </sup>
    sa vybral naschvál do Sýrie, aby si mohol pohovieť v jeho tôni.
   </p>
   <p>
    Išli sme dohora chodníkom, čo sa dvíha pomaly do vŕšku. I na tejto strane ideme v tôni
         stromov: miestami nachádzame zasa kriaky, akých sme ešte nevideli. Prizeráme sa, čítame
         mená, páčia sa nám: ale myseľ sa len zas vracia k stromu, čo stojí na kopci osamele. Vyšli
         sme dohora, skadiaľ je výhľad naokolo. Boli sme radi, že sa cesta vracia. Či chceme alebo
         nie, musíme prejsť popri cédri.
   </p>
   <p>
    Nikomu nebude ľúto, keď si poprezeral iné stromy, že sa môže ešte raz nadívať na céder
         do sýtosti. On je chlúbou celého sadu.
   </p>
   <p>
    Medzi inými stromy natrafili sme i na náš tis. Bol malý, ale sa drží statne. Jeho
         ihličie sa lesklo tuho na slnci, akoby sa chcelo chváliť, že sa mu dobre vodí v kamarátstve
         cudzích stromov od výmyslu sveta.
   </p>
   <p>
    „I tento strom je pekný, keby bol väčší,“ ukázal na tis spoločník.
   </p>
   <p>
    „Väčší býva zriedkakedy,“ odpovedal som.
   </p>
   <p>
    Tis zriedka vidno veľký. Je tiež strom-podivín, samotár: je temer vždy sám, hoci
         zamiešaný medzi inými stromy. Netvorí skupiny, alebo práve celú horu tisinovú hocikde:
         usalaší sa len tam, kde sa mu zapáči.
   </p>
   <p>
    Pri cédri našli sme mnoho divákov. Boli i takí, čo majú belasú knižku v ruke, ale i
         domáci, čo si prezerajú stromy a kriaky čosi pozornejšie než my, so zošitmi v ruke.
   </p>
   <p>
    „Aká zriedkavosť!“ divili sa peknému stromu cudzí.
   </p>
   <p>
    „Kvôli nemu sa vyplatí prísť,“ vravia iní. Ostatný pohľad na velebný strom, a už sme sa
         spúšťali na roveň.
   </p>
   <p>
    Na nej sú plochy pažite, vykrojenej do štvorhranu. V nich dlhé hrady kvetín v radoch.
         Okolo hriadok vedú biele cestičky. Chodíme popri hriadkach, obdivujeme kvietie a rastliny,
         čítame mená zriedkavých rastlín na tabuľkách.
   </p>
   <p>
    Medzi kvietím boli i tu pelargónie
    <sup>
     [
     <a class="footnote" href="#ftn.d56e3663" name="d56e3663">
      114
     </a>
     ]
    </sup>
    najkrajšie, a bolo ich mnoho druhov a odtienkov vo farbách. Pelargónii sa v
         Paríži vodí veľmi dobre: vídať ju všade vo verejných sadoch. Ostatne má sa dobre i na
         brehoch Magallanesa.
    <sup>
     [
     <a class="footnote" href="#ftn.d56e3669" name="d56e3669">
      115
     </a>
     ]
    </sup>
    Je kvet bez nárokov, prispôsobí sa hocikde a nehľadí na podnebie. Letné kvety
         poodkvitali a dohrali svoj zástoj toho roku. Dália
    <sup>
     [
     <a class="footnote" href="#ftn.d56e3675" name="d56e3675">
      116
     </a>
     ]
    </sup>
    a georgína začali vyvodiť, hlásajú nádherou a živosťou farieb, že jeseň nie je
         taká smutná, ako si namýšľame.
   </p>
   <p>
    Medzi širokými cestami sú veľké plochy pažite, popri cestách ťahajú sa rady stromov z
         jednej i druhej strany, všetko skoro jednakého vzrastu a výšky, sťaby ich bol navyberal. Z
         nich len tak kypí život a sila; sú staré a mohutné, ale poslúžia ešte mnoho a mnoho rokov
         na ozdobu tejto podivnej záhrady. Na ne ešte zima nedýchla, nebadať na lístí červenkavých
         alebo práve žltkavých odtienkov ako po iných parkoch. Medzi inými vyniká gaštan bujnosťou a
         krásou. I platany sú vysoké a bujné, ale ich lístie nevydržalo. Začína tuším i padať;
         naľakalo sa hádam, že sa blíži zima.
   </p>
   <p>
    Keď sme vystúpili širokou bránou, boli sme na brehoch Seiny. Bolo veľmi živo; mnoho ľudí
         vchádza, skadiaľ sme práve vyšli; nejeden s knihou botanickou alebo zošitom v ruke: čo idú
         do záhrady, nejdú všetko len za zábavou. Mnohí prichodia poučiť sa, poobzerať si rastliny a
         stromy, skúmať bližšie ich zvláštnosti a vonkajšiu podobu. Ich prítomnosť nám svedčí, že
         sme neboli v obyčajnom parku, ale vo vedeckom ústave. Čo sme si prezreli, bola botanická
         záhrada — „Jardin des plantes“.
    <sup>
     [
     <a class="footnote" href="#ftn.d56e3686" name="d56e3686">
      117
     </a>
     ]
    </sup>
   </p>
   <p>
    Popoludní bolo na uliciach živo. I naša tichá ulička ožila. V našom dome odbavili obed,
         panie majú návštevy v salóniku, čo je hneď za chodbičkou: kde spáva v noci stará pani.
         Návštevy nedeľné: známi, hádam i rodinka.
   </p>
   <p>
    „Dnes je veľmi pekne,“ prihovorila sa nám pani, vyjdúc na chodbu. „Celý Paríž je von.“
   </p>
   <p>
    „I my sa zberáme niekam. Predpoludním sme boli v botanickej záhrade.“
   </p>
   <p>
    „I botanická záhrada je pekná. Môj išiel trochu ďalej: na majer.“
   </p>
   <p>
    Ani sme nevedeli, že naši majú von majetok.
   </p>
   <p>
    „Vráti sa večerným vlakom,“ dodala.
   </p>
   <p>
    „Veru sa i jemu zíde prejsť sa trochu v nedeľu.“
   </p>
   <p>
    „Skoro každú nedeľu sa vyberie,“ vysvetľuje nám. „On sa prejde a zas nám donesie, čo
         treba: zeleniny, ovocia, zemiakov. Vystačí na celý týždeň pre domácu potrebu: nemusíme
         kupovať.“
   </p>
   <p>
    „Jeho prechádzka je i užitočná i zdravá,“ poznamenali sme.
   </p>
   <p>
    Tešilo nás, že majú domácnosť skromnú, ale že si žijú pohodlne a bez starosti.
   </p>
   <p>
    Keď sme vyšli o chvíľu na ulicu, našli sme na nej hodne ľudí. Slúžky, vyobliekané v
         sviatočnom rúchu, poberajú sa na prechádzku. Starší, ktorým sa ťaží ísť z domu, povynášali
         si stoličky na chodníky: dívajú sa, čo sa robí, alebo sedia v spoločnosti a rokujú niečo. V
         rue du Bac sú už celé rady, čo vyšli a zberajú sa kamsi. V kaviarni nás obslúžila sama
         pani. Z dnukajších miestností vyšla slečna v klobúku a v pekných šatách, ktoré jej pristanú
         dobre. Na ruke mala prehodený kabátik, a či plášť, vzala si i dáždnik. Priateľky čakali na
         ňu pred miestnosťou: onedlho šli všetky tri kamsi na nábrežie.
   </p>
   <p>
    „Pôjdeme na boulevard Saint Germain a sadneme na tramvaj,“ hotovili sme sa. „Pôjdeme len
         tak bez plánu, kam nás zavezie.“
   </p>
   <p>
    Stali sme si k pomníku telegrafistu; vsadli sme do prvého vozňa, čo prišiel.
   </p>
   <p>
    Doviezol nás o krátky čas na nábrežie, ale sa ho nedržal. Prešiel skoro hneď cez most na
         druhú stranu a viezol nás po Champs Elysées. Po cestách a chodníkoch širokej cesty prúdia
         sa húfy ľudí vo sviatočnom rúchu, celé rodiny s kočiarikmi a deťmi. Prevážajú nemluvňatá,
         nech sa kochajú, nech zažijú Paríža aspoň v nedeľu, nech vidia stromy, kúsok neba, hoci sa
         začína, žiaľ, zasa zaťahovať.
   </p>
   <p>
    Veľmi dlho sme ani my nevydržali vo vozni. Prišli sme na také miesto, že sme museli
         zostúpiť.
   </p>
   <p>
    „Je tu akosi veľmi pekne,“ rozhodli sme. „Vyplatí sa poobzerať sa bližšie, kde sme
         vlastne.“
   </p>
   <p>
    Boli sme na Champs Elysées, ale na mieste, ktoré nás veľmi pútalo. Na veľkú cestu
         vychodila priečna ulica. Bola krátka, toľká, koľko jej môže vystať medzi dvoma budovami.
         Usalašili sa medzi staré stromy, plné života a košaté. Ich zeleň ide do temna ešte i dnes,
         na prahu jesene. Sady sú čosi v úboči, ktoré sa spúšťa na široké cesty. Ale ulica medzi
         budovami je rovná, veľmi široká a vyriadená tak, že nevidno na nej slamky. Protivným koncom
         vychodí na nábrežie, na rovné pole, ktoré je z tejto strany za riekou. Cez ňu vedie most,
         akého sme nevideli ešte v Paríži.
   </p>
   <p>
    Paláce nie sú vysoké, len prízemné, ale sú vkusné, že bijú veľmi do očú, hádam i preto,
         že sú ešte nové. Staviteľské umenie pousilovalo sa, neľutovalo nákladov; vystrojilo ich
         chutne, skoro s prepychom. Palác napravo má nad portálom súsošie, ktoré predstavuje čosi
         alegorického. Predok mu vykrojili do oblúka, kde je vo výkrojku podchod pre povozy. I pred
         podchodom je zábradlie do oblúka, alebo bude skorej podstavec, na ktorý prídu sochy, ako
         bývajú pred vchodom do pekných palácov. Ináč je budova tichá, zatvorená; nebadať, že by v
         nej bývali. Iste akási verejná budova, hoci nevidno nápisu na nej.
   </p>
   <p>
    I palác zľava je vkusný, prízemný, ale prízemie mu je čosi zodvihnuté. K portálu vedú
         schody skoro od chodníka na ulici. Keď ich prejdeš do polovice, prídeš na platformu: môžeš
         si postáť na nej, aby si nemusel ísť jedným dúškom dohora. Portál je veľký, obloky, ako i
         na druhom paláci, tiež zodpovedajú rozmeru stavby: sú široké a vysoké, s peknými rímsami a
         ozdobami štukatúrskej práce okolo rámov. Stavby sú ľahké, vystavené z cementu.
   </p>
   <p>
    Budova zľava nie je opustená. Hlavné dvere otvorili dokorán, po schodoch ide hore-dolu
         hodne obecenstva; ale ich je vždy viacej, čo vchádzajú. Poznať, že je široké obecenstvo, čo
         sa premáva po schodoch: vidno jednotlivcov v cestovných šatách, v čiapkach a s dáždnikom.
         Nejeden nesie v ruke belasú knižku. Keď môžu ísť iní, prečo by sme nešli i my? Nikto nás
         nevolá, ale i my sme hostia veľkého mesta ako oni.
   </p>
   <p>
    Vystúpili sme schodmi a vošli hlavnými dvermi. Dostali sme sa do predsiene. Ide do
         kruhu, pri stenách sú sochy, najviac poprsia na vysokých podstavcoch. Veľkými oblokmi padá
         svetla toľko, že je veľmi vidno vo dvorane, hoci vonku sa dosť dobre zaoblačilo a zberá sa
         zasa na dážď. Zostali sme v neistote, či ostať a začať prezerať sochy, čo máme pred sebou,
         či sa dať schodmi už či na jednu alebo druhú stranu, do dvorán alebo hádam do chodieb, do
         ktorých vedú.
   </p>
   <p>
    „Ráčte oddať palice a dáždniky,“ zvolal človek v rovnošate s kovovými gombíkmi a
         čiapkou. „Palice a dáždniky!“
   </p>
   <p>
    Oddali sme ich do šatne vďačne, veď iba zavadzajú. Boli sme už istí, že sme na dobrom
         mieste: v múzeu alebo v zbierke. Prezreli sme si povrchne predsieň a čo v nej bolo a
         pobrali sme sa za ostatnými do dverí napravo.
   </p>
   <p>
    Čakal nás celý rad dvorán, chodili sme z jednej do druhej. Z poniektorej bol východ na
         dve strany: jeden do bočných dvorán, z ktorých sa zas prichodilo vrátiť. Na stenách sme
         našli obrazy, ako vidno, najviac novšie. Niektoré plátna veľké, iné menších rozmerov. Pred
         niektorým sme zostali dlhšie, hľadeli vnímať i podrobnosti; pred tými, čo sa ponúkajú oku i
         neskúseného diváka. Ale pomaly pochytilo nás rozčúlenie, ako sa stáva neraz divákovi, keď
         vkročí do novej zbierky. Videli sme, že máme mnoho čo prezerať, a nevedeli sme, odkiaľ
         vlastne začať. Pozornosť sa nám rozdrobila akosi, vnímanie prišlo o ostrie. Návšteva
         vyznela v pasívne prijímanie dojmov, ktoré nemajú vyzvať ozvenu alebo sa zachytiť trvale.
         Bolo by sa patrilo ísť pomaly, po všeobecnej prehliadke vrátiť sa znovu a hľadať
         podrobnosti, najmä pri tvorbách, ktoré sa ti prihovárajú prístupnejšou rečou, aby sme im
         vystihli ducha a myšlienku.
   </p>
   <p>
    Žiaľbohu na takú prácu nebolo času ani príhody. Paríž nás schytil priveľmi, vzrušil
         mocnými dojmami. Komu je všetko nové, pozornosť mu letí na všetky strany. Videli sme i
         oznam, že zbierka je prístupná len do piatej hodiny: ostávalo teda času veľmi málo. Prešli
         sme niekoľko dvorán, keď tam kdesi ďaleko zapískali: bolo sa ponáhľať, iní tiež idú popri
         nás celým prúdom. Pripojili sme sa k nim, hádzali cestou pohľad napravo i naľavo. Vyšli sme
         na akési nádvorie. Pod ústreším, ktoré je na stĺpoch, zasa sochy. Biele, štíhle tvary
         mihajú sa nám pred očima; zovú, aby sme pozhoveli trochu. No boli sme zasa v predsieni;
         medzitým sa zišiel do nej celý kŕdeľ, že je temer plná. Koľko sa nás nahrnulo z vnútorných
         miestností, a nebolo jednako pozorovať, že by bola taká veľká návšteva. Niečo návštevníkov
         vyšlo pred palác, ostatní čakáme pred šatňou na palice a dáždniky.
   </p>
   <p>
    „Prichodí sa nám vrátiť ešte raz,“ zastrájali sme sa, idúc dolu schodmi na ulicu. „V
         robotný deň bude lepšie, návšteva bude menšia. Obrazy treba prezerať pomaly a pri pokoji.“
   </p>
   <p>
    „Môžeme si ich prezrieť kedykoľvek. Nehorí nám za pätami, aby sme sa museli náhliť.“
   </p>
   <p>
    „Aké sú to budovy?“ pýtali sme sa spoločníka s belasou knižkou, ktorý si ich tiež
         obzeral veľmi pozorne.
   </p>
   <p>
    „Petit palais, v ktorom sme boli; tento oproti je Grand palais.
    <sup>
     [
     <a class="footnote" href="#ftn.d56e3752" name="d56e3752">
      118
     </a>
     ]
    </sup>
    Ako viete, sú z výstavy; boli pavilóny a po výstave ich nechali na mieste. Bolo
         ich škoda zrútiť, držia sa veľmi dobre.“
   </p>
   <p>
    „Dobre ich stavali!“ chválil som i ja. „Môžu dlho trvať.“
   </p>
   <p>
    „Prečo nie?“ súhlasil on. „Zídu sa; sú veľmi súce pre výstavky a zbierky. Ako ste
         videli, majú svetla; veľká výhoda pri takých budovách.“ Hovoril veľmi zrozumiteľne, cudzím
         prízvukom a pritom pomaly. I on zhľadával slová, ale nemusel chodiť za nimi tak ďaleko ako
         my. „Grand palais teraz riadia. Budú ho potrebovať na akúsi výstavu, priemyselnú či akú.
         Sochy, čo prídu predeň, hotujú tiež kdesi: bude premena a ľuďom sa ukáže, akoby bol nový.“
   </p>
   <p>
    „Nuž pracujú v Paríži!“ zvolal som. „Vždy vynájdu niečo.“
   </p>
   <p>
    „Áno, usilujú sa,“ potvrdil i on.
   </p>
   <p>
    „Majú výstavy radi, ako vidno,“ riekol som.
   </p>
   <p>
    „Veď i majú veľký význam. Znamenajú pokrok a obnovu. Vidíte,“ pokračoval, ukazujúc
         budovy, „aká pekná pamiatka ostala mestu z výstavy.
    <sup>
     [
     <a class="footnote" href="#ftn.d56e3771" name="d56e3771">
      119
     </a>
     ]
    </sup>
    A z každej mu ostane čo-to; aspoň čo lepšia, trvácejšia budova. Mesto sa
         obohatí čím-tým, čo môže upotrebovať.“
   </p>
   <p>
    „Ak nie iné, ostane mu aspoň pamiatka na veselé dni výstavkové,“ podotkol som ja.
   </p>
   <p>
    „Ani taká pamiatka nie je bez osohu,“ uznal i on. „Povzbudí myseľ a dodá vôle do práce.
         Ale výstava priťahuje návštevu: mnoho návštevníkov znamená príliv peňazí a pozdvihnutie
         obchodu a priemyslu. Osoží i mestu: núti ho pripraviť sa na sviatok, urobiť opravy, uviesť
         lepšie poriadky, očistiť sa a ogabať, aby neostalo v hanbe. I obyvateľstvo sa prichystá na
         prijatie hostí, popraví hostince, kaviarne, neraz chytia sa do stavby nových…“
   </p>
   <p>
    „V Rio de Janeiro som videl, i tam vystavili veľkolepé hotely pred otvorením výstavy,“
         riekol som. „Neviem, či mnoho zarobili.“
   </p>
   <p>
    „Tiež sa usilujú,“ uznal on. „Dobrý znak a pokrok. Čo na tom, ak niečo i utratia? Pokrok
         vždy ostane a pokrok vynahradí straty…“
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e3610" name="ftn.d56e3610">
        110
       </a>
       ]
      </sup>
      <span class="emphasis">
       <em>
        libanský céder
       </em>
      </span>
      — druh ihličnatého stromu (Cedrus Libani),
               ktorý rastie v Libanone
     </p>
    </div>
    <div class="footnote">
     <p>
      <sup>
       [
       <a class="para" href="#d56e3622" name="ftn.d56e3622">
        111
       </a>
       ]
      </sup>
      <span class="emphasis">
       <em>
        Šalamún
       </em>
      </span>
      — okolo 955 — 915 pred n. l., tretí izraelský kráľ,
               ktorý dal vystavať jeruzalemský chrám. Pripisuje sa mu biblická Kniha prísloví,
               Pieseň piesní a kniha Kazateľ.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3628" name="ftn.d56e3628">
        112
       </a>
       ]
      </sup>
      <span class="emphasis">
       <em>
        Sión
       </em>
      </span>
      — najvyššia jeruzalemská hora, na ktorej je vybudovaný
               Dávidov hrad
     </p>
    </div>
    <div class="footnote">
     <p>
      <sup>
       [
       <a class="para" href="#d56e3634" name="ftn.d56e3634">
        113
       </a>
       ]
      </sup>
      <span class="emphasis">
       <em>
        Lamartine
       </em>
      </span>
      — Alphonse de Lamartine (1790 — 1869), francúzsky
               romantický básnik, ktorý svoje zážitky z Orientu opísal vo Východnej ceste (Voyage en
               Orient, 1835)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3663" name="ftn.d56e3663">
        114
       </a>
       ]
      </sup>
      <span class="emphasis">
       <em>
        pelargónia
       </em>
      </span>
      (lat.) — kvet, známy aj pod menom muškát
     </p>
    </div>
    <div class="footnote">
     <p>
      <sup>
       [
       <a class="para" href="#d56e3669" name="ftn.d56e3669">
        115
       </a>
       ]
      </sup>
      <span class="emphasis">
       <em>
        Magallanes
       </em>
      </span>
      — Magalhaesova úžina, prieplav v južnej časti
               Južnej Ameriky medzi pevninou a Ohnivou zemou
     </p>
    </div>
    <div class="footnote">
     <p>
      <sup>
       [
       <a class="para" href="#d56e3675" name="ftn.d56e3675">
        116
       </a>
       ]
      </sup>
      <span class="emphasis">
       <em>
        dahlia
       </em>
      </span>
      (lat.) — georgína
     </p>
    </div>
    <div class="footnote">
     <p>
      <sup>
       [
       <a class="para" href="#d56e3686" name="ftn.d56e3686">
        117
       </a>
       ]
      </sup>
      <span class="emphasis">
       <em>
        Jardin des Plantes
       </em>
      </span>
      (franc.) — botanická záhrada v
               juhovýchodnej časti Paríža. Založil ju v rokoch 1586 — 1641 botanik Guy de Labrasse
               na štúdium liečivých rastlín. Význam nadobudla najmä v 18. storočí, keď ju rozšírili
               o kvetenstvo všetkých druhov. Volá sa Muséum d’Histoire naturelle (Prírodopisné
               múzeum).
     </p>
    </div>
    <div class="footnote">
     <p>
      <sup>
       [
       <a class="para" href="#d56e3752" name="ftn.d56e3752">
        118
       </a>
       ]
      </sup>
      <span class="emphasis">
       <em>
        Petit palais… Grand palais
       </em>
      </span>
      (franc.) — Malý palác… Veľký
               palác, výstavné paláce z roku 1901. Veľký pochádza od Deglana, Louveta a Thomasa,
               Malý palác od Giraulta. V Malom paláci je umiestené múzeum mesta Paríža, vo Veľkom
               paláci parížsky salón.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3771" name="ftn.d56e3771">
        119
       </a>
       ]
      </sup>
      <span class="emphasis">
       <em>
        pamiatka… z výstavy
       </em>
      </span>
      — t. j. zo svetovej výstavy, ktorá piaty
               raz bola v Paríži roku 1900
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e3787">
       </a>
       - 18 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Na druhý či na tretí deň zasa sme sa pobrali tou istou tramvajou, ale sme už nezosadli
         pri výstavkových palácoch. Prehliadku obrazov nechali sme na lepšie časy. Odkladali sme zo
         dňa na deň, ale lepších časov sme nevideli a prehliadka ostala na druhý raz.
   </p>
   <p>
    Zo Champs Elysées sme skerovali na cestu Wilsonovu.
    <sup>
     [
     <a class="footnote" href="#ftn.d56e3798" name="d56e3798">
      120
     </a>
     ]
    </sup>
    Jeho ulica nám pripomenula vojnu a jej koniec. Vtedy bolo, akoby bol Wilson
         pánom celého sveta; dnes už dosť pozabudli naň. Malé národy sotva naň pozabudnú, lebo im
         žičil a zastával ich. Mesto Paríž si ho uctilo, tejto ulici dalo jeho meno ako človeku,
         ktorý mal cit pre slabých a utisnutých. Ulicou Wilsonovou vyšli sme na Place de Jena;
         názov, ktorý zas pripomína iný odsek minulosti. Na toto námestie vychodí ulica, ktorej meno
         je tiež významné: na nárožnej table stojí „Avenue de Pierre I-er, roi de Serbie.“
    <sup>
     [
     <a class="footnote" href="#ftn.d56e3804" name="d56e3804">
      121
     </a>
     ]
    </sup>
    Uznanlivý Paríž poctil pamiatku verného priateľa, ktorý miloval Francúzsko
         bezzištne.
   </p>
   <p>
    Za námestím prichodilo nám prejsť popred budovu Trocadéra.
    <sup>
     [
     <a class="footnote" href="#ftn.d56e3812" name="d56e3812">
      122
     </a>
     ]
    </sup>
    Ide trochu do šírky, na stranách nesie veže zvláštneho tvaru, že sú viac ako
         minarety. I podoba budovy je divná, i na strane od ulice bije tuho do očú. Má v sebe ducha
         východu; hádam pripomína mošeu.
    <sup>
     [
     <a class="footnote" href="#ftn.d56e3818" name="d56e3818">
      123
     </a>
     ]
    </sup>
    Na obe strany vybieha v dlhé krídla, na ktorých sú slepé obloky. Nad každým
         okienkom je meno zaslúženého muža v štvorhrannom rámci. Na krídlach sú vchody, ktoré vedú
         do budovy, ale i za ňu.
   </p>
   <p>
    Nemali sme kedy ísť za Trocadero: spoďalej sme pozerali na Eiffelovu vežu,
    <sup>
     [
     <a class="footnote" href="#ftn.d56e3826" name="d56e3826">
      124
     </a>
     ]
    </sup>
    ktorá sa odkiaľsi spoza dvíha a zďaleka priťahuje pozornosť diváka. I Trocadero
         a Eiffelova veža sú pamiatky po výstave, na ktorú nezabudnú tí, ktorí boli vtedy so sokolmi
         v Paríži. Sokoli boli vystúpili po prvý raz pred tvár sveta a vynikli v závodoch a hrách,
    <sup>
     [
     <a class="footnote" href="#ftn.d56e3832" name="d56e3832">
      125
     </a>
     ]
    </sup>
    že si pritiahli obdiv a priazeň širokej verejnosti. Český národ od tých čias
         začal vystupovať pred svetom čím ďalej tým určitejšie a istejšie ako samosvoj, kýmkoľvek si
         nevydobyl politickú slobodu a samostatnosť.
   </p>
   <p>
    Tu za Trocaderom kdesi je i ostatná stanica našej tramvaje.
   </p>
   <p>
    Raz na prechádzke v tieto strany prichodilo nám čakať, kým príde tramvaj, na ktorej sme
         sa chceli vrátiť. V tie časy začalo pršať, o chvíľu sa spustil tuhý lejak. Mohli sme sa
         uchýliť nablízku pod prístrešie, čo urobili napochytre niektorí zamestnanci tramvaje pre
         seba a hádam i cestujúcich: postavili kolíky, na ne rozostreli plachty alebo položili
         plochy zinkové. Prístrešie, ktorého užívajú predavači za rána, keď prídu na trh, čo sa tu
         odbavuje.
   </p>
   <p>
    Ale ten krov nebol by nám pomohol veľmi. Začalo premokať na miestach medzi plochami a
         kvapkať, ani pôda nebola suchá. Počali sa robiť jarky a stekať z vyšších miest práve pod
         prístrešie. Pôda bola čosi nižšia na tom mieste, začala na ňu stekať voda. Uchýlili sme sa
         radšej do kaviarne, čo bola neďaleko, kým trochu pretíchne. Pokropilo nás dosť dobre, kým
         sme sa dopáckali na miesto: ale nám dobre padlo sedieť pod plachtou a pozerať, čo sa robí.
         Paríž sa utiahol sťaby za oponu, čo majú v krajoch horúcich na vchodoch do domov, najmä u
         obchodníkov. Urobia ju z dlhých nití, na ktoré nastýbajú sklenených rúročiek v pestrých
         farbách. Záclona z visiacich páterničiek nehatí prístup do miestnosti: je veľmi pohyblivá,
         nehatí povetrie kolovať slobodne, ale nedá prístupu muchám a komárom. I Paríž bol za oponou
         kvapák, čo visia akoby pred ním. Stromy na ulici popri chodníkoch ovesili vetvy; dolu nimi
         steká voda celými pradenami. Zriedkakedy vidno prebehnúť koho po ulici. Musí byť veľmi
         odhodlaný alebo opozdený, čo sa nedá mýliť a capká pod dažďom. Mnohý z nich uskočí do
         brány, ak je otvorená, alebo sa uchýli aspoň pod ňu, ak má ústrešie, ako neraz býva zo skla
         v železnom rámci, čo sa šíri nad vchodom panských domov sťa vejár so zúbkovanými okrajmi.
   </p>
   <p>
    V tie dni som chcel ísť na vyslanectvo Československej republiky. Šiel som sa spýtať
         Botana na poštu, kde ho hľadať. Oznámil mi, že je v avenue de Charles Floquet.
    <sup>
     [
     <a class="footnote" href="#ftn.d56e3846" name="d56e3846">
      126
     </a>
     ]
    </sup>
    Z plánu mesta som vyrozumel, že padne kdesi do čiary autobusu, čo ide na Grenelle.
    <sup>
     [
     <a class="footnote" href="#ftn.d56e3852" name="d56e3852">
      127
     </a>
     ]
    </sup>
   </p>
   <p>
    „Grenelle, Grenelle,“ hľadeli sme vynájsť. „Autobus na Grenelle vídame veľmi často. Ale
         kde?“
   </p>
   <p>
    Boli sme na rue du Bac a vyšli na Quai d’Orsay. Neďaleko rohu ulice bol strážnik, ako
         obyčajne; spýtali sme sa ho:
   </p>
   <p>
    „Kde by sme našli voz, čo ide na Grenelle?“
   </p>
   <p>
    „Prechodí cez Quai d’Orsay,“ vysvetľuje nám. „Vidíte nádražie Gare d’Orsay; pred ním je
         stanica autobusov. Nájdete zelenú lampu pred budovou naprostred ulice, čakajte ho pri nej.“
   </p>
   <p>
    „Vysadneme na voz, čo ide sem?“ pýtam sa ho.
   </p>
   <p>
    „Nie, pane — keď ide stadiaľto na tamtú stranu.“
   </p>
   <p>
    Išli sme pred nádražie; na ňom sme zosadli, keď sme prišli do Paríža. Pred ním boli
         mnohé lampy, ale medzi obyčajnými bola i zelená. Okolo nej urobili podlhovastú vyvýšeninu,
         aby sa bolo kde uchýliť. Premávka bola veľká i v to ráno, ako vždy.
   </p>
   <p>
    Nečakali sme dlho. Medzi inými prihrmel i náš autobus a zastal pri vyvýšenine.
   </p>
   <p>
    Šiel spočiatku po širokých cestách s nádhernými budovami, stromoradím, ale i po tichších
         uliciach. Umienili sme si zosadnúť niekde v okolí vojenských škôl. I prešli sme boli popred
         ne, že ich trochu prejdeme, kým sme ich neprepásli. Všade toľko všeličoho čo obdivovať!
         Zbadali sme, čo sa stalo, keď sme boli na samej Grenelle.
   </p>
   <p>
    Povoz zastal, ako sa stáva na ostatnej stanici, že si pohovie. My sme zišli a začali sme
         sa radiť s mapou, čo robiť. Mapa nás utíšila, že sme konečne neodbehli toľme. Čosi sme
         zašli, ale vrátiť sa ľahko, kto má dobré nohy.
   </p>
   <p>
    Diaľky na mape neukazujú vždy, ako vychodí v skutočnosti. I ulice sú akési hustejšie.
         Pre lepšiu istotu spýtali sme sa občana, ktorého sme stretli:
   </p>
   <p>
    „Kde tu bude avenue de Charles Floquet?“
   </p>
   <p>
    „Nikdy som o nej neslýchal na týchto stranách.“
   </p>
   <p>
    „Možno bude ulica nepatrná alebo zastrčená,“ vyskusovali sme ho.
   </p>
   <p>
    „Poznám ulice dosť dobre tu naokolo,“ riekol nám, „ale kde je Charles Floquet, nemôžem
         vám povedať.“
   </p>
   <p>
    „V ktorú stranu padnú vojenské školy?“
   </p>
   <p>
    „Choďte tadiaľto rovno. Máte čo stúpať.“
   </p>
   <p>
    Boli sme kdesi v rue du Commerce.
    <sup>
     [
     <a class="footnote" href="#ftn.d56e3896" name="d56e3896">
      128
     </a>
     ]
    </sup>
    Bol v nej práve veľký trh: predávali pod šiatrami všeličo, najmä zeleninu a
         ovocie. Neprešli sme po všetkých oddeleniach, bolo šiatrov mnoho, ako v najväčší jarmok.
         Keď sme sa dostali k ovociu, zastavili sme sa a kúpili si bystričiek. Boli veľmi dobré.
   </p>
   <p>
    Na tejto ceste zazreli sme kdesi avenue Félix Faure.
    <sup>
     [
     <a class="footnote" href="#ftn.d56e3904" name="d56e3904">
      129
     </a>
     ]
    </sup>
    Zadivili sme sa, ako sme natrafili na to meno. I v Dakri sme boli našli ulicu
         toho mena: tušili sme, že nejdeme dobre. Dali sme sa iným smerom, cez rue des Entrepreneurs.
    <sup>
     [
     <a class="footnote" href="#ftn.d56e3910" name="d56e3910">
      130
     </a>
     ]
    </sup>
    Meno má trochu dlhé: boli by sme radi vedieť, akí sú tu podujímatelia, ale
         nemohli sme sa domyslieť. Večerom bude iste veselo na týchto stranách. Tu niekde sme
         natrafili na Parque Japonais, ale na starý, ošarpaný.
   </p>
   <p>
    Zo starého zrebného plátna vypadala cementová vakovka; tkanivo sa rusá, vypierajú ho
         dažde a previevajú vetry, že je ako staré vrece. Hrozné skaliská, bralá, strmé boky a
         priepasti, čo plátno predstavovalo kedysi, sú temer priezračné; cez jeho riedku sieť vidno
         veľmi jasne vnútornú stavbu vrchov, ako ju zostavili z trámov a lát, čo sa dobývajú spod
         plátna sťa rebrá, ktoré kedysi držali všetko hore koncom. Keď sme boli v Buenos Aires,
         zakladali sme si veľmi na tom, že Parque Japonais je niečo cele nového, čo nemá páru na
         svete. Tu sme mu našli kópiu, pravda, už zodratú. Železnice, čo idú do vrchu a do
         priepasti, čo robia obrat krkolomný v kruhu sťaby v prázdnom sude, a iné zvláštnosti, čo v
         parku ukazujú, videli dávno pred nami v Paríži. Majiteľ, keď podujatie zovšednelo, zobral
         svoje riadiky a preniesol všetko na druhú stranu oceána.
   </p>
   <p>
    Z rue des Entrepreneurs dostali sme sa akosi na avenue Emile Zola.
    <sup>
     [
     <a class="footnote" href="#ftn.d56e3920" name="d56e3920">
      131
     </a>
     ]
    </sup>
    Trochu nás prekvapilo meno. Nevedeli sme, čo robiť.
   </p>
   <p>
    Strážnik bol hneď nablízku: utiekli sme sa k nemu.
   </p>
   <p>
    „Je ešte ďaleko avenue de Charles Floquet?“
   </p>
   <p>
    „Je veru ešte kúsok,“ odpovedá nám.
   </p>
   <p>
    „Prosím vás, ktorá cesta bola by najlepšia?“
   </p>
   <p>
    „Najlepšie sa vám držať tejto ulice,“ radí nám.
   </p>
   <p>
    „Na veľkom kuse?“
   </p>
   <p>
    „Musíte ju presť najmenej celú.“
   </p>
   <p>
    Pozreli sme, čo nám to hovorí. Temer nebolo vidno konca ulice.
   </p>
   <p>
    „Toľký kusisko ešte!“ zvolali sme zarazení.
   </p>
   <p>
    Videl, že je niečo nie s kostolným riadom a spýtal sa nás:
   </p>
   <p>
    „Skadiaľ ste vlastne prišli?“
   </p>
   <p>
    „Od nádražia na Quai d’Orsay.“
   </p>
   <p>
    Teraz zasa bol on prekvapený.
   </p>
   <p>
    „Ako ste sem prišli?“
   </p>
   <p>
    „Autobusom, čo ide na Grenelle.“
   </p>
   <p>
    „Vy ste veľmi blúdili. Držte sa vy tejto ulice až do konca. Na druhom konci poraďte sa
         niekoho.“
   </p>
   <p>
    Držali sme sa jej verne, ulice Saint Charles.
    <sup>
     [
     <a class="footnote" href="#ftn.d56e3962" name="d56e3962">
      132
     </a>
     ]
    </sup>
    Skoro sme sa zľakli, keď sme zas zazreli na rohu rue du Théâtre:
    <sup>
     [
     <a class="footnote" href="#ftn.d56e3968" name="d56e3968">
      133
     </a>
     ]
    </sup>
    ale nedali sme sa odstrašiť. Poslúchli sme, čo nám rozkázal strážnik.
   </p>
   <p>
    Prešli sme popri uliciach nepatrných. I konské stajne boli kdesi blízko: všetko sa nám
         videlo, že cesta ide poza ne. Vľavo bolo prízemné stavisko pod škridľou, od neho zarážal
         tuhý konský zápach. Narazili sme na ulicu, ktorá je nie skvelá, ale má meno veľmi významné:
         rue de la Fédération.
    <sup>
     [
     <a class="footnote" href="#ftn.d56e3976" name="d56e3976">
      134
     </a>
     ]
    </sup>
    Nevidelo sa nám tu veľmi, ale sme si zachovali, čo nám povedal strážnik:
         „Choďte až do konca!“ Neďaleko hrmel vlak kdesi; iste po mostoch alebo nad ulicami.
   </p>
   <p>
    Prišli sme na koniec ulice Saint Charles: nevedeli sme, kam ísť, a nebolo sa koho
         poradiť. Sme v čiastke mesta, kde nieto miesty ani dlažby alebo, ak je, nie je najlepšia.
         Kde-tu sú prázdne pozemky, utlačené a vydupkané; vidno na nich búdy a baraky. Možno
         stavebné miesta, na ktoré prídu paláce alebo aspoň pohodlné domy. Šli sme naverímboha,
         hľadeli sme zadržať smer ulice Saint Charles, hoci prichodilo robiť okľuky a zákruty po
         nezriadených pozemkoch. Naostatok sme prešli i tie miesta. Odrazu sa všetko premenilo.
   </p>
   <p>
    Vošli sme do sadov. Zo všetkých strán kynie zeleň, stromy, pažite, kvietie, veľké
         priestranstvá. Na jednej strane sadov vidno paláce; obrátili sme sa k nim a vošli sme do
         avenue dr. Bronardel. Ani nie je ulica, ako skorej široká cesta v parku. Prešli sme ju
         krížom a boli sme v avenue de Charles Floquet.
   </p>
   <p>
    Botan povedal pravdu. Neprešli sme sto krokov, a videli sme na paláci štít
         Československej republiky, nad ním stožiar.
   </p>
   <p>
    Hlavný vchod do paláca je z ulice. Predok paláca je vykrojený do oblúka, takže pred ním
         ostáva oblúkovitý priestor, ktorým ide podchod k bráne, pri ňom schody z jednej i druhej
         strany pre peších. Nad bránou je sklenené ústrešie so zúbkovanou obrubou; pokrýva i schody
         z jednej i druhej strany. Oblúkovitý dvorík medzi krídlami zatvorili vrátami zo železných
         prútov, čo siahajú temer po prvé poschodie. Vráta sú zatvorené. Otvárajú sa iste len pri
         zvláštnych príležitostiach. Obyčajný vchod je na krídle paláca.
   </p>
   <p>
    My sme premrhali, bohužiaľ, mnoho času, sem idúc. Úradné hodiny sa skončili: nemohli sme
         vybaviť, čo sme mali pred sebou. Neostávalo nám, ako prísť ešte raz. Autobusy a tramvaje
         prechodia neďaleko: ľahko sa dostať krátkou cestou. Jednou z tramvají sme sa vrátili:
         doviezla nás rovno k pomníku telegrafistu na boulevard Saint Germain.
   </p>
   <p>
    Prechádzka bola dlhá, ale i poučná. Dotkla sa všetkého po troche: vojenskej vedy,
         literatúry, románu, drámy, obchodu, trhoviska, niečo novšej a staršej minulosti, ba i
         veľkej revolúcie s jej Federáciou, veľmi poučných pozostatkov japonského parku, ktorý má
         syna v Buenos Aires; dotkla sa trochu i stajní, železničných staníc, veľkých zámočníckych
         dielní, stavebných pozemkov a naostatok nádherných sadov.
   </p>
   <p>
    Neodkladali sme s návštevou dlho. Mali sme pokonávanie na vyslanectve, ale i v avenue
         Octave Gérard, ktorá je hneď za rohom. Bolo nám ľahko potrafiť: vedeli sme, kam ideme a ako
         treba ísť.
   </p>
   <p>
    Ak bude kto čítať dlhú rozprávku, kade a čo sme chodili, iste povie:
   </p>
   <p>
    „Mal si sadnúť, amice, do drožky alebo lepšie do taxi: bol by si prišiel za pol hodiny,
         najviac za hodinu, kde si mal ísť, jednoducho a bez túlania. Autobus a tramvaj vyhoď si z
         hlavy: je pre írečité obyvateľstvo mesta, ako i Metropolitan. Neskúsený, kadejaké
         prelietavé vtáctvo, čo si nevie rady, nech si volí jednoduché a direktné premávkové
         pomôcky. Budú čosi drahšie, ale usporia mnoho času. A čas je peniaz.“
   </p>
   <p>
    Má pravdu, kto tak myslí a radí. Ale neskúsený, keď nakukne do svetového mesta, rád sa
         vystatuje, ako sa v ňom vyzná, že sa nestratí. Myslí si, že má pud, čo ho povedie po
         uliciach a neraz i dovedie, kam chcel prísť. Keď sa vráti z cesty po veľkom svete, rád sa
         pochváli, akú má podivnú pamäť, aký je skúsený, precibrený veľkomešťan.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e3798" name="ftn.d56e3798">
        120
       </a>
       ]
      </sup>
      <span class="emphasis">
       <em>
        Wilson
       </em>
      </span>
      — Thomas Woodrow Wilson (1856 — 1924), americký
               politik, istý čas prezident USA
     </p>
    </div>
    <div class="footnote">
     <p>
      <sup>
       [
       <a class="para" href="#d56e3804" name="ftn.d56e3804">
        121
       </a>
       ]
      </sup>
      <span class="emphasis">
       <em>
        Avenue de Pierre I-er, roi de Serbie
       </em>
      </span>
      (franc.) — Ulica Petra
               I., kráľa Srbska. Peter I. Karaďordevič, zvaný Veľký (1844 — 1921), bol prvým kráľom
               Kráľovstva Srbov, Chorvátov a Slovincov (Juhoslávie). Po zhodení otca Alexandra z
               trónu žil s otcom vo vyhnanstve. V rokoch 1870 — 1871 slúžil ako dobrovoľník vo
               francúzskej armáde. Po štátnom prevrate roku 1903 ho vyhlásili za kráľa a vrátil sa
               do Srbska.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3812" name="ftn.d56e3812">
        122
       </a>
       ]
      </sup>
      <span class="emphasis">
       <em>
        Trocadéro
       </em>
      </span>
      — pevnosť v zálive Cádizskom, ktorú dobyli Francúzi
               roku 1823. Na pamiatku tohto víťazstva tak pomenovali návršie na brehu Seiny v Paríži
               naproti Martovmu poľu. Na tomto návrší vybudovali roku 1878 pre Svetovú výstavu
               palác, v ktorom je veľká sieň na slávnosti, hudobné podujatia ap. Od roku 1882 je v
               ňom múzeum so sádrovými odliatkami podľa umeleckých pamiatok všetkých vekov a
               národopisné múzeum.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3818" name="ftn.d56e3818">
        123
       </a>
       ]
      </sup>
      <span class="emphasis">
       <em>
        mošea
       </em>
      </span>
      (z nem.) — mešita.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3826" name="ftn.d56e3826">
        124
       </a>
       ]
      </sup>
      <span class="emphasis">
       <em>
        Eiffelova veža
       </em>
      </span>
      — 300 m vysoká veža železnej konštrukcie na
               Martovom poli, ktorú pre štvrtú parížsku svetovú výstavu roku 1889 vystaval inžinier
               Gustave Eiffel (1832 — 1923)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3832" name="ftn.d56e3832">
        125
       </a>
       ]
      </sup>
      <span class="emphasis">
       <em>
        so Sokolmi v Paríži. Sokoli boli vystúpili po prvý raz pred tvár sveta a
                  vynikli v závodoch a hrách.
       </em>
      </span>
      — Telocvičná organizácia Sokol, založená v
               Prahe roku 1861; v čase svetovej výstavy roku 1889 usporiadala svoj prvý veľký zájazd
               do Paríža, kde obsadila prvé tri miesta na pretekoch hostí.
     </p>
    </div>
    <div class="footnote">
     <p>
      <sup>
       [
       <a class="para" href="#d56e3846" name="ftn.d56e3846">
        126
       </a>
       ]
      </sup>
      <span class="emphasis">
       <em>
        Charles Floquet
       </em>
      </span>
      — Charles Thomas Floquet (1828 — 1896),
               francúzsky politik, odporca monarchie, prívrženec komúny a člen Národného
               zhromaždenia
     </p>
    </div>
    <div class="footnote">
     <p>
      <sup>
       [
       <a class="para" href="#d56e3852" name="ftn.d56e3852">
        127
       </a>
       ]
      </sup>
      <span class="emphasis">
       <em>
        Grenelle
       </em>
      </span>
      (franc.) — predtým obec, teraz štvrť Paríža s
               mnohými továrňami; na ľavom brehu Seiny
     </p>
    </div>
    <div class="footnote">
     <p>
      <sup>
       [
       <a class="para" href="#d56e3896" name="ftn.d56e3896">
        128
       </a>
       ]
      </sup>
      <span class="emphasis">
       <em>
        rue du Commerce
       </em>
      </span>
      (franc.) — Obchodná ulica
     </p>
    </div>
    <div class="footnote">
     <p>
      <sup>
       [
       <a class="para" href="#d56e3904" name="ftn.d56e3904">
        129
       </a>
       ]
      </sup>
      <span class="emphasis">
       <em>
        Félix Faure
       </em>
      </span>
      — Francois Félix Faure (1841 — 1899), francúzsky
               buržoázny politik, zmierlivý republikán, v rokoch 1895 — 99 prezident
               republiky
     </p>
    </div>
    <div class="footnote">
     <p>
      <sup>
       [
       <a class="para" href="#d56e3910" name="ftn.d56e3910">
        130
       </a>
       ]
      </sup>
      <span class="emphasis">
       <em>
        rue des Entrepreneurs
       </em>
      </span>
      (franc.) — Podnikateľská ulica
     </p>
    </div>
    <div class="footnote">
     <p>
      <sup>
       [
       <a class="para" href="#d56e3920" name="ftn.d56e3920">
        131
       </a>
       ]
      </sup>
      <span class="emphasis">
       <em>
        Émile Zola
       </em>
      </span>
      — (1840 — 1900), francúzsky spisovateľ,
               predstaviteľ naturalizmu v próze (z jeho diel sú známe napr. Tereza Raquinová,
               Rougon-Macquart, Germinal a i.)
     </p>
    </div>
    <div class="footnote">
     <p>
      <sup>
       [
       <a class="para" href="#d56e3962" name="ftn.d56e3962">
        132
       </a>
       ]
      </sup>
      <span class="emphasis">
       <em>
        Saint Charles
       </em>
      </span>
      (franc.) — Sv. Karol
     </p>
    </div>
    <div class="footnote">
     <p>
      <sup>
       [
       <a class="para" href="#d56e3968" name="ftn.d56e3968">
        133
       </a>
       ]
      </sup>
      <span class="emphasis">
       <em>
        rue du Théâtre
       </em>
      </span>
      (franc.) — Divadelná ulica
     </p>
    </div>
    <div class="footnote">
     <p>
      <sup>
       [
       <a class="para" href="#d56e3976" name="ftn.d56e3976">
        134
       </a>
       ]
      </sup>
      <span class="emphasis">
       <em>
        la Fédération
       </em>
      </span>
      (franc.) — sväz (spolkov), spojenie do
               politického celku
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e4005">
       </a>
       - 19 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Sadli sme na tramvaj pred Louvrom. Viezla nás hore Champs Elysées; o krátky čas sme boli
         v sadoch, v ktorých je medziiným i chutná avenue de Charles Floquet. Bolo treba iba dávať
         pozor, aby sme zas neprepásli pravý bod, kde prichodí vystúpiť. Sady na rovine, čiastočne i
         na briežkoch, pozná hocikto v Paríži, ale i mimo neho, lepšie pod menom. Meno Champ-de-Mars,
    <sup>
     [
     <a class="footnote" href="#ftn.d56e4014" name="d56e4014">
      135
     </a>
     ]
    </sup>
    Marsovo pole, je všeobecne známe. Keby sme ho vytiahli z gréckeho bájoslovia a
         presadili do obyčajného života, znamenalo by: vojenské cvičište.
   </p>
   <p>
    Cvičiť na tomto mieste už necvičia nikoho, aby z civila vykresali marciálneho vojaka. Či
         cvičili predtým, kým nebolo sadov, nemôžem tiež povedať. Ale na jednej strane sú veľké
         vojenské školy, kde študujú dôstojníci vyššie vojenské vedy a zdokonaľujú sa vo svojom
         povolaní. Ináč sme už boli na týchto stranách, ibaže sme šli inou tramvajou. Boli sme tuším
         prešli kedysi i popred Trocadero, divili sa jeho vežiam a divnému strihu. Dnes sme zasa pri
         Trocadere, ale na druhej strane, akoby na jeho záhumní. Mohli sme prísť na avenue de
         Charles Floquet omnoho ľahšie popri Trocadere než na Grenelle, keby sme boli mali viac
         skúsenosti.
   </p>
   <p>
    Pohľad na Trocadero z tamtej strany bol zaujímavý, z tejto je niečo krajší. Spredku má
         pred sebou dosť obyčajnú ulicu, z tejto strany má pažite, v nich veľké hrady kvietia.
         Budova je na vŕšku; polohou panuje nad okolím, nad hradami, ktoré sa ťahajú tiež do brehu.
         Má pavlače, stoja na stĺpoch, pod pavlačami sú klenby, pod budovou jaskyne, z ktorých
         vyteká voda medzi nymfami a vodnými obludami, tečie a hádže i vodomety, keď spustia vodu.
         Na zábradlí pavlači sú sochy, ktoré hľadia zádumčive do veľkých sadov z vyvýšeného miesta.
   </p>
   <p>
    Pažiťový štvorhran, čo je v briežku pred budovou, má na každom uhle sochu na vysokom
         podstavci. Sochy sú trochu podivné, akých často nevídať. Jedna predstavuje býka, druhá
         proti nej koňa. Čo sú z hornej strany, predstavujú zasa slona a nosorožca. Vyhotovené sú
         majstrovsky. Do nich je vdýchnutá predstava surovej sily, ale i krásy. Umelec hľadel možno
         znázorniť bohatstvo Francúzska, ktoré záleží v práci, najmä v hospodárstve a v prírodných
         pokladoch kolónií, čo má Francia v Afrike, kde sídli slon, a v Ázii, v domove hrozného
         nosorožca.
   </p>
   <p>
    Trocadero vystavili vo výstavu, hoci nie v tú istú, keď skrsli paláce, kde sme prezerali
         zbierku obrazov. Dnes je v nej národopisná výstava. V nej je i zbierka slovenských
         výšiviek: uhorská vláda ich darovala Francúzsku ako tvorbu maďarského ľudového umenia. Dosť
         sa napýšili Maďari alebo Uhri, ako ich tu volajú, cudzím perím, najmä slovenským, v umení,
         vo vede, v obchode, spisbe a najväčšmi vo veľkej politike, kde im aj Slováci kliesnili
         cestu.
   </p>
   <p>
    Keď sa spustíme dolu sadmi, prídeme na široké cesty na brehoch rieky. Rieka tečie cez
         Champ-de-Mars deliac ho temer na polovicu. Z tejto strany viac briežky, za riekou roveň.
         Prejdeme most a priekom nábrežie, a sme zasa v sadoch. Ak chceme ísť ďalej, prichodí nám
         ísť popod bránu. Mohla by zatvoriť najširšiu cestu, ba dosť veľké námestie. Má štyri
         piliere, jeden od druhého ďaleko. Vyšla by hádam šírka poriadneho námestia od piliera do
         piliera. Je divné, že sú nie rovné, nestoja kolmo. Klonia sa čosi jeden k druhému, hlavou
         idú k akémusi stredobodu. Stredobod by sme hneď vynašli, keby sme vytiahli šnúru od piliera
         do piliera, čo stoja nakríž, a zachovali si, kde sa obe šnúry snímu. Pri zemi nie sú ani
         ohnuté toľme, ale čím vyššie, tým väčšmi sa dávajú do oblúku. Padli by iste na pažiť,
         hlavou by udreli jeden o druhý kdesi v stredobode poľa, čo majú pod sebou, keby ich
         staviteľ nebol tamhore uviazal dotuha dôkladným sklepením. Klenba ich drží hore koncom, ale
         i ona je na ne utisnutá. Padla by na hlavu tým, čo by šli popod ňu, a nešťastie by bolo
         veľké. Prejde popod ňu mnoho ľudí každý od boha deň. Nemôže padnúť na pažiť práve pre
         piliere, ktoré ju držia tuho.
   </p>
   <p>
    Brána o štyroch nohách pod klenutím bola by rozčapená a prinízka. Nebolo by jej vidno
         medzi stromovím a pri toľkých palácoch: bola by iba pošpatila sady Marsovho poľa. Staviteľ
         predvídal, lepšie než kto iný, aká by bola galiba, vyhol jej ako nič. Na klenutie postavil
         dosť vysokú vežu, na klenutí veže zasa vežu ešte vyššiu. Čím ide vyššie, tým je tenšia. Keď
         sa prizrieme na celok, brána sa predstavuje súmerne: šírke zodpovedá výška, vrchol veže
         podobá sa akoby vrchnáčiku s dutinou. Tamhore si povieva v čistom povetrí francúzska
         trikolóra.
   </p>
   <p>
    Jej zvláštnosť je, že ju nevymurovali, ale urobili sťa reštovanie. Aby potrvala, trámy,
         rohy a laty dali z dobrej ocele. Z diaľky pozorovať, ako sa súčiastky viažu jedna s druhou;
         trámy a rohy zviazané sú latami: zďaleka sa predstavuje sťa pletivo z nití hrubších a
         tenších, zložené dovedna.
   </p>
   <p>
    Pri pilieroch, ktoré naspodku majú rozšíreninu sťaby paprčky nejakej obludy, sú domce a
         či skôr domy. Pri výške veže i slušný dom scvrkne sa na búdku. V dome fučí a hurtuje čosi.
         Napísali na dome, že kde je zástava, vyťahujú na vežu, kto chce ísť dohora a pozrieť na
         mesto. V domci sú stroje, ktoré ženú dvíhadlo s divákmi dohora. Keď sme my tadiaľ išli,
         prišiel kŕdlik ľudí a vošiel do domu pod zástavou. O chvíľu videli sme vozeň, ako sa ťahá
         dohora po skrivenej nohe sťa chrúst, keď sa vlečie po suchom konári. Ďaleko nešiel. Zostal
         na prvom klenutí. Na ňom sú svetlice s veľkými oblokmi: z nich sa môže, kto chce, dívať na
         Paríž.
   </p>
   <p>
    Koho chuť potiahne, môže ísť i na druhé poschodie, ba i do samej dutiny. Pohľad odtiaľ
         bude široký na náš nízky svet.
   </p>
   <p>
    Od veže Eiffelovej sme veľmi chytro prišli do avenue Octave Gérard. V nej je generálny
         konzulát Československej republiky. Bolo v ňom hodne ľudí. Boli príslušníci nášho štátu,
         ale i cudzí, doniesť do poriadku cestovné listy alebo iné diela. Nikto nemusel vyčkávať a
         nudiť sa, mrhať drahý čas nič po nič, ako bývalo kedysi po c. a kr. konzulátoch
         rakúsko-uhorských, poklonkovať sa a prosiť ponížene. Tu vybavovali chytro a slušne, že sme
         mohli o krátky čas ísť, kde nás povinnosť volala.
   </p>
   <p>
    Na vyslanectvo z konzulátu je ako do susedov. V predsieni sme našli úradníkov, ktorí nás
         obslúžili ochotne: dali nám vývody a poučenia, ktoré sme potrebovali o dielach, čo nás sem
         viedli.
   </p>
   <p>
    Nie bez pohnutia vstúpi Slovák do úradovne radcu alebo tajomníka vyslanectva, najmä keď
         má prísť prvý raz do potyku s predstaviteľmi slobodnej vlasti. Kto jedol chlieb
         prenasledovania pre materinskú reč a národné presvedčenie, iste ďakuje bohu za zázrak, že
         náš utisnutý národ z rumov bývalej monarchie rakúsko-uhorskej zasa vstal z mŕtvych, má
         zabezpečený život a budúcnosť v našom štáte. Prvý styk s úradnými osobami na vyslanectve
         vyznel nie ako úradné pokonávanie, ale ako bratské privítanie v rodnom dome.
   </p>
   <p>
    „Či by sme boli povedali,“ riekol som, vyjdúc na ulicu, „že pri návrate domov pôjdeme na
         vyslanectvo Juhoslávie a onedlho na vyslanectvo Československej republiky v Paríži?“
   </p>
   <p>
    „Veru neboli by sme sa nazdali, najmä vtedy, keď sme na c. a kr. konzuláte v Buenos
         Aires hľadali pána konzula a nemohli ho nikdy nájsť, ani hlavného, ani pobočného…“
   </p>
   <p>
    Predstúpil mi pred oči obraz úradovne a či skôr predsiene, v ktorej úradoval pisár,
         akýsi odrodilec z Triestu. Príslušníkov svojho štátu, statočných Juhoslovanov z Dalmácie,
         ktorí prišli o radu alebo pomoc, okrikoval v ohavnej šušlavej reči, pokazenej taliančinou.
         Sotva vedeli odbavení ľudia potrafiť na chodbu pošmúrnej budovy, ktorá bola zvonku ešte ta,
         ale dnu bola ani temnica: bola ozaj ako monarchia. Kto vyšiel na chodbu, preklial hodinu,
         čo ho doviedla do styku so slávnym úradom, a monarchii zaželal zdravia a dlhého trvania na
         tomto svete.
   </p>
   <p>
    Vznášala sa už vtedy nad nimi vidina, že sa musí zrútiť, čo hnilo a skazu vzalo: ľudia
         nosili v sebe sen, o ktorom verili, že sa raz splní. On im pomáhal prenášať denné ústrky a
         poníženia, že nezúfali.
   </p>
   <p>
    Nešťastní žijú z viery, a viera nikdy nesklame.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e4014" name="ftn.d56e4014">
        135
       </a>
       ]
      </sup>
      <span class="emphasis">
       <em>
        Champ de Mars, Marsovo pole
       </em>
      </span>
      — vojenské cvičisko v západnej
               časti Paríža v St. Germaine. Konali sa na ňom väčšie slávnosti. Za revolúcie sa
               volalo Federačným.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e4058">
       </a>
       - 20 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Rieka púta svojou krásou, najmä keď ide cez mesto, ako Seina v Paríži.
   </p>
   <p>
    „To vám je stuha“, hovorili ľudia, s ktorými sme sa stretávali, keď sme sa zhovárali o
         nej: „stuha, čo nosia ženy okolo hlavy, keď sa vyobliekajú do sviatočných šiat.“
   </p>
   <p>
    „Niektorej pristane ozaj veľmi; i Parížu je stuha,“ uznávali sme. „Je nádherná.“
   </p>
   <p>
    Nie div, že sme sa i my túlali často po jej brehoch. Nevideli sme nič zvláštneho, iba ak
         by jej tichý, pokojný tok. V noci bývalo pekne pozerať na rady svetiel, ako sa v nej
         kúpajú, ako sa nazerajú do nej divné, staré budovy, sťaby v nej boli odvisli dolu hlavou.
         Bárky sa spúšťajú pomaly dolu ňou, parníky sa vždy ponáhľajú, hoc im je i proti vode; komín
         držia tuho nachýlený nad samu palubu. Nachýlili ho pre mosty; musia sa podchvíľou popod ne
         prevliekať.
   </p>
   <p>
    Pri vode sa vždy nájde na čo pozerať. Voda je pohyb, a pohyb znamená život. Život
         priťahuje každého, lebo je pekný a zaujímavý.
   </p>
   <p>
    Ale aj ináč je mnoho ľudí, čo sa už celkom oddali do moci rieke, prislúchajú jej telom i
         dušou. Keď ideš po moste v ktorúkoľvek hodinu, zazrieš postavy, ako sedia na brehoch
         nehybne. Sú trochu nahrbené, nahnuté nad vodou, mnohí s fajočkou v zuboch. Sedia, pozerajú
         bedlive na hladinu, držia v ruke dlhý prút, z ktorého visí šnúra s udicou.
   </p>
   <p>
    „Šťastní, čo majú celý deň kedy,“ riekol tiež taký, čo rád sedával pri brehu s udicou.
         „Môžu ísť, kedy sa im páči, keď sa najlepšie chytajú ryby.“
   </p>
   <p>
    „Hovoria, že sa neloví vždy jednako,“ vyzvedal som sa.
   </p>
   <p>
    „Veru nie. Ryby sú ako veľké dámy,“ vysvetľoval mi. „Majú dni, keď prijímajú, a zas keď
         povedia, že ich niet doma,“ a zasmial sa. „Keby nie úrad!“ vzdychol si zhlboka. „Ale on
         zavadzia! Šťastní, čo neslýchajú o ňom.“
   </p>
   <p>
    „Iní tiež majú, keď nie úrad, teda obchod alebo dielňu,“ riekol mu iný v dlhej kytli. „A
         viete, ani obchod nečaká.“
   </p>
   <p>
    „To je tak: poviazaní sme na všetky strany. Všetci my nosíme putká,“ tužil sa úprimne
         rybár. „Povinnosti sú putá najhoršie, už či si v obchode, dielni alebo v úrade. Neostáva
         ti, ako čakať trpezlive, kým ti ich nesnímu: kým nevypršia hodiny. A hodiny sa vlečú,
         priateľu, ani slimák. Zvláštno, že sa vlečú najväčšmi, keď je čas najsúcejší.“
   </p>
   <p>
    „Hodiny po úrade, alebo keď obchody zatvoria,“ uvažoval iný, „budú vám najmilšie, to už
         vieme. A nebudú azda najhoršie.“
   </p>
   <p>
    „Áno,“ uznáva rybár. „Ryby lapajú sa dosť dobre. Najlepšie azda za rána, na samom
         svitaní, pred východom slnka.“
   </p>
   <p>
    „V lete máte času od svitania do úradných hodín,“ teší ho priateľ. „Bude pekne zavčas
         rána na rieke, najmä v lete.“
   </p>
   <p>
    „I podjeseň je pekne. Jeseň, keď je, ako má byť, je hodná čosi,“ chváli si rybár. „Neraz
         je krajšia ako leto. Iba chyba, že sa dni krátia. Každý deň ustrihne po kúsku času, čo je
         práve najlepší na rybačku. Veru škoda ho!“ ľutoval.
   </p>
   <p>
    V isté hodiny vidno ich naozaj kráčať mostom. Zídu po schodoch k rieke, vytiahnu náradie
         zo schovánky, kde ho držia. Roztiahnu prút na celú dĺžku, sadnú si k vode a bedlia, čakajú
         donekonečna.
   </p>
   <p>
    „Nikde nevidieť toľko trpezlivých rybárov ako na brehoch Seiny,“ riekol som.
   </p>
   <p>
    „Ja som si myslel,“ odpovedal on, „že sú všade upriamení na rybačku. Divím sa, ako môžu
         byť ľudia, čo o ňu nestoja. Vy ste cudzinec, neviete, ale ja vám môžem povedať, že všetky
         rieky u nás majú rybárov veľmi pilných, až náruživých.“
   </p>
   <p>
    „A ja vám môžem povedať,“ odpovedal som mu, „že inde by sotva pochopili, ako vás môže
         zaujímať vysedávať hodiny a hodiny pri tichej rieke, keď život po uliciach kypí v horúčke,
         volá a vábi využiť príhodu, ktorá sa možno zajtra nevráti.“
   </p>
   <p>
    „Hm, príhoda,“ rozvažoval on. „Príhoda sa vracia, keď nie jedna, teda jej sestra. Možno,
         premení podobu, ukáže sa v inom úbore. Čo nevyužiješ dnes, ostane ti na zajtra. Načo sa
         ponáhľať a využiť všetko odrazu? Pomaly ďalej zájdeš.“
   </p>
   <p>
    „Vy, rybári, ste trochu filozofi,“ zasmial sa spoločník. „Ale si vyberáte z nej, iba čo
         hovie vašej záľube.“
   </p>
   <p>
    „Do nášho cechu, naozaj, patria i ľudia významní,“ pochválil sa. „I učenci chodievajú na
         ryby, i takí, čo majú chýr po celom svete. Aj umelci, mnohí štátnici boli náruživí rybári.
         Všetko na udicu…“
   </p>
   <p>
    Konečne rybačka nezaberá času a neprekáža veciam dôležitým. Ponúka pozorovať prírodu,
         vedie jemnou rukou k zriadeniu vnútorného človeka. Keď ostaneš samotný s prírodou, nemýli
         ťa a neprekáža zriadiť svoj dom, poukladať do poriadku a popreberať, ako svedčí, cennosti,
         čo boli hádam rozhádzané po kútoch, odpoly ohodené: dať im miesta, kam prislúchajú.
   </p>
   <p>
    „Pri rybačke poschodia na um veci, na ktoré bys’ inokedy nepomyslel,“ priznal sa on. „Ja
         som raz vynašiel tiež pri udici, kde som položil vačok na dohán, čo mi boli darovali na
         mena a pekne vyšili. Bol som ho darmo zhľadával celý týždeň a sprehádzal preň celý byt…“
   </p>
   <p>
    Keď sme blúdili na Grenelle, prišlo nám čítať i oznamy. Bolo ich mnoho nalepených na
         akomsi dlhom parkane, všakových, od výmyslu sveta. Na jednom stálo, že dávajú v divadle
         Mam’zel Nitouche.
    <sup>
     [
     <a class="footnote" href="#ftn.d56e4117" name="d56e4117">
      136
     </a>
     ]
    </sup>
    Zažiadalo sa nám ísť do divadla. Nie dávno, čo sme boli na tej veselej operete
         v Južnej Amerike, ale sme sa boli sklamali. Spoločnosť ju bola obkliesnila a pripravila o
         všetko, čo má v sebe chutného. Bola chyba, že sme nevedeli, v ktorej ulici je divadlo, kde
         ju išli dávať.
   </p>
   <p>
    „Správa si nebodaj namyslela, že sme ozajstní Parížania, že by bol zbytok udať, v ktorej
         ulici je ich divadlo,“ riekol som.
   </p>
   <p>
    „Ani jedno z divadiel nespomenie ulice, kde je,“ hneval sa spoločník. „Choď potom,
         zhľadávaj ho. A možno nestoja o nás, čo sme nie z Paríža.“
   </p>
   <p>
    „Už či stoja alebo nestoja, my len pôjdeme,“ rozhodli sme.
   </p>
   <p>
    „Pôjdeme sa spýtať Botana, v ktorej je ulici. Jednou cestou kúpime i lístok v
         jednateľstve.“
   </p>
   <p>
    Prišli sme popoludní do kaviarne. Zišlo nám na um, že slečna bude azda vedieť niečo viac
         o divadle. „Bola nám poradila veľmi dobrý biograf. Možno chodieva i do tohto divadla.“
   </p>
   <p>
    Spýtali sme sa, či nevie, kde je.
   </p>
   <p>
    „Ja veru neviem,“ odpovedá nám. „Bude niekde ďaleko. Nikdy som v ňom nebola.“
   </p>
   <p>
    Pani dopočula od pultu, čo sa vypytujeme, a riekla slečne:
   </p>
   <p>
    „Veď je ľahko zvedieť! Prečo nepozrieš do Botana?“
   </p>
   <p>
    „A či sú v ňom i divadlá?“ zadivila sa ona.
   </p>
   <p>
    „Veru hádam! Majú zvláštne oddelenie. Idú všetky jedno za druhým.“
   </p>
   <p>
    „A vy máte Botana?“ zadivili sme sa zas my.
   </p>
   <p>
    „Nuž ako by sme sa zaobišli bez neho?“ odpovedá pani. „Podchvíľou ho potrebujeme pri
         každej veci.“
   </p>
   <p>
    Vyšla spoza stola k stojanku, v ktorom boli akési hrubé knihy. Vytiahla jednu v žltkavej
         väzbe na chrbte a roztvorila ju na stole.
   </p>
   <p>
    Kto by sa bol nazdal, že i tu býva chýrny Botan? Vídal som ho každý deň na stojane.
         Myslel som si, že stojan s veľkými knihami je polica, ako bývajú po úradoch, a najmä
         pisárňach obchodných domov; knihy, myslel som si, nebudú knihy, ale prázdne dosky so
         širokým chrbtom, do ktorých v Južnej Amerike a hádam aj inde pracú vybavené listy, aby boli
         na hŕbke, poukladané v poriadku, ak by ich potrebovali.
   </p>
   <p>
    Bol naozajstný Botan, nie prázdna škrupina: Botan cele nový, veľmi poriadny, že radosť
         naň pozrieť, a v jednom kuse. Pani našla odrazu divadelný odsek. Celá stránka bola venovaná
         divadlu, ktoré sme hľadali. Našli sme ulicu, číslo telefónu, čas, o ktorej otvárajú dennú a
         večernú pokladnicu, kedy začnú predstavovať. Bol pečlivý výkres hľadiska, sedadlá pekne pod
         číslom, ceny, ako zodpovedajú za rozdielne miesta. Našli sme vývody, ktoré sme potrebovali,
         do najmenšej podrobnosti.
   </p>
   <p>
    „Ozajstná kniha múdrosti svetskej!“ zvolali sme zadivení nad toľkou úplnosťou. „Čo sme
         sa nachodili, kým sme našli Botana! Kupovali sme ho po všetkých nakladateľstvách a
         obchodoch. Horko-ťažko sme ho našli na pošte. Bol rozdelený na čiastky, všakovak
         spoprehadzované, že ťažko stopovať za abecedou. Stránky zafúľané i odtrhnuté.“
   </p>
   <p>
    „Škoda,“ ľutovala nás pani. „Mohli ste vedieť, že ho máme. Máte oznam na obloku, že máme
         Botana.“
   </p>
   <p>
    Ukázala nám na oblok pri dverách. Popredeň sme chodili každý deň aspoň dva razy.
   </p>
   <p>
    „Veru škoda, že sme sa neprizreli lepšie do obloka,“ vytýkali sme si. „Ja som, tuším, i
         prečítal, čo je na ňom, ale o Botanovi nebolo tam ničoho,“ ubezpečoval som.
   </p>
   <p>
    „Vidíte, ako ujde oku potrebná vec!“ uvažuje pani. „Ale teraz už viete, že je Botan i u
         nás!“ zatvorila bachant, pohladila ho po doske dlaňou a položila ho na stojan k druhým.
         „Všetko starí Botani. Vyslúžili kapituláciu, ale škoda ich odhodiť.“ Nuž bolo ich niekoľko
         zväzkov; onedlho, ak ich budú odkladať, bude ich celá bibliotéka.
   </p>
   <p>
    „Teraz nám je už nežiaľ,“ radovali sme sa. „Nebude nám treba vláčiť sa po úradoch a
         poštách za Botanom. Môžeme sa s ním zhovárať pohodlne pri káve a cigarete…“
   </p>
   <p>
    Keď sme vyšli z kaviarne, obzreli sme sa s vďakou na tých, ktorí sú v miestnosti a
         starajú sa o nás. Chceli sme prečítať lepšie nápis, ktorý nám klal oči a ktorý sme
         nezbadali. Na skle bol skutočne nápis veľmi zreteľný v sivej farbe na veľkom obloku: „On
         consulte ici le Bottin.“
    <sup>
     [
     <a class="footnote" href="#ftn.d56e4171" name="d56e4171">
      137
     </a>
     ]
    </sup>
    Škoda, že podeň nedoložili: „Osla hľadal, na oslovi sedel.“
   </p>
   <p>
    Od tých čias sme si lepšie všímali dverí a oblokov na obchodoch. Na máloktorom chyboval
         nápis: „On consulte ici le Bottin.“ Pravdu mala naša pani, keď nám bola povedala hneď
         vtedy: „Nájdete ho všade, po všetkých obchodoch.“ My sme sa, pravda, nazdali, že ho majú v
         obchodoch kníhkupeckých, a preto sme sa ho nahľadali toľko.
   </p>
   <p>
    Ale azda neboli sme iba my na vine, čo sa stalo s Botanom. Pravidlá výslovnosti sme si
         vbíjali tuho do hlavy. Príručné knihy učia, že bottin sa vyslovuje botän. Parížania sú na
         vine, že premenili pravidlo a vyslovujú botän, matän, resän.
    <sup>
     [
     <a class="footnote" href="#ftn.d56e4181" name="d56e4181">
      138
     </a>
     ]
    </sup>
    Oni pokladajú odchýlku vo výslovnosti za pletku, ale pre nás je priestupok,
         ktorý nemôžeme odôvodniť. Parížan ju tiež neodôvodňuje, ale ju robí.
   </p>
   <p>
    „Keby nie výslovnosť,“ zveril sa mi raz sused, čo staval svoj Paríž, že si ho ponesie
         domov, „keby nie ona, ja by hovoril francúzsky veľmi dobre. Ja viem francúzsky. Ale čo mi
         pomôže, že viem, keď neviem otvoriť ústa a hovoriť?“
   </p>
   <p>
    „Treba sa cvičiť,“ odporúčal mu ktosi, „mnoho cvičiť, veľkých capov strieľať, a budete
         hovoriť ako nebohý Paul Deschanel.
    <sup>
     [
     <a class="footnote" href="#ftn.d56e4191" name="d56e4191">
      139
     </a>
     ]
    </sup>
    Dieťa, keď sa púšťa na nohy, potkne sa neraz, padne, i nos si prebije: ale
         potom behá ako strela.“
   </p>
   <p>
    „Viem ja, viem, že dokonalosť na vŕbach nerastie,“ uznával on. „Ale Francúzi, cher ami,
         urobili chybu, že nezahriakli pisárov, ktorí nastýbali toľké písmená v najmenšom slove. Bó
         je bó: načo im bolo vypisovať beau?
    <sup>
     [
     <a class="footnote" href="#ftn.d56e4200" name="d56e4200">
      140
     </a>
     ]
    </sup>
    Kukučka kuká „kuku“, a nie „cou-cou“.
    <sup>
     [
     <a class="footnote" href="#ftn.d56e4206" name="d56e4206">
      141
     </a>
     ]
    </sup>
    Urobili zbytok, nič iného ako zbytok; na slovách urobili veľkú opucheľ…“
   </p>
   <p>
    „Ústrojstvo reči, nie opucheľ,“ zahriakol ho iný, čo bol znalec.
   </p>
   <p>
    „Keď je ústrojstvo, bolo sa ho držať,“ húdol vždy na tú istú strunu. „Ja som dôsledný.
         Prečo nevyslovujú trpezlive beau, ako je? Nech dajú každej hláske právo hlasu.
         Rovnoprávnosť je rovnoprávnosť. Ale oni nie: a poviem vám, prečo!“ zvolal slávnostne.
   </p>
   <p>
    „Čo takého?“ spytovali sa ostatní.
   </p>
   <p>
    „Prišli i oni na to, že schybili. Čo pobabrali pisári, hľadia napraviť vo výslovnosti. V
         rozhovore nepočuť, ,eu, au, eaux‘. V prostriedku slova preskočia, čo doň nepatrí. A majú
         pravdu. Na konci slov poodhrýzajú koncovky, prívesky a márne cifry. Iné čiastky nechajú
         kdesi v hrdle; čo zvýši, sú len pozostatky: tie nám dávajú cez nos. Uštipnú tu, odhryznú
         tam, a výslovnost je krátka a jednoduchá.“
   </p>
   <p>
    „Teda sa nemáme čo žalovať!“ vytýkali mu.
   </p>
   <p>
    „Ako by nie, keď im je vždy náhlo,“ jedoval sa. „Pomaly ďalej ujdeš! Ako sa my
         neponáhľame a hovoríme zreteľne v ich reči. Načo im je viazať dovedna slová, sťa keď
         pletieme plot z vŕbového prútia? Keď ich počúvaš, príde ti najprv plot rozhádzať. Kým ho
         rozhadzuješ, oni sa ponáhľajú a ponáhľajú. Kým vyberáš prútiky, skladáš dovedna, stratíš
         sa. Čuješ na konci zvuky, čuješ hudbu reči, ale obsah piesne, text, uletí. Darmo ho
         zhľadúvaš a chytáš. Privykol si na slová a písmená, nie na sluchové dojmy, čo im
         nezodpovedajú. Nevieš si naostatok rady: lapáš, čo letí chytro, čo nedolapíš, ani
         nedohoníš…“
   </p>
   <p>
    Čosi mal pravdu. Skúsili sme i my niečo; lapali sme neraz, a nedolapili. Ale sme si i
         vedeli pomôcť a prostriedok nám nikdy nezlyhal. Keď bolo najhoršie, začali sme opakovať:
         „Kommân, Kommân?“
    <sup>
     [
     <a class="footnote" href="#ftn.d56e4226" name="d56e4226">
      142
     </a>
     ]
    </sup>
   </p>
   <p>
    A oni, chudáci, ti opakujú, opakujú do tých čias, kým sa nevynájdeš. Poniektorí sa
         chytia rozumu, „Kommân“ upotrebia ako putko: začnú hovoriť pomaly, že ti neostane, ako
         zvolať s naším priateľom z lode: „Tres joli!“
   </p>
   <p>
    „Nedajbože pojednať sa so mnou,“ žaloval sa ďalej. „Ani byle nechcú popustiť. Ja poviem,
         čo viem, vyslovím čím najlepšie; sám seba rozumiem znamenite: ale oni zastanú v rozpakoch,
         dívajú sa, sťa by čakali, či sa nepolepšíš a nevstúpiš do seba. Veď ma rozumiete?“ spýtal
         sa ma.
   </p>
   <p>
    „Znamenite!“ zvolal som. A bol som s ním spokojný naozaj. Vyslovoval síce trochu
         anglicky, ale hovoril opatrne a dokonale. Dával skoro každej hláske rovnoprávnosť a
         nezašantročil ani jednej. „Vy hovoríte francúzsky ako málokto,“ ubezpečoval som ho. Keby
         chceli pochytiť váš spôsob, bolo by nám všetkým nežiaľ.“
   </p>
   <p>
    Dal mi ruku, vlastne moju chytil ako porisko a striasol, že mi ju mal vytrhnúť v pleci.
   </p>
   <p>
    „Teší ma, že ma rozumiete,“ zvolal uspokojený. „Vy, ktorý viete francúzsky dokonale!“
   </p>
   <p>
    Rozišli sme sa zas my dvaja Francúzi, ktorí sme si rozumeli úplne.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e4117" name="ftn.d56e4117">
        136
       </a>
       ]
      </sup>
      <span class="emphasis">
       <em>
        Mam’zelle Nitouche
       </em>
      </span>
      — opereta francúzskeho skladateľa
               Florimonda Rongera Hervého (1825 — 1892) na slová H. Meilhaca — A. Millanda
     </p>
    </div>
    <div class="footnote">
     <p>
      <sup>
       [
       <a class="para" href="#d56e4171" name="ftn.d56e4171">
        137
       </a>
       ]
      </sup>
      <span class="emphasis">
       <em>
        On consult ici le Bottin
       </em>
      </span>
      (franc.) — Tu sa treba poradiť s
               Bottinom.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4181" name="ftn.d56e4181">
        138
       </a>
       ]
      </sup>
      <span class="emphasis">
       <em>
        vyslovujú botä, matä, resä
       </em>
      </span>
      (z franc.) — výslovnosť slova
               „bottin“, „matin“, „raisin“ (parížsky adresár, ráno, hrozno)
     </p>
    </div>
    <div class="footnote">
     <p>
      <sup>
       [
       <a class="para" href="#d56e4191" name="ftn.d56e4191">
        139
       </a>
       ]
      </sup>
      <span class="emphasis">
       <em>
        Paul Deschanel
       </em>
      </span>
      — Paul Eugene Louis Deschanel (1855 — 1922),
               francúzsky politik, poslanec, predseda snemu a prezident, člen akadémie, rečník a
               spisovateľ. Jeho hlavným dielom je Gambettov životopis (1920).
     </p>
    </div>
    <div class="footnote">
     <p>
      <sup>
       [
       <a class="para" href="#d56e4200" name="ftn.d56e4200">
        140
       </a>
       ]
      </sup>
      <span class="emphasis">
       <em>
        beau
       </em>
      </span>
      (franc.) — krásny
     </p>
    </div>
    <div class="footnote">
     <p>
      <sup>
       [
       <a class="para" href="#d56e4206" name="ftn.d56e4206">
        141
       </a>
       ]
      </sup>
      <span class="emphasis">
       <em>
        coucou
       </em>
      </span>
      (franc.) — kukučka
     </p>
    </div>
    <div class="footnote">
     <p>
      <sup>
       [
       <a class="para" href="#d56e4226" name="ftn.d56e4226">
        142
       </a>
       ]
      </sup>
      <span class="emphasis">
       <em>
        komman
       </em>
      </span>
      (z franc.) — správne „comment“ (ako?) zapísané podľa
               počutia, foneticky
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e4247">
       </a>
       - 21 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V to ráno bolo veľmi pekne. Slnce bolo vyskočilo a rozveselilo nás.
   </p>
   <p>
    „Mohli by sme sa vybrať trochu včaššie,“ navrhoval som.
   </p>
   <p>
    Zobrali sme sa čím skôr a prešli cez most na druhú stranu. Pred Louvrom sme vysadli na
         tramvaj, čo ide hore Champs Elysées. Tramvaj sa odrazila z triumfálnej cesty, vošla do ulíc
         trochu skromnejších. Onedlho začali sme cítiť, že sme akoby v predmestí. Medzi domami
         začali vyskakovať záhrady, niekde sa vtisol medzi ne i väčší kúsok poľa. Treba uznať, že
         bolo obrobené poriadne.
   </p>
   <p>
    „Nedáme azda zemi zaháľať,“ riekol mi sused, keď som mu ukázal lán burgyne a či repy.
         „Keby začala lenošiť, museli by sme vypriahnuť rad-radom. I to by dal obrobiť!“ Ukázal na
         dúbravy a parky, z ktorých sa nám usmievali kaštieliky, chutné letohrádky.
   </p>
   <p>
    „Bolo by škoda,“ odpovedal som. „Ani tie kusy nehalaškujú. Okrašľujú mesto, a krása vábi
         cudzincov. Cudzí neprichodia s prázdnymi rukami: donášajú zlata, trovia ho po troške, aby
         kolovalo medzi vami a neplesnelo.“
   </p>
   <p>
    „A nech ostanú pre mňa i hory a parky,“ uspokojil sa. „Ostatne, ja som doma. Šťastnú
         cestu!“
   </p>
   <p>
    Zostúpil, aj iní zostupovali. Čím diaľ, tým väčšmi sa vyprázdňoval vozeň. Vošli sme do
         mestečka, ktoré má ulice dláždené, ale iba kameňom, i to zvariakmi. Domy sú jednoduché, ako
         ich vídať po dedinách a mestečkách, keď hľadíš oblokom z vlaku. Tu i tu sa ti predstaví i
         výstavnejší domec, nuž áno, hostinec. Prichodia doň najviac z Paríža, v nedeľu a sviatok,
         iste viac než zo samej dediny. Prídu na vyprážané kurčatá, na čerstvé mlieko a maslo, na
         záživný domáci chlieb a čisté povetrie. Nad dedinou sú úboče s lúčinami, nad nimi dúbravy a
         hôrky listnatých stromov.
   </p>
   <p>
    Vozne sa zastavili pred kôlňami, do ktorých rovno vchodia koľajnice.
   </p>
   <p>
    „Fini!“
    <sup>
     [
     <a class="footnote" href="#ftn.d56e4273" name="d56e4273">
      143
     </a>
     ]
    </sup>
    riekol vodič. Prichodilo sa zredikať na ulicu.
   </p>
   <p>
    Bolo nás sedem-osem, skoro všetko samé ženičky, iste z okolia, čo mali robotu v Paríži.
   </p>
   <p>
    „Boli ste po práci v Paríži?“ spytujeme sa staršej ženičky.
   </p>
   <p>
    „Veru poriadna práca,“ zašomrala. „Bojím sa ho ako ohňa. Čo raz mi príde ísť doň, vrátim
         sa naprázdno. Všetko v ňom priškrie.“
   </p>
   <p>
    „Zato si nesiete veci, potreby pre domácnosť, pritom hádam niečo nového alebo pekného,“
         pokúšame ju.
   </p>
   <p>
    „Veď už,“ povedala čosi udobrená. „Zbytočnosti, haraburdy. Bez nich by sa bolo zaobísť.“
         Vydýchla si a dodala: „To je tak! Paríž je pokušenie. Vymýšľa a figľuje, ako by vylákal
         groše.“
   </p>
   <p>
    „I on musí žiť: doprajte mu,“ hovorí jej mladšia. „Musí vyčítať každý deň pekný groš,
         keď mu pošleme alebo donesieme, čo mu treba. On zarába na nás, my na ňom a…“
   </p>
   <p>
    „…a zdierajme sa jeden druhého, kto môže lepšie,“ doložila ktorási. „Voila — naša
         príležitosť!“
   </p>
   <p>
    Bolo počuť odkiaľsi, že tlčú na šajbu. Blížila sa tramvaj.
   </p>
   <p>
    Mladá pani, čo bola pri nás, spýtala sa nás, odkiaľ sme. Keď sme jej povedali, že sa
         vyberáme do Republiky československej, bola veľmi rada. Odrazu sa spriatelila s nami.
   </p>
   <p>
    „To je poriadny národ. My ich máme veľmi radi…“
   </p>
   <p>
    Mnoho ráz sme zbadali v Paríži, že nás radi majú. Náklonnosť presiakla do ľudu,
         zapustila korene. Za pekný výdobytok môžeme ďakovať sokolom, ktorí prelomili ľad, parížskym
         Čechom, ktorí si získali úctu ľudí, a československým legionárom, ktorí krvácali za našu
         česť a slobodu na všetkých bojištiach. Budúce pokolenia nech hľadia, ako stavať na dobrých
         základoch, ako udržať alebo práve rozmnožiť veľké dedičstvo záslužných otcov.
   </p>
   <p>
    Z protivnej strany prišiel vozeň, mohli sme pokračovať v ceste. Viedla nás všetko krajom
         úrodným. Útulné mestečko, v ktorom sme čakali, zmizlo i so svojou svetochýrnou továrňou na
         porcelán: mestečko Sevres.
    <sup>
     [
     <a class="footnote" href="#ftn.d56e4304" name="d56e4304">
      144
     </a>
     ]
    </sup>
    Jeho keramika za časov ostatných kráľov bola vychýrená. Ale továreň,
         „manufacture“, ako ju tu volajú, dosiaľ pracuje. Je umenie pracovať na keramike, skoro
         ťažšie než samo maliarstvo. Maliar pracuje hotovou farbou, aká má byť a aká ostane: maliar
         na keramike maľuje farbami, ktoré iba v peci vyjdú najavo a dostanú pravý tón. Francúzi
         pochytili umenie od Číňanov a stali sa v ňom chytro povestnými majstry.
   </p>
   <p>
    Prišli sme zasa do dediny s domcami jednoduchými. Skoro sa domce začali zamieňať so
         záhradami, peknými sadmi. Začínali prijímať akýsi zvláštny náter letohrádkov a palácikov, v
         štýle, v akom už nestaviame. Temer na všetkých sú spustené biele šalogátre; iba na
         niektorých sú otvorené dvere, niekde i oblok. Pred mnohými je záhradôčka, ohradená prútmi z
         kovaného železa. Vozeň zastal, ako vidno, na ostatnej stanici: zostúpili sme na samom
         námestí. Naľavo je „mairie“ — mestský dom, budova na poschodie. Trochu ďalej za cestou
         nádražie a hostinec. Vpravo zasa rady letohrádkov a kaštielikov.
   </p>
   <p>
    Pred nami je mocná ohrada zo železných tyčí, za ňou nie je záhrada, ale dvor so
         stavbami. Brána na ohrade je otvorená dokorán, nad ňou sú zlaté címery. V dnešných časoch
         takých ohrád a brán už nerobia. Lejú ich jednoducho v hutách a mašiach z obyčajnej liatiny:
         nejdú sa veru nimi zapodievať a kovať. Tieto kovali pracovité ruky obratných majstrov v
         zámočníctve. Za pekným plotom so zlatým címerom nebude iste hocijaký dvor. Sme predsa vo Versailles.
    <sup>
     [
     <a class="footnote" href="#ftn.d56e4314" name="d56e4314">
      145
     </a>
     ]
    </sup>
   </p>
   <p>
    Bránu nám otvorili pohostinne, hoc vedie do kráľovských príbytkov. Vstup nezakázali ani
         nám, zďaleka. Nestojí vojak na stráži, nevystíha vstupenku, nejaké dovolenie alebo práve
         slávnostné pozvanie pod kráľovou pečaťou. Vstúpiť dovolia každému, kto chce navštíviť
         zvláštnosti a pamiatky starých časov a pokloniť sa im.
   </p>
   <p>
    Miesto stráže prijal nás človek, ktorý sa ponúka, že nás povodí po domoch, po dvore, že
         nám poukazuje všetky zvláštnosti.
   </p>
   <p>
    „Bude vám ľahšie zapamätať si všetko, keď vás upozorní človek, ktorý vie, kde je čo.“
   </p>
   <p>
    „Ďakujeme úprimne,“ zaďakovali sme mu. „My veľmi vďačne, ale vidíte sám, ako hovoríme
         francúzsky, a rozumieť rozumieme azda ešte horšie, než ako hovoríme. Pre tú príčinu nemohli
         by sme mať pôžitku a osohu z vašich výkladov, ktorý by sme boli mali, nech je nie vo veci,
         čo sme spomenuli. Prinútení sme, na nešťastie, zriecť sa vašej milej spoločnosti…“
   </p>
   <p>
    „Ja by hovoril pomaly a zreteľne,“ naliehal. „Privyknutý som stýkať sa s pánmi
         cudzinci.“
   </p>
   <p>
    „Budú jednako lepšie zasvätení do záhad reči a štýlu,“ odpovedali sme. „Nám je vaša reč
         ešte prúd veľmi dravý, zmysel slova nám odnáša. My zas nemotorní: nevieme ho z prúdu
         vyloviť, dáme mu ľahko uniknúť…“
   </p>
   <p>
    Poodstúpil trochu skormútený. Pristúpil k nám iný pán veľmi úctive.
   </p>
   <p>
    „Ak by sa vám páčilo pred prehliadkou alebo potom občerstviť sa, mohol by som vám
         ponúknuť dobrý reštaurant. Je „tout prés de la gare“,
    <sup>
     [
     <a class="footnote" href="#ftn.d56e4337" name="d56e4337">
      146
     </a>
     ]
    </sup>
    na niekoľko krokov odtiaľto.“
   </p>
   <p>
    „To by sa nám mohlo zísť,“ odpovedali sme. „Ale radšej by sme ho navštívili potom. Len
         keby sme vedeli, ako sa volá.“
   </p>
   <p>
    „Tu je karta s označením reštaurantu.“
   </p>
   <p>
    Oddal nám kartu pekne vyzdobenú.
   </p>
   <p>
    „Predbežne ďakujeme,“ prijali sme od neho kartu. „Po prehliadke uvidíme, čo nám povie
         čas.“
   </p>
   <p>
    Pristúpil iný pán.
   </p>
   <p>
    „Jestli si ráčite vybrať obrázky na pamiatku, mohol by som vám poslúžiť.“
   </p>
   <p>
    „Ďakujeme úprimne,“ odpovedali sme, „ale my sme prišli do Versailles obdivovať
         pôvodiny.“
   </p>
   <p>
    „Odnesiete si pamiatku na návštevu,“ radil nám.
   </p>
   <p>
    „My sme takí, že si robíme obrázky sami,“ na to zas my. „Každý si ich najradšej sníma
         svojimi očami zo živej skutočnosti. Nebudú možno dobré a dokonalé ako vaše, ale budú
         pôvodný výrobok ,Made in Versailles‘. Uložíme si ich také, aké sú, do pamäti a už si ich
         odnesieme.“
   </p>
   <p>
    „Môže byť, budete chcieť poslať priateľom pozdrav z Versailles,“ napomínal on, „aby
         zvedeli, kde ste, že ste boli na tomto mieste.“
   </p>
   <p>
    „Nuž to už skorej,“ pristali sme. „Priateľov bude škrieť, že sú nie tam, kde sme my. I
         to je hodno čosi. Pošleme im teda pozdrav z Versailles. Hoci musíme povedať, že na tých
         stranách koluje všade veľmi mnoho týchto obrázkov.“
   </p>
   <p>
    Vybrali sme si ich niekoľko, koľko nám bolo treba.
   </p>
   <p>
    Predbežne nebolo už čo robiť. Nikto viac k nám nepristúpil. Vošli sme do dvora.
   </p>
   <p>
    Dvor je ozaj kráľovský: „Cour Royal“. Veľký, že by vystalo z neho väčšie námestie. Pri
         bráne ohrada, čosi i na stranách. Tam ďalej už domy, rozložené v podkove, pomáhajú ho
         ohradiť. Budova je v prostriedku, z oboch strán sú krídla.
   </p>
   <p>
    „Krídla sú skoro ako telo, azda i väčšie,“ uznali sme.
   </p>
   <p>
    „To sprava sa mi väčšmi páči.“
   </p>
   <p>
    „Áno, pekné krídelko…“
   </p>
   <p>
    Dobre, že sme privyknutí chodiť pešo. V aute by sa tu nedobre viezlo. Dvor je dláždený
         kameňmi, nie dlážkami, ale poriadnymi kameňmi. V staré časy, keď ho dláždili, netušili, že
         sem prídeme, a prídeme pešo. V tie časy návštevy prichádzali najviac v kočiaroch s veľkými
         kolesami. V nich veľmi drgalo. Ale kočiar bol vlastne komôrka, vyložená poduškami, zavesená
         na vysokých perách o remene s ohromnými prackami. Pri drganí nešepkalo: najviac ak hojdalo
         spredku nazad, i to šetrne. Komu ani hojdanie nebolo po srsti, vsadol do búdky, kde bolo
         mäkké kreslo, rozkázal komorníkom, čo čakali s napudrovanou hlavou a v nohavičkách do
         kolien, aby si položili kolíky tej búdky na plece a dali sa na pochod, ale šetrne. Vedeli,
         že v chôdzi má byť súzvuk, vykračovali razom. Búdka sa kyvkala trochu na ozdobných
         kolíkoch, ale nikdy ako automobil. Padnúť nemohla padnúť: mala na boku uchá, v nich boli
         vpratané kolíky. Nosidlá vyšli z módy. My už len ideme pešo. Iba si dávame pozor, aby sme
         sa nepotkli o kameň.
   </p>
   <p>
    Z pravej i ľavej strany od brány jednako nás len prijala čestná stráž. Všetko veľkí
         hodnostári: niektorý holohlavý, iný pod klobúkom, ale s troma rohmi. Takých už nenosíme.
   </p>
   <p>
    „Ani tí, čo sú bez klobúka, nedostanú ľahko nádchu,“ tešili sme sa.
   </p>
   <p>
    Majú ozaj krásne dlhé vlasy. Ich mocné pradená prelievajú sa až na plecia a padajú dolu
         chrbtom.
   </p>
   <p>
    „My takých vlasov nemáme,“ pomyslí si nejeden so závisťou. „Ani holiči by hádam nevedeli
         zhotoviť takých mocných parochní.“
   </p>
   <p>
    Ich kabáty majú iný strih než naše, viac do drieku. Goliere sú väčšmi vyvrátené, širšie,
         na okrajoch obšité zúbkovanými okrasami. Z rukávov trčia chumáče bielych, drahocenných
         čipiek. Niektorí nosia nohavice do kolien, majú ich zapäté gombíkmi, ale môžu byť i viazané
         podväzkami. Spod kolien ostane už len pančucha. Na nohách nosia črievice, iste so zlatou
         prackou, ak nie ozdobené drahými kameňmi. Čo majú na hlave operený klobúk, alebo do
         trojhranu, nosia čižmy: obuv, čo by bola súca hádam do vody a do poľa alebo na hrubú
         dlažbu, ale sotva by pristala na vyhladenú podlahu pyšných palácov.
   </p>
   <p>
    Postavy stoja, žiaľ, už nehybne na podstavcoch, ale pozerajú i teraz pozorne do dvora,
         sťaby sa nás spytovali:
   </p>
   <p>
    „Čo tu hľadáte, ľudkovia, oblečení v rúchu všednom? Či si mívate, že je tu trh alebo
         verejné námestie pre kadejakú háveď? Nevidíte, že ste vo dvore najmocnejších kráľov na
         svete?“
   </p>
   <p>
    Bude ich z pätnásť, či šestnásť. Je medzi nimi Turenne;
    <sup>
     [
     <a class="footnote" href="#ftn.d56e4395" name="d56e4395">
      147
     </a>
     ]
    </sup>
    ani si nás nevšíma. Temer proti nemu stojí uhladený Colbert,
    <sup>
     [
     <a class="footnote" href="#ftn.d56e4401" name="d56e4401">
      148
     </a>
     ]
    </sup>
    veľmi pekne vyriadený. Všetko sluhovia veľkého panovníka. Zvečnila ich jeho
         povďačnosť za dobré služby. Králi neboli vždy nevďační.
   </p>
   <p>
    Vprostred dvora je sám Ľudovít XIV. na koni: najväčší medzi mocnými. Jeho oko pozerá
         hrdo a pánovite na nás, poberajúcich sa do jeho domu.
   </p>
   <p>
    Budovy sú na poschodie, ale poschodie dobre merané. Nebadať tiesne, núdzových výmyslov,
         aby z malého vyšlo mnoho bytov, alebo aby ich kládli jeden na druhý ako na stôsik. Dvere
         vysoké, obloky vysoké a široké, ako zodpovedá rozmerom. I krovy sú končité; iste aby sneh
         nezaľahol. Výhľady, výklenky, štítiky, hálky ako na iných starých, pekných kaštieľoch. Na
         oblokoch spustili šalogátre: ale na mnohých predsa sú zdvihnuté, odbleskuje sa sklo okien.
         Steny sú hladké, obriadené dobrou vakovkou. Drží všade dobre, iba pri zemi miesty sa
         obrýpala. Dažde a mrazy načali vakovku od zeme. Na šťastie i dnes vedia vakovať. Majstri
         ľahko zatrú diery.
   </p>
   <p>
    Sú vcelku lepšie než v niektorých krajoch verejné budovy, na ktoré rok po rok trovia na
         vonkajšie bielenie. Nevidno, že by sa boli počali rúcať a rozpadúvať. Nie sú v úžitku: to
         je ich veľká choroba.
   </p>
   <p>
    Kedysi ich boli obielili dokonale. Nevidno škvŕn, že by bola kôra poodpadúvala. Dvere sú
         pozatvárané, iba na pravom krídle ich otvorili dokorán, sťaby nás volali vstúpiť.
   </p>
   <p>
    Prichodilo odložiť palice a dáždniky.
   </p>
   <p>
    Prehliadka bola povrchná, ale predsa trvala dlho. Prešli sme vyše pätnásť dvorán jednu
         za druhou. V každej nájdeš niečo, čo ťa volá: „Veďže sa neponáhľaj — pripáč sa lepšie…“ My
         sme vyhoveli, ako sme mohli, ale nevieme udať, či všetkých pätnásť dvorán bolo v pravom
         krídle, alebo či sme azda prešli do iných.
   </p>
   <p>
    Dvorany sú skoro prázdne, v niektorej sa nájde niečo nábytku, ako stolice a kreslá. Riad
         je pozlátený, ťažký: nebolo ľahko prekladať stoličky. Potiahli ho hodvábom: napodiv, ako
         trvá a drží sa nedotknutý. Nikto by nepovedal, že prešumeli storočia nad ním. Na látke
         nebadať, že by sa bola odrela, vyhladila, že sa vylízala alebo poprela a má jemné trhliny a
         špáry. Farba látky je živá, skvelá, zub času ju nezatiahol tieňom, ako ani farby na
         sevreských nádobách. Videli sme posteľ, na ktorej sa lúčil s veselým životom Ľudovít XV.
         Posteľ ostala, ale neostalo nikde, čo si myslel ten, čo na nej ležal, ak skutočne tušil, že
         už viac z nej nevstane. Posteľ akoby bola nesúmerná, ukazuje sa priširoká a prikrátka.
         Možno klam oka, lebo je veľmi široká a nemotorná. Stojí na vyvýšenom mieste pod ťažkým
         hodvábnym podnebím. Okolo nej sa odohrávali celé obrady pri vstávaní a líhaní. Život
         mocných nebol už ani ozajstný život, ale iba hádam rad obradov a predstavení. Kreslá a
         stolice nemali na pohodlné sedenie, ale za nástroje a okrasy, aby sa obrady a predstavenia
         na nich krajšie odohrávali.
   </p>
   <p>
    „Ako zachovali toľký nábytok?“ pýtal som sa jedného z návštevníkov s knižkou.
   </p>
   <p>
    „Prečo by ho nezachovali? Dávajú naň dobrý pozor. I my môžeme naň pozerať, ale nie sa ho
         týkať…“
   </p>
   <p>
    „Koľko ráz premenil palác gazdu! Búrky prehrmeli ponadeň, boli vzbury a revolúcie,
         výbuchy náruživosti a prevraty. Možno ho i opľundrovali.“
   </p>
   <p>
    „Áno, napodiv, keď povážime,“ uznal on. „Ale budú hádam niekde dobré pivnice. Ani pôjdy
         sú nie najhoršie v také časy. Búrka prehrmí, riad nezbadajú v úkryte.“
   </p>
   <p>
    Veľmi obdivujeme stôl, na ktorom podpísali mier po veľkej vojne.
   </p>
   <p>
    „Budú ho veľmi obzerať o jedno sto rokov,“ riekol návštevník s knižkou. „Ja by som ho
         hneď kúpil, dobre by ho platil.“
   </p>
   <p>
    „Je práca pekná,“ uznal som. „Už ako taká má cenu.“
   </p>
   <p>
    „Ja by ho platil, keby bol i z nehobľovaných dosák.“
   </p>
   <p>
    Ale i bez náradia by pútali dvorany. Boli obydlím mocných a slávnych kráľov; oni ich
         vedeli pretvoriť v skvelé stánky umenia. Sláva zašla, moc pominula, iba umenie ostalo.
         Umenie je krása, a krása sa nevyžije. Po kráľovských izbách sú na stenách rozvešané obrazy:
         podobizne kráľov, členov panujúceho domu, maľby po stenách a na povale, veľkolepé gobelíny.
   </p>
   <p>
    Hoci sme prešli iba dvoranami, museli sme obdivovať nielen diela, ale i tých, čo ich
         objednali a platili. Ťažko uveriť, že by boli rozkošníci, nízki pôžitkári. Mali v sebe
         iskru vyšších túžob, boli prístupní lepším vnuknutiam: ako by boli mohli oceniť a hľadať
         veľkosť a krásu, ako ju hľadali oni? Nadobudli drahé gobelíny a opatrovali ich. Bolo ich
         ľahko rozchytať a odniesť pri vzburách a prevratoch. Národ zaslúži obdiv, že ich zachránil
         v časoch, keď mohli prejsť z ruky do ruky a stratiť sa navždy.
   </p>
   <p>
    V zrkadlovej dvorane pritiahnu pozornosť steny, vyložené zrkadlami. Zas musíme sa diviť,
         ako ostali v jednom kuse. V isté časy nebolo ťažko porozbíjať zrkadlá, poodnášať si kúsky z
         nich na pamiatku; ani jednému neublížili. Aké to boli slávnosti, keď zažali všetky svetlá a
         začal sa hmýriť pred nimi toľký elegantný svet! Rozchádzal sa iste do iných miestností.
         Stráže a vojaci možno najradšej do vojenskej galérie. V nej boli rozostavené poprsia
         veľkých vojvodcov, čo sa kedy preslávili v dejinách Francúzska. Dlhé stĺporadie, temer
         nekonečné; skôr aleja než stĺporadie na zatvorenom mieste.
   </p>
   <p>
    „Sláva Francúzska,“ hovorili sme, keď sme sa v nej obzerali, „samá vojenská sláva, a
         ledva sa prace do veľkej dvorany. A kde je sláva na iných poliach ľudskej činnosti? Koľká
         dvorana by bola treba, keby sme ich chceli dať všetky do nej?“
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e4273" name="ftn.d56e4273">
        143
       </a>
       ]
      </sup>
      <span class="emphasis">
       <em>
        fini
       </em>
      </span>
      (franc.) — skončený
     </p>
    </div>
    <div class="footnote">
     <p>
      <sup>
       [
       <a class="para" href="#d56e4304" name="ftn.d56e4304">
        144
       </a>
       ]
      </sup>
      <span class="emphasis">
       <em>
        Sevres
       </em>
      </span>
      — predmestie Paríža so svetoznámou továrňou na
               porcelán
     </p>
    </div>
    <div class="footnote">
     <p>
      <sup>
       [
       <a class="para" href="#d56e4314" name="ftn.d56e4314">
        145
       </a>
       ]
      </sup>
      <span class="emphasis">
       <em>
        Versailles
       </em>
      </span>
      — mesto neďaleko Paríža. Zámok vo Versailles je
               významnou staviteľskou pamiatkou z konca 17. storočia. Dal ho postaviť Ľudovít XIV.
               (1715 — 1774) na mieste loveckého zámočku Ľudovíta XIII. (1601 — 1643). Zámok má veľa
               sál s veľkými zbierkami sôch a obrazov. Okolo neho je veľký park s fontánami a
               vodnými stavbami.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4337" name="ftn.d56e4337">
        146
       </a>
       ]
      </sup>
      tu pri samej železnici
     </p>
    </div>
    <div class="footnote">
     <p>
      <sup>
       [
       <a class="para" href="#d56e4395" name="ftn.d56e4395">
        147
       </a>
       ]
      </sup>
      <span class="emphasis">
       <em>
        Turenne
       </em>
      </span>
      — Henri de La Tour d’Auvergne (1611 — 1675),
               francúzsky vojvodca v službách Ľudovíta XIV.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4401" name="ftn.d56e4401">
        148
       </a>
       ]
      </sup>
      <span class="emphasis">
       <em>
        Colbert
       </em>
      </span>
      — Jean Baptiste Colbert (1619 — 1683), finančník a
               diplomat, predstaviteľ francúzskeho absolutizmu. Hlásal, že blahobyt štátu rastie
               najmä podporovaním priemyslu a obchodu. Roku 1666 založil Akadémiu vied.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e4449">
       </a>
       - 22 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Keď sme vyšli z paláca, začali sme naň pozerať trochu kriticky. Je vkusný, súmerný, nedá
         sa na ňom nič naprávať a meniť. Najmenšia premena — a celok by sa skazil.
   </p>
   <p>
    „Zovňajšok predsa pokuľháva za tým, čo je dnu,“ usúdili sme. Videli sme len zbytky, čo
         prvej bolo; ostali čajsi iba steny a čo bolo na nich. Život umrel, čo v nich prúdil:
         prestal ruch dvora, lesk osobností, bohatstvo nábytku a zariadenia. Vmyslíme si všetko, ako
         bolo, a ostane nám pocit, že azda na to všetko boli tieto domy priskromné a primalé.
   </p>
   <p>
    Merali sme ich pohľadom, a pocit sa upevňoval. Trvalo chvíľku, kým sme sa spamätali a
         striasli zo seba dojmy, čo sme si ich odniesli z nich.
   </p>
   <p>
    Ale sa prebudila nenásytnosť vidieť viacej. Pásť oči, obdivovať, kým nepoprezeráme
         všetko.
   </p>
   <p>
    Zašli sme za domy, vstúpili do záhrad.
   </p>
   <p>
    „Skorej hora než záhrady,“ usúdili sme, keď sme hodili pohľad naokolo. Ide naďaleko,
         najmä po stranách. Ale zas sú i pažite a poľany. Z briežka, kde sú paláce, pohľad padá na
         horu. Šíri sa až ta dolu kdesi, kde sa sníme s nebom. Pod samým nebosklonom rozoznať ešte
         zariadenia na vodomety, fontány, vodné hry.
   </p>
   <p>
    Keď ich spustili pri svetlách v čas veľkých slávností pred dvorom, ktorý sa vyšiel
         zabávať do záhrad, voda a oheň dali farbu kraju, záhradám nádhery a bájoslovia, čo sa
         odohrávalo po pažiti a hájikoch.
   </p>
   <p>
    Pod briežkom sú jazerá, okolo nich nasadili kvetinových hrád. Pokrývajú temer celý stred
         v širokom ráme pažite. Hrady práve kvitnú, od nich sa šíri vôňa kvetov. Kvietie je bujné a
         čerstvé, ani na jednej hriadke nevidno uvädnutého listu alebo odkvitnutého kvietka. Tu je
         všade leto.
   </p>
   <p>
    „V Paríži,“ hovoril mi ktosi, čo pozeral na hriadky v jednom z parkov, dosť ďaleko od
         stredmesta, „kdekoľvek majú kvetiny na verejných miestach, vedia ich držať, že sú vždy,
         akoby boli v najlepšom kvete. Záhradníci uhľadia si čas, že vyplejú, povyberajú, čo vädne
         alebo odkvitá, ale málokedy ich pristihneš pri robote. Hrady sú im vždy svieže. I leto
         oklamú, samo nezbadá, že mu je koniec. Čaká, pozabudne sa v parkoch, kým ho neprikvačia
         tuhé mrazy.“
   </p>
   <p>
    Pustili sme sa postrannou alejou do doliny, popri pažitovom láne. Od palácov je hodný
         kúsok po jazerá. Obzreli sme sa a zadívali zdola na kaštiele v briežku. Zo strany záhradnej
         veru nie sú ani skromné, ani malé. Sedia na vyvýšenine dôstojne, sťaby i dnes panovali nad
         všetkým, čo je okolo nich.
   </p>
   <p>
    Keď sme odišli ďalej od palácov, začali sme pozerať na stranu. Hľadali sme za každým
         stromom, či nezazrieme, čo sme čakali.
   </p>
   <p>
    „Kde je Trianon?
    <sup>
     [
     <a class="footnote" href="#ftn.d56e4481" name="d56e4481">
      149
     </a>
     ]
    </sup>
    Mal by byť niekde tu…“
   </p>
   <p>
    Vyzeráme, kde je. Byť vo Versailles, a nevidieť Trianona, bol by temer hriech alebo
         skorej večná výčitka. Šli sme popri hore, hľadajúc, kde je. Popredné stromy, čo patria do
         aleje, pristrihli, ogabali: tvoria ako ústrešia, ale s dvoma schodíkmi. Na stranu vybiehajú
         cestičky a chodníky. V hore sa neraz ukáže polianka, inde väčšia rozloha pažite, akoby lúka
         v hore. Na lúke v prostriedku je hájik gaštanov alebo dubov. Inde sa odrazí od aleje
         ozajstná cesta, že môžu po nej chodiť i povozy. Vidno, ako ide horou; východ z hory, ak ho
         vidno, ukazuje sa v diaľke sťa malé dvierka.
   </p>
   <p>
    Za každým chodníkom alebo cestou vyzeráme, kde je Trianon. Pri jednej z pobočných ciest
         našli sme chlapcov. Ktovie, čo porábajú.
   </p>
   <p>
    „Kde je Trianon, chlapci?“
   </p>
   <p>
    „Je neďaleko.“
   </p>
   <p>
    „Ďalej, alebo cele blízko?“ vyzvedáme sa lepšie.
   </p>
   <p>
    I pri paláci boli nám povedali, že je neďaleko: a hľa, aké bolo ich neďaleko.
   </p>
   <p>
    „Tak prostredne,“ odpovedali nám.
   </p>
   <p>
    „Pol hodiny azda?“ naliehali sme, aby sme zvedeli, na čom sme.
   </p>
   <p>
    Cesta je pekná popri hore, ale chodenie, hoc i po hore, zunuje sa naveľa. Kto ide, má
         iný pôžitok, keď si ho zaslúži pešo, a zas iný, keď sa mu dáva na drožke alebo práve v
         aute.
   </p>
   <p>
    „Desať minút, idúc pohodlne,“ odpovedali chlapci. „Utekajúc chytro, päť minút.“
   </p>
   <p>
    „Teda sme už ako pri ňom,“ uspokojili sme sa.
   </p>
   <p>
    Dali sme sa s novou chuťou dolu utešeným chodníkom.
   </p>
   <p>
    O desať minút začali sme vyzerať bedlivejšie. Bude v niektorom záhybe hory, aby sme ho
         neprepásli. Vidno chodníky do hory, pri nich sú sošky nýmf a bohýň. V tôni stromov i po
         pažitiach vidno sedadlá, inde lavice. Vcelku všade ticho a prázdno. Sošky sa belejú za
         stromovím, pred húšťavami; ich biele telá odrážajú sa tuho od sýtej zelene. Stavieb
         nevidno. Natrafili sme na búdky, či skôr šiatre; predávajú v nich pečivo, hádam i zákusky.
         Na pečive poznať, že sme nie v Paríži. Kupci sa dovtípili, že sa krásy obdivujú lepšie, keď
         žalúdok nekričí. Nás prekvapilo, keď sme ich zazreli. Začali sme premýšľať, či azda
         návšteva sa nejde roztiahnuť naďaleko, či nepotrvá dlhšie, než sme si predkladali.
   </p>
   <p>
    Išli sme dlho, desať minút prešlo dávno. Vždy sme ešte pri okrajoch hory. Je v nej pekne
         a útulne: máme okolo seba spoločnosť nýmf a bôžikov. Len ako sa zachovali čisté a biele
         sťaby boli nové. Budov nevidno, ani majerov a pastierov, o ktorých kroniky toľko nabájili…
   </p>
   <p>
    Z cesty, ktorá vychádza na pažiťové pole, vyletelo auto.
   </p>
   <p>
    Hrkotalo dosť tuho popri nás. Poklopkáva, ako robia autá, ktoré ustali trochu: boli
         lacnejšej výroby a rozhegali sa po zlých cestách. Čisté povetrie hory pomiešalo sa s kúrom
         petroleja. Za autom kedy-netedy vyronil sa, prichodiac tou istou cestou, kočiarik. Pred ním
         sa usiluje koník, pobežkáva, ako môže, a mohol by možno i lepšie. Je okrúhly, vidno,
         opatrujú ho. Na vyvýšenom sedisku trochu sa kníše, ako beh kočiarika sebou donáša, človek v
         klobúku dosť širokom a krátkom kabátiku. Obrátil k nám tvár počernú, okrúhlu, veľmi
         prívetivú. Len sa tak leskne, už či od dobroty a či od toho, že ju nedávno oholili. Zrazu
         zastal a naklonil sa k nám.
   </p>
   <p>
    „Nebude sa vám páčiť previezť?“
   </p>
   <p>
    „Ideme iba do Trianonu“ odpovedali sme. „Nevyplatí sa vziať príležitosť na kúsok.“
   </p>
   <p>
    „Nie je veru kúsok. Je hodný kus cesty,“ ubezpečuje nás.
   </p>
   <p>
    „A kde je vlastne Trianon?“
   </p>
   <p>
    „La-ba“,
    <sup>
     [
     <a class="footnote" href="#ftn.d56e4531" name="d56e4531">
      150
     </a>
     ]
    </sup>
    ukazuje bičom kdesi nadol.
   </p>
   <p>
    „Na tejto strane?“ spytujeme sa.
   </p>
   <p>
    „Na druhej. Veľmi ďaleko ešte.“
   </p>
   <p>
    Ani sme ho nehľadali, z ktorej strany je. Chlapci nás zle napravili. Iste nevedia, čo je
         Trianon, kde je. Znamenitosti pre domácich nemajú nikdy tej ceny ako pre cudzích: privyknú
         im ako veciam každodenným. Možno, že im diaľky sú iné ako nám, majú na ne iné miery než my.
         Majú nohy ľahké, nemerajú cestu krokom ako ustatý návštevník, ktorý sa v paláci nastál a
         nachodil. Páčiť sa nám páčil kočiarik i kôň. I človek je veľmi poriadny, chová sa
         prívetive; vyslovuje, čo povedá, veľmi zreteľne. Ešte sme nikoho nepočuli hovoriť
         francúzsky tak pekne a výrazne ako jeho.
   </p>
   <p>
    „Čo by ich stálo,“ mysleli sme si, „keby začali hovoriť všetci ako on? Načo zväzovať
         slovo so slovom a držať ich v nepretržitej reťazi, sťa keď sa alpinisti zviažu svorkou
         jeden o druhého a dajú sa ťahať dohora?“
   </p>
   <p>
    Vysadli sme do kočiarika a pohli sa cestou. Nazdávali sme sa, že sa koník bude chlapiť,
         keď zbadá, že má hostí vo vozíku. Iný možno by sa posošil, ale náš nedá veľa na smiešne
         obyčaje. Zachoval svoj odmeraný beh, viac sa sepkal, než hýbal z miesta. Pán ho
         povzbudzoval, ale nie bičom; mliaskal naň akosi podivne, že bolo, ako keď sa holub chystá
         hrkútať. Koník sa nedal mýliť ani mliaskaním, držal sa verne svojej obyčaje.
   </p>
   <p>
    Nemohli sme si vybrať, či ho gazda napravil a či si kôň sám od seba domyslel, že
         pamiatky nehodno vynechať: nevieme ako, iba keď sme sa obrátili nie najlepšou cestou, kdesi
         na stranu, do hory. Nezašli sme ďaleko. Kôň zastal; všetko sa mi videlo, že sám od seba.
         Človek sa nahol k nášmu sedisku, ukázal bičom na stranu:
   </p>
   <p>
    „Povestný dub kráľovnin.“
   </p>
   <p>
    Skoro pri samom kraji hory stojí strom veľmi mocný, rozkonárený. Spomínajú ho iste v
         kronikách. Okolo neho je čistinka, ale za ním je húšťava. Okolo pňa je prostá lavica sťa
         obruč okolo prsta. Zhlobili ju jednoducho z hrubých dosák, keď ich vypílili do oblúka.
   </p>
   <p>
    „Volajú ho dubom kráľovniným, lebo kráľovná často chodievala k nemu, sedávala pod ním,“
         vysvetľuje nám.
   </p>
   <p>
    Zabudli sme sa spýtať, ktorá kráľovná. Ale sme sa domýšľali, že keď spomínajú kráľovnú,
         bude Mária Antoinetta.
    <sup>
     [
     <a class="footnote" href="#ftn.d56e4556" name="d56e4556">
      151
     </a>
     ]
    </sup>
    Kroniky o nej všeličo rozprávajú. Iné kráľovné, čo bývali v palácoch, boli
         nepatrné, sťaby ich ani nebolo. Dvor sa o ne netrápil, i dejepis na ne akoby bol zabudol.
         Boli časy také a držali sa zásady, že bezúhonné ženy a zákonité manželky nemajú histórie a
         nemajú čo hľadať v dejepise.
   </p>
   <p>
    Keď gazda prestal hovoriť, koník sa obrátil pomaly. Vracali sme sa zasa pomaly a
         rozvažite z hôrnej cesty, nie veľmi hladkej, na čistinu, kde je hradská veľmi dobrá. A už
         bez pretrhovania poberali sme sa kdesi nadol.
   </p>
   <p>
    Prišli sme pred vkusnú filagóriu podoby oblúkovitej. Stojí na neveľkom briežku, v
         peknom, pestrom kepeni kvetinových hriadok. Má plochý krov i obloky nie malé. Budova je
         vlastne samý oblok, iba čo má v prostriedku široké dvere s dvoma krídlami. Otvárajú sa na
         briežok, na ktorý si zaľahli kvetinové hriadky.
   </p>
   <p>
    Na filagóriu sa prichytil z našej strany domec; je dlhý, že jej tvorí akoby krídlo. Z
         druhej strany bude tuším taký istý domec. Budova by vychodila vcelku na podkovu; ponáša sa
         na ňu veľmi, lebo má medzi krídlami oblúk, ktorý je naozaj dosť dobre vypučený k hriadkam.
         Celok môžeme pokladať za kaštielik. Vystavili ho na kraj hôrky na peknom mieste.
   </p>
   <p>
    Koník skeroval na bočnú cestu popri krídle, čosi do vŕšku; keď podišiel trochu, skeroval
         znovu; vozík vtiahol do dvora. Dvor je nie závristý, ani ohradený ako svedčí, ale bude
         predsa dvor kaštielika. Majú iste v ňom hostí: je v ňom niekoľko kočiarikov, ako náš.
         Dobehlo sem i auto, čo bolo predtým klepotalo po ceste.
   </p>
   <p>
    Kočiarik zastal, zišli sme a oprášili si šaty. Bolo cestou i prachu čosi.
   </p>
   <p>
    „Dáždniky a palice môžete nechať v povoze,“ ponúkal nám.
   </p>
   <p>
    „Nebudú vám zavadzať?“ starali sme sa.
   </p>
   <p>
    „A prečo? Raz som tu — jednou cestou môžem dozrieť, ak čo necháte. Môžete nechať i
         zvrchný kabát. Dnes je teplo. Pôjdeme potom navštíviť i ostatné pamätnosti.“
   </p>
   <p>
    „Potrvá dlho všetko spolu?“
   </p>
   <p>
    „Odbavíte sa, myslím, dosť chytro. Ak sa vám bude páčiť, odveziem vás, keď bude po
         všetkom, do dobrého hostinca.“
   </p>
   <p>
    „Už sme sa sľúbili do hostinca neďaleko nádražia,“ zvestoval som mu. „Tu kdesi je
         adresa, čo nám dali.“
   </p>
   <p>
    Vytiahol som ozdobnú kartu, čo nám dali z príchodu pred kráľovým dvorom.
   </p>
   <p>
    Moja výslovnosť, ktorú prijímal dosiaľ dosť ochotne, odrazu ho prekvapila. Nemohol si
         vybrať, čo vravím. Pozrel na jednu, zasa na druhú stranu, sťaby hľadal ukrytý zmysel vecí
         hlbokých. Čosi musel nájsť medzi kriakmi pri dome alebo na niektorom strome, lebo odpovedal
         veľmi určite:
   </p>
   <p>
    „Musíte si pohľadať iný, kde varia dokonale a majú v rajnici vždy niečo súceho.“
         Vyriekol a zastal, dlaň proti nám, sta na výstrahu. „Ja vás zavediem do ozajstného
         hostinca, na ktorý budete pamätať i v samom Paríži, za stolom samého Poccarda na boulevarde
         des Italiens. A teraz je rad na vás. Poprezerajte si, čo vás zaujíma. Poučte sa…“
   </p>
   <p>
    Nikdy nik nehovoril zreteľnejšie a krajšie. Hlások neutajoval, vystupovali otvorene a
         zjavne v peknom súzvuku. Rozumeli sme mu úplne.
   </p>
   <p>
    „Teda sme v Trianone?“ pýtali sme sa akosi v pochybnosti.
   </p>
   <p>
    „Áno, čo máte pred sebou, je veľký Trianon.“ Ukázal bičom na kaštielik. „Prostriedok je
         vlastne chodba, čo spája krídla. V ňom sa prechádzali, keď chceli užívať čistý vzduch hory
         a kvietia. V krídlach boli byty. Veď uvidíte, čo je a ako, keď si ho obzriete
         podrobnejšie,“ sľuboval nám.
   </p>
   <p>
    Zostúpil z vysokého miesta, prešiel k nášmu sedisku a postavil hore koncom meravú
         podušku. Na holú dosku položil krížom palicu a dáždnik. Keď bolo na doske, čo malo byť,
         položil zas podušku na miesto, že pod ňou ostali naše veci.
   </p>
   <p>
    „Stadiaľto sa nemajú kam podieť, môžete sa na mňa spoľahnúť,“ doložil s uspokojením.
   </p>
   <p>
    Škoda, že kaštieľ nebol otvorený. Predo dvermi nás stálo zo desať alebo dvanásť osôb.
         Skoro iba teraz sme pochopili, že sme vlastne nie hostia kúrie na vidieku, no iba
         zberatelia prvkov, čo beh času neodniesol so sebou, ale pohodil, aby hlásali triezvej
         prítomnosti, ako sa žilo kedysi: čo všetko sme utratili alebo nadobudli, o koľko sme
         chudobnejší alebo bohatší, než boli naši predkovia.
   </p>
   <p>
    O chvíľu sa otvorili dvere; z nich vyšla hŕbka ľudí, žien u mužov. Odišli k povozom.
         Človek v rovnošate s kovovými gombíkmi ostal vo dverách, otvoril ich lepšie a, ustúpiac
         stranou, riekol nám:
   </p>
   <p>
    „Nech sa páči vstúpiť!“
   </p>
   <p>
    V rukách mal kľúče, vpúšťal nás, ako sme vchodili jeden za druhým. Pri stolíku sedel
         iný, čo vydával vstupenky. Kto mal vstupenku, chystal sa, že mu hneď otvoria okienko do
         minulých časov: aby sa prizrel zblízka veciam, o ktorých slýchal niečo, ale nevedel im dať
         zafarbenia skutočnosti. Ale boli ešte ženičky pri policiach a vešiakoch.
   </p>
   <p>
    „Prosím dáždniky a palice!“ napomínali nás.
   </p>
   <p>
    Čo nemali na prvom sedisku predvídavú osobu ako my, pristupovali k stolu, kládli naň
         dlhé predmety, ktoré nemajú miesta, kde sú zbierky. Pozerať dajú, koľko sa ti páči, ale
         týkať ti nedajú najmenšej veci.
   </p>
   <p>
    Keď mali vstupenku a ruky prázdne, človek, čo bol v rovnošate, otvoril dvere. Stal si
         pri nich a čakal. Možno usporadoval si v hlave, čo urobiť, aby sme vyšli poučení z domu.
   </p>
   <p>
    Začali sme prehliadku, išli po izbách, ako prechádzajú jedna do druhej. V každej z nich
         ostalo niečo: tu obraz na stene, tu kus domáceho nábytku, stolička, kreslo, pohovka,
         hodiny, truhlička, záclony na oblokoch, stolíky peknej práce s vkladaním drahocenného
         dreva, stolčeky pod nohy a iné veci. Vyrozumeli sme, že sa i mocným zunovalo naveľa v sláve
         a nádhere, ruchu a nepokoji. V zunovanosti uťahovali sa do príbytku, akoby do chalupy v
         porovnaní s palácom tam v briežku nad jazerami. Zvedeli sme od človeka v rovnošate, že sa
         sem uchyľovali Ľudovítovia
    <sup>
     [
     <a class="footnote" href="#ftn.d56e4618" name="d56e4618">
      152
     </a>
     ]
    </sup>
    i Mme
    <sup>
     [
     <a class="footnote" href="#ftn.d56e4624" name="d56e4624">
      153
     </a>
     ]
    </sup>
    Maintenon.
    <sup>
     [
     <a class="footnote" href="#ftn.d56e4630" name="d56e4630">
      154
     </a>
     ]
    </sup>
    V inom krídle je zas svetlica, kde vraj neraz pracoval, a hneď pri nej, kde
         nocúval veľký Napoleon. Mal i on tu i tu rád trochu pokoja a tichosti, hoci mu krv bola v
         ustavičnom vare a v hlave rojili sa podivné dumy a úmysly. Líhal na posteľ nádhernú,
         vyzdobenú zlatom. V jej šírke tratí sa akosi dĺžka. Sem doniesli i malachitový stôl, ktorý
         mu bol daroval veľký priateľ, cár Alexander I., po schôdzke v Tilsite.
    <sup>
     [
     <a class="footnote" href="#ftn.d56e4636" name="d56e4636">
      155
     </a>
     ]
    </sup>
    Keď ho prevážali z Ruska do Versailles, iste ho obložili slamou a obviazali
         povrieslami, aby neprišiel v kusoch po dlhej púti zlými cestami.
   </p>
   <p>
    Človek, ktorý nás vodí, vysvetľuje nám, čo sa robilo, kde kto býval. Mívame si temer, že
         vidíme ešte niečo zo života, ktorý sa uchyľoval do zátišia po presýtení nepokojom, možno i
         pôžitkami. Zo zabudnutých vecí zavieva na nás niečo dôvernejšieho. Hlas mu znie tichšie
         akosi, nehovorí veľmi nahlas, sťaby sa bál, že znepokojí staré pamiatky, čo ostali
         zakotvené po kútoch a náradí. Hovorí francúzsky i on, ako by sme si žiadali, aby začal hneď
         od dneška hovoriť „tout le Paris“
    <sup>
     [
     <a class="footnote" href="#ftn.d56e4644" name="d56e4644">
      156
     </a>
     ]
    </sup>
    . Rozviazal reťaz, rozkladá pekne ohnivká, každé nám ukáže osebe. Zašli nás dva
         preludy či samoklamy: že zažívame ozaj kus XVIII. storočia a že vieme veľmi poriadne
         francúzsky.
   </p>
   <p>
    Keď sme vyšli na dvor, uznali sme, že Trianon nie je malý, nepatrný kaštielik, ako sa
         ukázal sprvu. Presvedčil nás, že bol hniezdom veľmi chutným a útulným, že mal dosť pohodlia
         i pre tých, čo boli privyknutí na pohodlie a prepych.
   </p>
   <p>
    Náš kočiarik zas ide na iné miesto po ceste, ktorou sme prišli. Zastal pred neveľkou
         bránou, pri ktorej sú dvere. Vstúpili sme do dvora. Pri vysokej murovanej ohrade je čosi
         kriakov, po múroch sa driape zimozeleň či iná taká rastlina. Vľavo je kostolík, malý a
         nevysoký, skôr azda kaplnka. Pred nami je poschodový domec ako ktorýkoľvek z tých, ktoré
         sme videli vo Versailleskej ulici.
   </p>
   <p>
    Kus prízemia zaberá pitvor. Vidno iba holé steny: kde-tu nízke dvere, iste do pobočných
         izieb a čeladníkov. Osvetľoval ho luster, čo visí i dnes z povaly na mocnej bronzovej
         retiazke. Luster je hrubá obruč so sklenými príveskami: v nej dvanásť svietničkov, kde
         dávali iste voskovice. Keď ich zažali, v pitvore bolo útulno. Dobre sa vysedávalo na
         lavičkách popri stene pri jeho žltkavom svetle. Tu i tu otreli ohorený knôtik, aby sa
         svetlosť prebudila zo zamretia. Dobre sa sedelo a načúvalo, čo sa robí na prvom poschodí,
         či sa neohlási hlas zvončeka. Rozprávali si o denných veciach, neraz si hádam šepkali do
         ucha veci príjemné a žartovné. Možno pretriasali i klebietky a tajnosti o pánovi a najmä o
         panej. Mali azda náter pravdepodobnosti, ale mohli byť i vybájené. Niektoré prešli možno do
         kroník a udržali sa dodnes ako svätá pravda. Čeliadka načúva, sliedi, keď nemá čo robiť,
         vyzvedá, čo sa u pánov robí, menovite po domoch veľkých a mocných pánov. Neraz má i hnev v
         srdci; zanevrie na gazdov pre krivdy a ústrky, ktoré jej príde od nich znášať. Nie div, že
         sa pomstí, keď môže: poprezrádza, čo sa u pánov stalo i nestalo.
   </p>
   <p>
    Domec bol sídlom kráľovnej, ktorá žila v ovzduší nezdravom. Ľudovít XV. neviedol vzorný
         život. Na jeho nevestu Máriu Antoinettu tiež priškrelo niečo. Špina, keď jej je všade po
         troche, po všetkých kútoch, lepí sa ľahko, neraz sa chytí i čistých. Prilepilo sa jej veru
         niečo i na ňu.
   </p>
   <p>
    Kto sem vstúpi, zabudne vďačne na všetko ostatné a zachová si o panej domku, že bola
         nešťastná, že skonala v trapiech. Ony by mali zatušiť podozrenia, čo sa prilepili na jej
         meno.
   </p>
   <p>
    Keď vyjdeme hore schodmi, prídeme do jej izieb. Vidíme jej podobizeň, v spálni postel s
         čipkovou pokrývkou, čo bola dostala do vena. Jej toaletný stolík je vkusný, ale skromný a
         malý. Dnes ktorákoľvek dáma bude mať stolík alebo umývadlo zariadené s väčším prepychom. Na
         stene visia hodiny, odložili truhličku na skvosty: ale je prázdna, ozdobná. V bočnej
         izbietke je podobizeň pekného, čiernookého chlapca; jeho matka bola iste hrdá naň a mala ho
         rada.
   </p>
   <p>
    Prehliadku sme zakončili kúpeľňou. Zastavili sme sa v malej izbičke pri vani, veľmi
         skromnej a bez okrás. Pokrývali ju akýmsi vrchňom. Kúpavala sa v nej posediačky, lebo je
         krátka; odrastená osoba nemohla sa v nej vystrieť.
   </p>
   <p>
    Bolo by nám už bývalo dosť, čo sme videli. Ale človek bol neúprosný.
   </p>
   <p>
    „Bolo by vám ľúto, že ste nevideli, čo zaslúži pozrieť a zachovať si,“ dohováral nám.
         „Najhoršie, že ľúto príde po nečase: keď nieto príhody vytiahnuť si kartu a ísť do
         Versailles, hoc by sa našlo i vôle.“
   </p>
   <p>
    Radšej sme ho slúchli, ako znášať výčitky nič po nič. Vrátil sa zas tou istou cestou ako
         k veľkému Trianonu, zahrkútajúc kedy-tedy na koníka. Ale načo mu letieť k hlave, keď vie,
         čo robí. Drží uši pekne dohora, usiluje sa svojím sepkavým trotíkom, podhadzuje šíry, ako
         sú mu na krížoch.
   </p>
   <p>
    Prišli sme k jednoduchej budove, čo sme prvej prešli popri nej. Vráta sú otvorené, pri
         nich sa zhovárajú dvaja v rovnošate s kovovými gombíkmi. Vpustili nás, ale oni len ostali
         von.
   </p>
   <p>
    Na zemi, vybitej dotuha, vidíme kočiare, o akých sme počúvali kedysi v povestiach, že sa
         v nich prevážali princovia. Sú starosvetské, oje majú mocné, svorne, lôniky v poriadku.
         Kolári ich zhotovili z dobrého dreva, kováči ich okovali dokonale. Kolesá sú ťažké, s
         mocnou hlavou. Ráfy sa nezodrali, môžu trvať mnoho a mnoho století. Hrdza sa ich nechytí,
         iste ich natreli lojom. Na ráfoch poznať, že sú železné: ostatok pozlátili trvácou
         pozlátkou, že nevybledne ani neodpadá.
   </p>
   <p>
    Prejmy dali ďaleko od povozov, že nedočiahneš rukou ani palicou ľahko vzácnosti, ak by
         ťa nadišla všetečnosť chcieť sa ich týkať. Pozlátili i železné kruhy, čo sú na konci oja,
         aby bolo o čo pripäť sťaháky.
   </p>
   <p>
    Vozy sú ťažké, ale i majú čo voziť. Na mocných spruhách, čo trčia dohora, sú hrubé
         remene, aby mala na čom visieť izba. Vystlali ju hodvábom, vyložili mäkkými vankúšmi.
         Sedadlá sú pohodlné, na stranách visia kapsy, pod nimi operadlá, na stranách hodvábne
         záclony. Čo je nie vzácne drevo a bohatá pozlátka, celá izba je sklo, čisté ani krištál, že
         sa skveje a ligoce. Na klenbe zvonku dali korunu, na dvere pribili odznaky a címery kráľov,
         čo sa rozvážali v toľkej sláve a nádhere. Ukazujú koče z časov dávnych, ale je i koč, v
         ktorom sa viezol veľký Napoleon do Notre Dame na korunováciu, zasa kočiar Karola X.
    <sup>
     [
     <a class="footnote" href="#ftn.d56e4677" name="d56e4677">
      157
     </a>
     ]
    </sup>
    Môže byť na jednom viacej skla než na druhom, ale vcelku jeden sa ponáša na
         druhý.
   </p>
   <p>
    Ostatný je kočiar ostatného Napoleona,
    <sup>
     [
     <a class="footnote" href="#ftn.d56e4686" name="d56e4686">
      158
     </a>
     ]
    </sup>
    tiež zo skla a zlata. V ňom viezli vraj na krst cisárskeho princa. Ponáša sa na
         staré, sťaby im bol z oka vypadol: hotové umelecké dielo.
   </p>
   <p>
    Okolo stien sú skrine. V nich držia rozvešaný konský riad: šíry, čo prislúchajú k
         parádnym kočiarom. Remeň bol iste dobrý, robota dokonalá, že vytrval dodnes: nezoschol sa a
         nepopukal, hoci veru bol by sa mohol rozlámať na kusy od toľkých čias, čo hlivie. Pracky,
         gomby, obrúčky, ostatné súčiastky a okrasy pozlátili, že sa lesknú ako nové. V tie časy
         nepozlacovali hocijakými zlúčeninami, čo trvajú krátko a klamú oko. Upotrebovali iste
         ozajstného zlata, aby nepremenilo farbu.
   </p>
   <p>
    „Či nám ostáva ešte čo poprezerať?“ spýtali sme sa človeka, keď sme vyšli z kôlne,
         oslepení toľkou slávou a nádherou.
   </p>
   <p>
    „Mali by sme ísť poprezerať vodomety a fontány,“ navrhuje.
   </p>
   <p>
    „Pracujú každý deň?“ pýtali sme sa ho.
   </p>
   <p>
    Mysleli sme, že vodu púšťajú len pri slávnostiach.
   </p>
   <p>
    „Hoc by i nepracovali, bolo by ich obzrieť. Práca je, čo zasluhuje obdivu, sochárstvo.
         Vodu si ľahko domyslieť, čo i netečie.“
   </p>
   <p>
    „Nie,“ vzpierali sme sa. „Radšej prídeme, keď spustia vodu. Po tieto dni kedykoľvek azda
         sa trafí príhoda. Skazili by sme si dojem, keby sme nevideli celok, ako má byť, a išli
         prezerať prázdny rámec bez obsahu.“
   </p>
   <p>
    Dal si predsa povedať, prestal naliehať.
   </p>
   <p>
    Prezreli sme, čo sme mohli, letkom, povrchne, ako cestovateľ, ktorý necestuje pre iné,
         ako zbierať skúsenosti. Na podrobnú prehliadku nemali sme času, ale nezaškodili by ani
         odborné známosti, ktorých sme nemali kde nazhŕňať. Sošky nýmf a bohýň volali na nás,
         čistiny, väčšie lúky v hore a na nich tajomné, zamĺkle hájiky nás vábili. Ostatný pohľad na
         tento zvláštny, podivný svet, na ktorý už sotva kedy zabudneme: a lúčili sme sa s krajom,
         ktorý vyvolal v nás ozveny zašlých vekov. Zobrali sme so sebou iba túžbu, čo bola kdesi
         pohodená a už nás volá, aby sme sa zas vrátili…
   </p>
   <p>
    Poberali sme sa nie vďačne zo záhrad. „Nechoďte ešte, počkajte: čo sa náhlite?“ volalo z
         nich na nás zo všetkých strán. Sklonili sme hlavu, mlčali a uznávali starú skúsenosť, že
         pomery rozkazujú vôli a nie vôľa pomerom…
   </p>
   <p>
    Šli sme dlhou cestou po hore. Usmiala sa i z nej čistina, na niektorej pekná štica hory.
         Zas miesta, kde by sa sladilo prechádzať sa za rána, za rosy, keď sa slnce oprie kosom a
         odráža v kvapkách, sťa keď sa láme v diamante. I popoludní by bolo pekne, kto nerád mokro,
         komu ranná rosa škodí. Koník sa usiloval lepšie než prvej, hádam na rozlúčku. Skok mu je
         dlhší, kočiarik sa ponáhľa veselšie. Ale i tak potrvalo, kým sme sa vyplietli z hory. Bola
         si akoby umienila, že nás nevypustí len tak zo svojej moci.
   </p>
   <p>
    Prešli sme bránou z kutého železa, tyčky na nej majú hore pozlátené hruštičky a či
         makovice. Zbadali sme, keď sme sa dostali na cestu, že sme zasa v meste, na hlavnej ulici.
         Šli sme po nej neveľký kúsok; koník zastal akoby sám od seba.
   </p>
   <p>
    Človek sa nahol z vyvýšeného stanoviska, ukázal bičom na skromný domec, čo bol pri
         ceste, pred ním záhradôčka so šrankami.
   </p>
   <p>
    „V tomto dome býval francúzsky maršal Foch,
    <sup>
     [
     <a class="footnote" href="#ftn.d56e4721" name="d56e4721">
      159
     </a>
     ]
    </sup>
    keď mal vo Versailles prácu,“ riekol nám slávnostne, kladúc dôraz na každú
         hlásku.
   </p>
   <p>
    „Boli by mu dali hádam i väčší dom,“ poznamenali sme.
   </p>
   <p>
    „Aký by chcel. Ale on rád jednoduchosť,“ odpovedá. „Viete, veľkí vojaci nezmýšľajú ako
         malí ľudia.“
   </p>
   <p>
    „Hm, vie zaťať do živého,“ uznali sme. „Vy ste ho iste videli niekedy.“
   </p>
   <p>
    „Keď som mohol, bol som vždy rád, keď som ho videl. Ale veľkí vojaci sú takí: vidieť sa
         dajú málo, ale dajú cítiť svoju prítomnosť.“
   </p>
   <p>
    „Nerobí často parády, prehliadky vojska?“
   </p>
   <p>
    „Mohol by ich, keby chcel, ale myslím, nerobí ich často.“
   </p>
   <p>
    „Vy pekne zmýšľate o veľkom maršalovi.“
   </p>
   <p>
    „Ako zasluhuje,“ odpovedal jednoducho.
   </p>
   <p>
    Pri domci hlavného veliteľa boli druhé dva domce, tiež beznáročné.
   </p>
   <p>
    „I v nich bývali veľkí vodcovia. V tomto býval veliteľ vojska Veľkej Británie a v tom
         veliteľ vojska amerikánskeho. Tiež maršali,“ ukazoval nám.
   </p>
   <p>
    „Možno ani nespali vždy spokojne,“ vyzvedali sme.
   </p>
   <p>
    „Veru zlé časy boli. I teraz sa nám neraz vidí, že je možno ani nie pravda, že prešli…“
   </p>
   <p>
    Na tvári sa mu ukázal výraz vážnosti a starosti, sťaby i naň zaľahlo niečo z veľkých
         starostí a zodpovednosti.
   </p>
   <p>
    Dali sme sa odviezť rovnou cestou na nádražie. V prehliadkach prešlo poludnie dosť
         dávno, obed sme prepáslí. Ponúkol nám zasa hostinec, že nám tam niečo pripravia. No my sme
         šli radšej rovno domov. Obed bude i zajtra.
   </p>
   <p>
    I nádražie bolo tiché, ako mestečko. Prechodilo sa niekoľko ľudí, čo čakali na vlak.
         Vlaky idú každé dve hodiny, náš sa mal pohnúť onedlho. Pri pokladnici nebolo stisku.
   </p>
   <p>
    Odobrali sme sa od nášho statočného sprievodcu. Boli sme mu vďační, že nás dobre
         obslúžil. Vysvetlil nám a poukazoval, o čom myslel, že zaslúži vidieť. Vyvolával v nás
         vidiny minulých slávnych časov.
   </p>
   <p>
    Odobral sa od nás srdečne, priateľsky. Za ustávanie pýtal cele nepatrnú odmenu. Za jeho
         peniažky inde by nás nepreviezli z ulice do ulice. Vykorisťovanie minulosti, ako vidíme, je
         chudá objedza. Nestučnejú od nej učenci, čo sa v nej prehrebajú, vyťahujú kúsoček za
         kúsočkom z jej rumov a rozvalín, aby ich neprisypalo zabudnutie. Nevypláca sa ani iným, čo
         o ňu opierajú svoj obchod a remeslo, doprevádzajúc nás, keď sa poberáme za jej šľakom.
   </p>
   <p>
    Keď vychodil z nádražia, poberajúc sa možno domov, bolo nám, sťaby nás nechával dobrý
         duch minulosti, ktorej ovzdušie sme od rána dýchali.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e4481" name="ftn.d56e4481">
        149
       </a>
       ]
      </sup>
      <span class="emphasis">
       <em>
        Trianon
       </em>
      </span>
      — názov dvoch letohrádkov v parku vo Versailles.
               Veľký Trianon bol vystavaný za Ľudovíta XIV., Malý Trianon za Ľudovíta XV. Neskôr tu
               boli múzeá starého kráľovského zariadenia.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4531" name="ftn.d56e4531">
        150
       </a>
       ]
      </sup>
      La-bas — tam ďalej
     </p>
    </div>
    <div class="footnote">
     <p>
      <sup>
       [
       <a class="para" href="#d56e4556" name="ftn.d56e4556">
        151
       </a>
       ]
      </sup>
      <span class="emphasis">
       <em>
        Mária Antoinetta
       </em>
      </span>
      — Mária Antoinetta (1755 — 1793) dcéra Márie
               Terézie. Od roku 1770 bola ženou Ľudovíta XVI. a od roku 1774 francúzskou kráľovnou.
               Za revolúcie ju popravili.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4618" name="ftn.d56e4618">
        152
       </a>
       ]
      </sup>
      <span class="emphasis">
       <em>
        Ľudovítovia
       </em>
      </span>
      — francúzski králi Ľudovít XIV. (1638 — 1715) a
               Ľudovít XV. (1710 — 1774) „kráľ Slnca“, dal vystavať zámky Versailles, Trianon a
               Marly s krásnymi parkmi. Jeho dvor bol strediskom lesku a nádhery. Zrušil tzv.
               Nantský edikt (1685). Chcel pokatolíčtiť hugenotov. Ľudovít XV. dal postaviť Malý
               Trianon.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4624" name="ftn.d56e4624">
        153
       </a>
       ]
      </sup>
      <span class="emphasis">
       <em>
        Mme
       </em>
      </span>
      (franc.) — skratka madame (pani)
     </p>
    </div>
    <div class="footnote">
     <p>
      <sup>
       [
       <a class="para" href="#d56e4630" name="ftn.d56e4630">
        154
       </a>
       ]
      </sup>
      <span class="emphasis">
       <em>
        Mme Maintenon
       </em>
      </span>
      — Francoise d'Aubigné (1635 — 1719), francúzska
               spisovateľka, ktorá sa zaoberala najmä pedagogikou. Ľudovít XIV. jej dal roku 1674
               panstvo a titul markízy a roku 1685 sa s ňou tajne oženil.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4636" name="ftn.d56e4636">
        155
       </a>
       ]
      </sup>
      <span class="emphasis">
       <em>
        Napoleon… malachitový stôl, ktorý mu bol daroval veľký priateľ, cár
                  Alexander I., po schôdzke v Tilsite
       </em>
      </span>
      — Alexander I. (1777 — 1825), ruský
               cár (1801 — 1825), v teórii prívrženec humanistických a osvietenských úsilí, no v
               praxi absolutista, ktorý sa bál konštitučného a pokrokového hnutia. Napoleon po
               víťazstve nad Rakúskom a Pruskom postupoval k ruským hraniciam. Uvedomil si však, že
               bez spojenectva s Ruskom nebude môcť udržať víťazstvo nad Angličanmi, a preto navrhol
               Alexandrovi I., aby uzavreli mier. 25. júna 1807 bol uzavretý v Tilsite mier, podľa
               ktorého si Napoleon a Alexander I. rozdelili sféry vplyvu.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4644" name="ftn.d56e4644">
        156
       </a>
       ]
      </sup>
      Celý Paríž
     </p>
    </div>
    <div class="footnote">
     <p>
      <sup>
       [
       <a class="para" href="#d56e4677" name="ftn.d56e4677">
        157
       </a>
       ]
      </sup>
      <span class="emphasis">
       <em>
        Karol X.
       </em>
      </span>
      — francúzsky kráľ (1824 — 1830), ktorý sa dostal na
               trón po reštaurácii Bourbonovcov. Vládol absolutisticky a násilnícky.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4686" name="ftn.d56e4686">
        158
       </a>
       ]
      </sup>
      <span class="emphasis">
       <em>
        ostatný Napoleon
       </em>
      </span>
      — Napoleon Louis (1856 — 1879), syn
               Napoleona III. (1808 — 1873). Padol ako anglický dôstojník vo vojne proti Zulukafrom
               v Afrike.
     </p>
    </div>
    <div class="footnote">
     <p>
      <sup>
       [
       <a class="para" href="#d56e4721" name="ftn.d56e4721">
        159
       </a>
       ]
      </sup>
      <span class="emphasis">
       <em>
        maršal Foch
       </em>
      </span>
      — Ferdinand Foch (1851—1929) francúzsky maršal,
               jeden z veliteľov francúzskej armády v bitke pri Marne (1914). Od roku 1918 bol
               hlavným veliteľom vojsk Dohody vo Francúzsku, od roku 1919 predsedom najvyššej
               vojenskej rady.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e4767">
       </a>
       - 23 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Prichodilo sa nám počať starať, ako si zariadiť cestu z Paríža. Kto má cestovať, ide za
         výhodami, hľadí cestovať čím pohodlnejšie; vyhýba sa, aby mu pohodlie nezačrelo prihlboko
         do vrecka. Hľadá, preberá, čo a ako by bolo lepšie. I my sme hľadeli pohľadať výhody a
         lacnotu: kedy a ako bolo by najlepšie ísť, ktorou cestou a akým vlakom.
   </p>
   <p>
    Vybrali sme sa na stanicu prezvedieť sa, ako cestovať. Boli by sme radi vedieť, kedy
         odchodí vlak, z ktorého nádražia, aké má spojenie, kde prichodí presadať, aké sú ceny, ako
         zariadiť batožinu.
   </p>
   <p>
    Bol by sa zišiel Botan, ale v obore železničnom. Raz sme ho boli mali v ruke na lodi.
         Pán komisár mával s ním často do činenia, hľadal v ňom poučenia a vývody pre nás. Dával ho
         i prezerať: boli by sme si mohli nadobudnúť z neho poučenia, i vypísať si ich, keby sme sa
         boli nespoliehali, že veď čo sa vlečie, neutečie: načo vypisovať veci, ktoré ľahko
         vyzvedieť z knižky, a knižku ľahko zadovážiť, nestojí mnoho.
   </p>
   <p>
    Po obchodoch sme sa obzerali za železničným Botanom, ale sme ho nemohli zočiť.
         Neostávalo nám, ako ísť na nádražie. Nájdeme iste rozvrhy vlakov, mapy, výkazy, rozvešané
         na oznamoch. Keď sme prišli na nádražie, našli sme hodne plachát rozvešaných po stenách,
         ale sa vzťahovali všetko na premávku s bližším a ďalším okolím Paríža.
   </p>
   <p>
    „Poďme k pokladnici: nájdeme aspoň výťahy cien a staníc,“ riekli sme si. „Prvej bývali
         po staniciach, a neboli na škodu. Človek šiel k pokladnici s odčítanými peniazmi.“
   </p>
   <p>
    Našli sme mnoho oblôčkov, kde vydávajú lístky, ale ani pri jednom nebolo dlhých záznamov
         cien a staníc.
   </p>
   <p>
    „Nikde ničoho,“ presvedčili sme sa. „Nevyložili ceny, iste preto, že ich často menia.
         Mení sa všetko v dnešných časoch, najväčšmi hodnota groša. Kolísanie v hodnotách a
         peniazoch vnáša neporiadok a zmätok i v poplatkoch na železnici. Pozrime, či poriadok
         železníc nepredávajú niekde po novinárskych predajniach.“
   </p>
   <p>
    Hľadali sme po predajniach, čo boli na stanici. Ani v jednej sme ho nenašli. Boli sme
         utisnutí, ako vždy, na ostatný prostriedok: k nemu sme sa naučili utiekať v každom
         pomykove. Išli sme k strážnikovi, čo stál neďaleko.
   </p>
   <p>
    „Mali by sme cestovať a nevieme, kedy odchodia vlaky, koľko nás bude stáť a iné také
         podrobnosti.“
   </p>
   <p>
    Strážnik, ako vždy, mal odpoveď naporúdzi, bez premýšľania.
   </p>
   <p>
    „Obráťte sa na úradníka, čo je práve na to, aby dával vysvetlenia, aké hľadáte. Pýtajte
         sa na stanici, kde je oddiel ,renseignements‘,
    <sup>
     [
     <a class="footnote" href="#ftn.d56e4797" name="d56e4797">
      160
     </a>
     ]
    </sup>
    úrad pre poučovanie a vývody.“
   </p>
   <p>
    Vošli sme zasa do budovy a pýtali sa železničiara, čo tam postával:
   </p>
   <p>
    „Kde je úradovňa renseignements?“
   </p>
   <p>
    Ukázal nám, v ktorú je stranu.
   </p>
   <p>
    „Nado dvermi nájdete nápis. Pôjdete na prvé poschodie.“
   </p>
   <p>
    „Za jazykom všade prídeš,“ pomysleli sme si, a úrad sme skutočne našli.
   </p>
   <p>
    Zadivili sme sa, že je úrad veru nie nepatrný. Nevedomí, ako vidno, nie sme iba my. Bol
         ich celý kŕdeľ. Za zábradlím bolo viacej stolov, za všetkými pracujú úradníci a úradníčky
         ako v ktorejkoľvek dôležitej úradovni. Pri každom oblôčiku je po niekoľko osôb, čo čakajú.
         Pri niektorom ich je celý rad.
   </p>
   <p>
    Jeden úradník práve nebol v pilnej robote, pristúpili sme k jeho oddielu.
   </p>
   <p>
    „Chceli by sme sa spýtať, ako cestovať do Prahy,“ prihovorili sme sa mu.
   </p>
   <p>
    „Veru nemôžem slúžiť,“ odpovedá on. „Dajú vám vývod pri treťom stole.“
   </p>
   <p>
    Ukázal nám perom kde.
   </p>
   <p>
    „Práve ten, čo má najviac čo robiť,“ ľutovali sme. „Ale jeden viac alebo menej: to mu
         ani neosoží, ani neuškodí.“
   </p>
   <p>
    Pridali sme sa k riadku, na samý koniec.
   </p>
   <p>
    Čakali sme, kým sa premleli ostatní. Každý chcel niečo zvedieť, iný niečo platiť alebo
         vymeniť, a nevedel kde, tretí si chce niečo rezervovať alebo podržať. Za nami sa ich zasa
         stýba do radu nových. Ako nás ubúda, tak nás pribúda.
   </p>
   <p>
    Pán úradník naklonil hlavu tak ochotne, akoby bol býval od rána sám a čakal od nás veľmi
         dobrú novinu, keď sme mu pristúpili k oblôčku.
   </p>
   <p>
    „Chceli by sme ísť do Prahy, a nevieme, kedy ide vlak,“ začali sme.
   </p>
   <p>
    Naklonil hlavu ešte väčšmi, nadstavil trochu ucho. Udierali doň podivné zvuky. Bolo mu
         poznať, ako bedlí, aby mu neumklo slovíčko z toho, čo hovoríme.
   </p>
   <p>
    „Do Prahy?“ spytuje sa konečne. „Máte ísť na Strassbourg, ak sa nemýlim.“
   </p>
   <p>
    „Iste na Strassbourg by patrilo,“ súhlasili sme. Zachovali sme si z knihy, čo sme
         prezerali na lodi, že nám padne do cesty. „Len divná vec,“ hútali sme, „úradník sa nás
         spytuje veci, čo by mal lepšie vedieť ako my.“
   </p>
   <p>
    „Bude lepšie, keď pôjdete na Východné nádražie. Dajú vám všetky vývody.“
   </p>
   <p>
    „Má pravdu i on!“ uznali sme, vychodiac z úradu. „Smer cesty je na východ, nie na sever.
         Ale sme sa neunúvali nadarmo. Vieme, kde ísť hľadať poučenia a z ktorého nádražia ide
         vlak.“
   </p>
   <p>
    Boli sme skoro povďační, že nemáme čo pohľadávať na Severnom nádraží.
   </p>
   <p>
    „Je sveta primnoho,“ uvažovali sme, „premávka tuhá, vlaky nabité. Cesta by veru nebola
         najlepšia.“
   </p>
   <p>
    Nebolo sa kde obrátiť. Sťahovanie ľudu! Pokladníc je dlhý rad, okienko pri okienku so
         zábradliami, aby nebolo stisku. Sú číslované, aby nebolo zmätku. Za rohom chodby nový rad
         okienok. Oproti zasa okienka, kde vydávajú lístky do cudzozemska. Pri niektorom okne čaká
         ľudí mnoho, ale nebadať, že by sa tisli. Nefrflú, kedy príde na nich rad. Pri oblôčku ich
         neodbavujú najchytrejšie. Úradník im vyjaví v ostatnú chvíľku, koľko príde za lístok;
         človek by rád, ponáhľa sa, zhľadáva groše: ale málokedy ich odčíta navlas, aby mu nebolo
         treba vydať.
   </p>
   <p>
    Po širokých, dlhých chodbách chodí svet, všetko tým istým smerom. Všetko vchádza, nik
         neodchodí. Možno zriekli sa, každý má čo vliecť: kapsu, tanistru, kufre, bedničku, batôžtek
         alebo len košík. Škatúľ všade dosť. Každý svojou cestou, len aby prišiel. Boli sme radi, že
         sa nemusíme vmiešať do trmy-vrmy.
   </p>
   <p>
    Pred nádražím nie je veľký pokoj. Autá pribehávajú po jednom i rad-radom. Ľudia
         vystupujú, nosiči priskakujú, teperia batožinu v rukách, najviac na vozíkoch a rovno k
         váhe. Menšie kúsky a veru i stredné, kto cestuje, teperí si sám. Za rohom budovy je zas
         východ: prúd odchádza, vsadá do áut, ktoré vybehujú zo dvora. Keď sa minú cestujúci,
         vybehujú, hoci nerady, naprázdno.
   </p>
   <p>
    Nie všetci sadajú do áut: sporia, kde môžu. Auto je dobré, ale predsa len drahé. V okolí
         sú podzemné diery, ohradené zábradlím. Do nich vchádzajú kŕdľami. Neďaleko je druhá diera;
         z nej sa sypú do nádražia nové kŕdle. Koľko ich odbudlo, toľko ich pribudne, čo ich
         vyhodila podzemná železnica. Ustavičný príliv a odliv nepokojného ľudstva.
   </p>
   <p>
    Dobre padne odpratať sa z večného jarmoku na zdravú stranu, na naše nádražie. Nebude
         azda i na ňom večné hmýrenie.
   </p>
   <p>
    Uhľadeli sme čas, že sme prišli pred samým poludním: čas, keď idú ľudia na obed a nie
         vymetať úrady. Len sme nakukli do budovy a zbadali sme, že verabože všade je akosi jednako.
         Ak na Severnom bolo sveta, ani tu ho nechybelo. Z podzemných východov hrnú sa húfy, idú
         rovnou cestou do budovy a druhými dvermi na protivnú stranu, na perón, tu v hĺbkach, tu
         jeden za druhým. Idú najviac naprázdno, najviac ak majú tašku pod pazuchou, zvrchník alebo
         dáždnik.
   </p>
   <p>
    Poniektorí neprešli chodbou, zastavili sa pred oblôčikom. Úradník sa má čo obracať:
         vydávať lístky, prijímať peniaze, vydávať drobné. Väčšina ich ide rovno na perón, vykazujú
         sa človeku, čo je vo dverách, kúpeným lístkom, ale väčšina má tuhý lístok. Nevyničie od
         jednej cesty, ale vydrží, že dáva každý deň prístup do vlaku, ktorý stojí hotový medzi
         inými na koľajniciach, s otvorenými dvermi. Ľahkí cestujúci melú sa do vagónov. Dlhočizný
         vlak zložili z akýchsi menších vozňov. Ide iba na „banlieue“, do predmestia a do okolitých
         dedín a osád. Rozvážajú sa v ňom ľudia, ktorí sú v stálej práci v meste, obchode alebo
         úradovni, keď sa poberajú na obed domov. Medzi nimi sú obyvatelia z okolia, ktorí mali v
         meste robotu, poberajú sa k domácemu krbu po vykonanej povinnosti. Neukazuje sa obyčajné
         cestovanie, ale ozajstné sťahovanie ľudu. Ide na obed do predmestí, vracia sa po obede do
         práce, zasa do mesta.
   </p>
   <p>
    Pred večerom je sťahovalcov viacej. Chodbami ide nepretržitý prúd. Vlaky stoja v radoch,
         každý ide do svojho. Na tvárach oživenie a radosť: po práci budú prináležať za niekoľko
         hodín sebe, domácnosti.
   </p>
   <p>
    Prešli sme popri okienkach, kde vydávajú lístky. Nieto ani tu cien. Po stenách oznamy,
         ohlášky: všetko o ceste do kúpeľov, o premávkach na „banlieu“.
   </p>
   <p>
    „Kde je úradoveň pre renseignements?“ pýtam sa človeka v úradnej čiapke.
   </p>
   <p>
    Ukázal nám dvere, a my vošli sme do úradu. Boli veľké plagáty s rozvrhom a poriadkom
         cesty po východných železniciach. Rozostreli ich po stoloch, ale ich prikryli sklenými
         tablami. Čo pri prezeraní radi idú prstom po čiare, cestu prezerajú, ale i macajú: nech
         robia, ako vedia, ale nemôžu zafúľať a roztrhať úradné oznamy. Našli sme ľahko, ako idú
         naše vlaky.
   </p>
   <p>
    Ale nám prichodilo pristúpiť predsa i k zábradliu.
   </p>
   <p>
    „Ideme do Prahy,“ zvestujeme úradníkovi. „Ktorým vlakom je najlepšie ísť?“
   </p>
   <p>
    Naklonil hlavu, pozeral kamsi, sťaby hľadal skrytý význam našich slov. Tuším nás i
         zavráti svojím „kommän“.
   </p>
   <p>
    „Expres máte tri razy do týždňa. Rýchlik ide každý večer.“
   </p>
   <p>
    „Batožinu oddáme napred?“
   </p>
   <p>
    „Pred vstúpením do vlaku. Menšiu môžete niesť so sebou.“
   </p>
   <p>
    Po troche sme vytiahli z neho skúsenosť, čo sa vzťahuje na cestu. U neho ležala
         prielohom, nám sa veľmi zíde.
   </p>
   <p>
    „Lístok dostanete do Chebu.“
   </p>
   <p>
    „Do Prahy?“ spytujeme sa.
   </p>
   <p>
    „Do Chebu. I batožinu vám vezmú do Chebu.“
   </p>
   <p>
    „Iste prehliadka batožiny?“
   </p>
   <p>
    „Bude i prehliadka. Hranica je, ako vieme.“
   </p>
   <p>
    „Budú postele a vozne na spanie?“
   </p>
   <p>
    „Áno, pri expresoch,“ potešil nás.
   </p>
   <p>
    Pýtali sme sa, koľko. Udal nám ceny podľa tried a vlakov.
   </p>
   <p>
    „Iba do Chebu?“ zadivili sme sa.
   </p>
   <p>
    „Áno, v Chebe si kúpite ďalšie lístky.“
   </p>
   <p>
    Zadivili sme sa: cesta vychodila veľmi lacno.
   </p>
   <p>
    „Všetko je dobre,“ uspokojili sme sa, idúc od zábradlia. „Veľká lacnota za dlhú cestu.
         Nepohodlie iba, že nieto postelí.“
   </p>
   <p>
    „Môžete si zadržať sedadlo na celú cestu. Dajte sa poznačiť hneď tu.“ poradila nám pani,
         čo stála pri nás a počúvala, ako sa trápime. „Ja som si ho tiež rezervovala. Poplatok je
         nepatrný.“
   </p>
   <p>
    „Cestujete azda s nami?“ pýtali sme sa.
   </p>
   <p>
    „Na hodnom kuse,“ odpovedá ona. „Pred Strassbourgom vystúpim. Ale ja idem dnes večer.“
   </p>
   <p>
    Škoda byť, nemohli sme sa s ňou odviezť. Ale pokyn bol dobrý. Zaďakovali sme jej zaň.
   </p>
   <p>
    „Nemáte za čo,“ odpovedala. „Videla som, ako sa trápite s úradníkom. On sa nedomyslel
         dať vám dobrú radu. Dala som vám ju ja.“
   </p>
   <p>
    „Možno za pôžitok, ktorý mala, keď nás mohla počúvať,“ súdili sme.
   </p>
   <p>
    Zišli sme zasa do chodieb pohľadať okienko 45 a či koľko, kde majú pre nás lístky.
         Chceli sme si zabezpečiť lístok.
   </p>
   <p>
    „Idete dnes alebo zajtra?“ pýtal sa nás úradník, čo sedel pri stole a čosi pracoval.
   </p>
   <p>
    „Nevieme ešte kedy,“ odpovedali sme.
   </p>
   <p>
    „Lístok vám dáme deň pred odchodom,“ riekol a usmial sa.
   </p>
   <p>
    Iste si pomyslel: „Chudáci, zľakli sa, že lístky minieme a že sa im neujde.“
   </p>
   <p>
    Spýtali sme sa, koľko za lístok. Udal nám tú istú cenu ako úradník tamhore.
   </p>
   <p>
    „Predsa nie je omyl,“ presvedčili sme sa. „Cesta je ozaj lacná.“
   </p>
   <p>
    Úradník sa obrátil k stolu a dal sa do práce. My sme vyšli. Boli sme radi, že nám
         naliali múdrosti, čo nám bude na osoh v ceste. V budove hmýrilo a hučalo sťa v kláte pred
         rojením. Potkýnali sa o nás, čo vchádzajú do stanice. My sme si vzali východ, kadiaľ sa
         vlastne vchádza.
   </p>
   <p>
    Zato, že vystupujeme z cesty, mali sme odmenu. Videli sme hodne ženičiek v bielych
         čepčekoch, čosi čipkovaných, ale hrubšími niťami než jemné čipky panské. Mnohé sú
         chudorľavé, tváre vo vráskach: ale čepček zdobí i starú tvár, dáva jej výrazu akejsi
         dobroty alebo aspoň prívetivosti.
   </p>
   <p>
    V amerických mestách tiež sme sa naobdivovali premávky po uliciach a nádražiach, ale tu
         je predsa väčšia. Nádraží na všetky strany: Gare d’Orléans, de Lyon, Saint Lazare, du Nord,
         de l’Est, Montparnasse,
    <sup>
     [
     <a class="footnote" href="#ftn.d56e4945" name="d56e4945">
      161
     </a>
     ]
    </sup>
    a ktovie, koľko ešte, všade kypí a vrie ako tu. Cestujú omnoho viac než na
         druhej strane oceána. Chuť do cestovania treba pripísať lacnote. Ona dáva pohybu, ruchu,
         vlieva podnikavosti do širokých vrstiev. Prospieva krajine väčšmi než železnica, ktorá
         zdiera z človeka ostatnú kožu a núti ho kvačať doma.
   </p>
   <p>
    Bolo popoludní, keď sme vyšli z nádražia. Nešli sme do našej ulice; uchýlili sme sa do
         jedální, ktoré patria podujímateľstvu Duval. Zapáčilo sa nám, že mali v obloku zoznam
         jedál: našli sme v ňom i rybacinu.
   </p>
   <p>
    Jedálne boli na prízemí i na poschodí. Stolíky pre dve alebo štyri osoby boli zväčša
         obsadené. Ťažko nájsť miesta. Obsluhujú i tu v bielych čepčekoch a tmavých šatách. Slečna
         predložila nám lístok: čo rozkazujeme, vpisuje na prázdny lístok, ktorý má pri sebe. Na ňom
         nám urobila účet po obede, peniaze s účtom odniesla do pokladnice. Keď za účet zaplatila,
         udreli naň pečať a ona ho nám doniesla nazad.
   </p>
   <p>
    Rybäcinu upiekli veľmi dobre, i ostatné jedlá boli chutné; chlieb bol znamenitý, ako
         všade. I tu sme zakončili syrom a ovocím. Kto chce piť, má dobré víno i pivo domáce. Keď
         nám dali účet, presvedčili sme sa, že sme obedovali lacno a dobre.
   </p>
   <p>
    „Áno, u Duvala je lacno,“ riekol nám pán, ktorý proti nám dopíjal víno.
   </p>
   <p>
    „Ceny sú nízke, ale i v našom reštaurante jeme veľmi lacno a dobre.“
   </p>
   <p>
    „Lacných, dobrých jedální máme všade,“ pochválil sa.
   </p>
   <p>
    „Za tieto peniaze v iných krajoch nedali by nám takého obedu. I obed je dobrý, i
         miestnosť pekná, skoro nádherná.“
   </p>
   <p>
    „Paríž sa nemá čo žalovať. Duval rozosial na všetky strany pekné jedálne. Vo všetkých
         obsluhujú jednako, za tú istú cenu.“
   </p>
   <p>
    „Pekné podujatie! Len či je v jedných rukách a či každý dom pracuje na svoju päsť?“
   </p>
   <p>
    „Sú podrobnosti, o nich neviem veru nič povedať,“ riekol. „Potraviny budú iste dodávať
         všetkým odrazu. Viete, kto kupuje vo veľkom, má výhody: články dostane lepšie a prídu mu
         lacnejšie. Kto má na hlave iba kúpu, zapodieva sa ňou mnoho rokov, vycibrí sa, že vie
         vybrať, čo je dobré, a dostať, čo je lacnejšie.“
   </p>
   <p>
    „Komu sa začne dobre dariť, prikvapne mu na všetkom,“ poznamenali sme.
   </p>
   <p>
    „Práca vo veľkom je vždy taká,“ vysvetľoval nám. „Vyjde lacnejšia a dôkladnejšia. Stláča
         ceny, konkurenta vyhadzuje zo sedla.“
   </p>
   <p>
    Odobrali sme sa od spoločníka. Ostal, miešajúc v šálke čiernu kávu. Pri dverách nás
         zastavil človek; sedí za stolíkom, hádam vyberá vstupné.
   </p>
   <p>
    „Prosím lístok!“ zvolal na nás.
   </p>
   <p>
    Pozeráme, aké lístky.
   </p>
   <p>
    „Azda vstupné?“
   </p>
   <p>
    A hotovili sme sa platiť.
   </p>
   <p>
    „Lístok jedál, čo ste užili,“ usmial sa úradník. „Odpusťte, ale ho potrebujeme.“
   </p>
   <p>
    Pohodili sme ho kdesi na stole. Vrátil som sa poň a našiel ho, kde som ho bol nechal.
   </p>
   <p>
    „Kvôli poriadku,“ vysvetľoval úradník, pozrúc, či je zaplatený. Položil ho na iné, čo
         boli pred ním vo stôse.
   </p>
   <p>
    „Neprešmykne sa ľahko, ak by kto nechcel platiť,“ usmial som sa. „Darmodaj umrel,
         narodil sa kúpsi.“
   </p>
   <p>
    „Ako hovorím, kvôli domácemu poriadku,“ usmial sa v odpoveď úradník. „Našich hostí
         netreba dozerať.“
   </p>
   <p>
    „Ale opatrnosti nikdy nezbýva,“ povedali sme zasa my.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e4797" name="ftn.d56e4797">
        160
       </a>
       ]
      </sup>
      <span class="emphasis">
       <em>
        renseignement
       </em>
      </span>
      (franc.) — zpráva, informácia
     </p>
    </div>
    <div class="footnote">
     <p>
      <sup>
       [
       <a class="para" href="#d56e4945" name="ftn.d56e4945">
        161
       </a>
       ]
      </sup>
      <span class="emphasis">
       <em>
        du Nord, de l’Est, Montparnasse
       </em>
      </span>
      — Severná, Južná,
               Montparnasse (parížska umelecká štvrť na ľavom brehu Seiny, s veľkým
               cintorínom)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5001">
       </a>
       - 24 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V čiastke mesta, kde je Gare de l’Est, je boulevard de Strassbourg a boulevard de Sébastopol.
    <sup>
     [
     <a class="footnote" href="#ftn.d56e5010" name="d56e5010">
      162
     </a>
     ]
    </sup>
    Mestá známe, tu pripomínajú druhé cisárstvo: jeho nešťastie a šťastie. Ostatne
         ani Sevastopoľ nebol veľkým šťastím pre Napoleona III. Nemal v ničom šťastia. Hádam
         porobenina bola na ňom.
   </p>
   <p>
    Na okolí je mnoho biografov a tuším i divadlo.
   </p>
   <p>
    Nebolo zvláštnej práce, potulovali sme sa po uliciach. Náhodou sme natrafili na divadlo,
         ale denný výpredaj zatvorili: otvoria ho pozdejšie.
   </p>
   <p>
    „Prídeme po lístky pred večerom,“ umienili sme si. „Alebo ich kúpime v jednateľstve na
         námestí Opery.“
   </p>
   <p>
    Pod plachtou kaviarne bol šuhaj vo fraku; stál a díval sa na ulicu. V kaviarni ešte
         nebolo hostí: nebolo koho obsluhovať.
   </p>
   <p>
    „Predávajú lístky popoludní?“ spýtali sme sa.
   </p>
   <p>
    „Každý deň ich predávajú. Pokladnica je zatvorená, ale ju otvoria, ak chcete počkať
         trochu,“ riekol.
   </p>
   <p>
    „Prídeme pred večerom, alebo ich kúpime v jednateľstve na námestí Opery,“ riekli sme.
   </p>
   <p>
    Nemali sme vôle vystávať alebo ísť do kaviarne a vysedávať, kým príde pokladník.
   </p>
   <p>
    „Nemusíte sa ustávať. Dostanete ich večer pri pokladnici.“
   </p>
   <p>
    „A ak vypredajú, kým prídeme?“
   </p>
   <p>
    „Nie ľahko,“ ubezpečoval nás. „Kus dávajú dávno. Vypredajú, ale nie na počiatku.“
   </p>
   <p>
    „Mohli by sme prísť, keď otvoria divadlo, čosi pred predstavením.“
   </p>
   <p>
    „Budete mať dosť času i vtedy.“
   </p>
   <p>
    Večer sme prišli čosi včaššie, pred počiatkom. Pred pokladnicou nebolo stisku. Dostali
         sme dobré miesto na prízemí: nie veľmi napredku, ale zas nie priďaleko od javiska. Blízke
         sú nepríjemné, počuť priveľmi šepkára, blízkosť hudby tiež nelahodí. Keď sú priďaleko, v
         niektorom divadle nepočuť dobre.
   </p>
   <p>
    Otvorili vchody, obecenstvo počalo vchádzať. Pohli sme sa i my a vošli. Málo chybovalo
         do pol ôsmej, začiatok je na pol ôsmu: sadli sme si a čakali. Ale sme mali povážiť, že sme
         nie vo Veľkej opere. Nedržia sa hodín ako v nej. Čakali sme a čakali. Čo je to, že
         nezačínajú? Boli by sme hádam čakali dlho, keby obecenstvo nebolo počalo búchať v rytme;
         ta-ta-ta, sťa keď mlátia vo troje. Búchajú nohami, možno i palicami a dáždnikmi. Búchanie
         pôsobilo. Za oponou začali búchať, hrmelo náradie, čo rozostavovali, tĺkli mlatkom: iste
         vbíjali niekde klince.
   </p>
   <p>
    Ovial nás duch z Južnej Ameriky, sťaby sme tam niekde sedeli a čakali. Tiež začnú
         tlieskať a búchať v niektorých divadlách, za oponou by ináč zadriemali a nemali by sa do
         roboty. Ale tam ide všetko rezko. Neraz sa obnoví dva i tri razy, kým sa počnú vkrádať, ani
         zahanbení, „majstri“ do priehlbne, čo je pred javiskom. Naostatok sa učlovečí i pán
         kapelník. Jeho pozdravia už prudkým plieskaním, hustým, sťa keď sa hrach vysype z vreca.
         Značí, aby sa ponáhľal, aspoň ako ruky pri plieskaní.
   </p>
   <p>
    Pán kapelník vyhovie. Obriadi si trochu šticu, popraví kravatu, udrie ukazováčikom na
    <span class="emphasis">
     <em>
      „a“,
     </em>
    </span>
    ak prvej neudrel klarinetista na kláves, alebo ho nebodol
         prímista sláčikom. Poprehrebá sa trochu v partitúre, kým huslisti naťahujú, spúšťajú
         struny, prechodia po nich sláčikom, i klarinetista zatuliká, či mu chlapec doma nevopchal
         do klarinetu fazuľku alebo hrášok. Železná opona sa rozštiepi vodorovnou čiarou; jedna
         polovica sa dvíha namáhavo, i spodná sa spúšťa do podzemia akosi nerada. V špáre sa zjaví
         kresba opony: záhyby červenkastej látky na pozlátených šnúrach. Naostatok hudobníci zaujali
         naozaj miesto, rozložili partitúry, prihotovili nástroje. Kapelník rozšíri ruky, v pravej
         divotvorný prútik; poobzerá sa, čo je napravo, čo je naľavo, a udrie do klávesov. Zaznejú
         prvé zvuky sticha, inokedy hneď hurtom, už ako si skladateľ rozvážil, že by bolo lepšie.
         Kus ide prirodzeným tokom. Ku koncu dejstva prídu tuhé miesta, oddiel sa končí, opona padá.
         Hudobníci sa vysypú z priehlbne, ponáhľajú sa kamsi: nuž oddych, možno cigareta. Zas
         prestávka; vyšla by hádam dlhá, keby nie opätky a palice…
   </p>
   <p>
    „Ráčte lahôdky, cukríky!“ volá ženský alt. Popri radoch na prízemí ide slečna s pekným
         košíčkom. Z bočných dverí, čo vedú do pitvora a hneď na ulicu, tisne sa chladnosť. Šibe po
         nohách, ani čo by polieval studenou vodou.
   </p>
   <p>
    „Čože má byť, že sa schladilo takto neporiadne a odrazu?“ spytuje sa pred nami dáma s
         kožušinou na pleciach. Schováva i ruky pod ňu.
   </p>
   <p>
    „Nezatvoria dvere od ulice, a jeseň je tu,“ žaluje sa sused. „Fučí ako v poli. Ešte
         nadobudnem nádchu alebo zapálenie.“
   </p>
   <p>
    „Divím sa veru správe,“ zasa suseda. Krčí sa a stíska, sťaby sa chcela spratať celá pod
         golier kožušiny. Ale sa spamätala a riekla iným hlasom: „Mesiaca, vraj, čo príde: ktorýže
         je vlastne?“ a nachýlila sa k susede v pochybnostiach.
   </p>
   <p>
    „Jednou nohou sme v septembri. Premieňa sa sezóna.“ Tiež sa prihrbila, drží ruky vo
         vrecku zvrchníka a stisla ich do päste. Vyčnievajú jej pri bokoch dve hrče sťa bochníky. „U
         nás je úplný výpredaj. Veľká robota pri novej sezóne…“
   </p>
   <p>
    „Nuž, povedal ktosi, že vraj budú dávať Butterfly,“
    <sup>
     [
     <a class="footnote" href="#ftn.d56e5067" name="d56e5067">
      163
     </a>
     ]
    </sup>
    na to tá s kožušinou.
   </p>
   <p>
    „Všetky priečinky čistíme, vyťahujeme z kútov, čo pozabúdali v nich,“ zas tá s päsťami
         vo vrecku. „Nevedia, čo majú. Čo lepšieho, tisnú do výkladu a ide na predaj. Včera a dnes
         ľudí ani mora…“
   </p>
   <p>
    „Zišlo by sa premeniť.“ Pri tej, čo sa krčí pod kožušinou, je pán, ktorý sa bojí nádchy.
         Vlasy z tyla vrátil navrch hlavy a potom do čela; keď nič iného, nech pokryjú plešinu.
         „Koľko už, čo hudlikajú jednostaj túto jednu?“ spytuje sa.
   </p>
   <p>
    „Bude celé leto,“ odpovedá mu. „Zohudí sa naveľa, treba uznať.“
   </p>
   <p>
    „Zoderie sa i najlepší kus. Čo by bolo z ocele, ošúchal by sa…“
   </p>
   <p>
    „V módach meníme každé tri mesiace,“ vraví tá s päsťami vo vrecku. „Na konci výpredaj —
         bude čisto a príde niečo nového. Niečo sa premení, prispôsobí. Záleží i na vložkách a
         aplikáciách. Trochu garnitúry okolo hrdla premení mnoho, vyjde ako novina a ide na odbyt…“
   </p>
   <p>
    „Akože budete meniť kus?“ vraví sused, čo sa bojí nádchy. „Ako ho spáchali, tak ho
         prichodí hudlikať.“
   </p>
   <p>
    „Môžete premeniť, čo chcete,“ odporuje s päsťami vo vrecku. „Premeníte obleky: mníšku na
         kňažnú napríklad, plukovníka na kaprála alebo majora. Oj, nájdete i priečinkov a poličiek
         pri každom stave. Dáte iný nábytok; z divadla spravíte trh napríklad, alebo závody na Longchamps.
    <sup>
     [
     <a class="footnote" href="#ftn.d56e5088" name="d56e5088">
      164
     </a>
     ]
    </sup>
    Kus vyjde ako zo škatuľky. Kto ho pozná?“
   </p>
   <p>
    „A zásady scénické?“ pýta sa pán, prihládzajúc si vlasy ne temene, nech hrejú lepšie na
         plešine. „Nie je divadlo módny sklad. Umelecký obsah nie je súkno ani batist…“
   </p>
   <p>
    Bolo predstavenie, boli rozhovory, ba i posudky a nárady. Čas sa míňal, sťaby ho
         poháňali. Ku koncu tretieho dejstva zaľahol tieň na úslní pôžitku: starosť, ako sa dokývať
         do rue du Bac. Preskúmali sme popoludní celé okolie; vynašli, čo urobiť po predstavení.
         Našli sme bránu neďaleko, akosi proti nej starý kostol. Brána nemá už čo zavierať, stojí na
         pamiatku či na ozdobu proti kostolu. Opevnenia porúcali, múry padli a odpratali ich. Ostala
         ako pozostatok starých čias, keď Paríž bol skromný, učupený medzi hradbami. Len čo ich
         porúcali, ponad zrúcaniny prelial sa bujarý život veľmesta na otvorené polia…
   </p>
   <p>
    „Zachovajme si, okolo brány pôjde náš autobus, kostol padne napravo,“ vštepovali sme si
         do hlavy miestny poriadok premávky.
   </p>
   <p>
    Keď kus skončili, kolo veže rojilo sa mnoho ľudu. Ešte šťastie, že divadlo skončili
         prvej než predstavenia po okolitých biografoch. Odtrhli sme si číslo na stĺpe, čakáme
         autobus. Prišiel veľmi chytro, dostali sme sa doň medzi prvými. Mali sme miesto v oddelení,
         kde sedadlá neboli s kožou.
   </p>
   <p>
    „Niet lepšej veci, ako preskúmať miesta vo dne,“ vraveli sme, keď sme videli, ako sa
         dobýjajú do vozov a hŕby ich ostávajú pod bránou bez miesta. „V noci sa potom ľahko
         vynájsť.“
   </p>
   <p>
    „A nebolo by zdravo trčať dlho vonku,“ tešili sme sa v bezpečnosti.
   </p>
   <p>
    Začalo popŕchať, osieval sa hustý, drobný dáždik. Priestranstvo okolo brány počernelo
         odrazu: rozostreli sa dáždniky. Autobus sa rozohnal tuho. Nazadku spustili tabličku:
         „Complet“. Hrmel a poberal sa rezko po zatíchnutých uliciach. Sú akési tesné, nie široké
         ako inde. Hurtuje a drgľuje tuho. Počuť, ako na niektorom domci drnčia tably na oblokoch:
         Čosi mu chybí: spruha podkľakla na jednej strane. Závažná kasňa nachyľuje sa čosi nabok.
         Ale si neberie k srdcu kadejakých pleták, zaberá, akoby mu na päty stúpali, kým nevtiahol
         na Quai d’Orsay.
   </p>
   <p>
    Boli sme radi, keď sme boli na rohu rue du Bac. Dáždik sa osieval tuho, ale už sme boli
         ako doma. O chvíľu sme sa ponáhľali hore schodmi do nášho poschodia.
   </p>
   <p>
    Na veľkých bulvároch des Capucines alebo ešte skôr des Italiens sú zábavné miesta
         rozosiate veľmi husto. Kto sa prechádza večerom, pripúta ho svet, čo sa hmýri; omámi ho i
         svetlosť, čo padá z výkladov po chodníkoch. Miestami rozostavili reťaze svetiel, inde ako
         ohniská, uzly a ozdobné oblúky. Majitelia obchodov a skladov lákajú: vyložili do okien, čo
         majú najkrajšieho. Hodváby hrajú jemným leskom, odrážajú mocnú svetlosť odbleskmi a
         meňavými tieňmi farieb. Kožušiny lesknú sa sťa hodváb, srsťou sa im prelieva svetlosť v
         teplých odrazoch. Divák akoby cítil teplotu a mäkkosť, akoby mu kožušina lahodila koži.
         Hlási sa chladnosť, cítiť tuhý dych jesene. Portále biografov a zábavných miest volajú. Kto
         je raz tu, nezdrží sa ľahko. Odolá jednému lákadlu, ale sa naďapí iné. Privábia ho svetlá,
         rozostavené čipkovite nad vchodmi, pripútajú ho obrazy na veľkých plagátoch: sľubujú pastvu
         očiam, nevídané veci… Keď zapadne do niektorej miestnosti, nehne sa do polnoci. Ide na
         svetlosť sťa muška, čo sa búcha o horúce sklá, hoc pália a na nich môžu obškvŕknuť krídla.
         Sedí v tmavej dvorane odpoly omámený. Hltá divy, čo sa mihajú na bielej ploche, neraz nie
         ani rovnomerne, ale v nepokojnom trasení. Vytacká sa na bulvár ako poloslepý od obrazov, čo
         skákali pred očami, rozmútený pocitmi, čo rozbúrili myseľ. Opil sa trochu i dymom, čo mu
         posielali celý večer zdola z lóži a prízemia, ak sedel náhodou na vyšších sedadlách.
   </p>
   <p>
    Na ulici sa darmo chce spamätať. Na nej ho zašla hra svetiel, pohyb a hmýrenie ľudu.
         Prúd vo dvoch tokoch, čo ide a vracia sa jednostaj. Nadíde ochabnutie, vnímavosť sa otupí;
         bolo by ísť na odpočinok. Hľadí sa premôcť, ide do kaviarne, reštaurantu. Odpoly sedí,
         odpoly leží na stoličke s vystretými nohami, díva sa v pohodlnej polohe ustate alebo i
         nedbale na hmýrenie, čo je na chodníkoch. Svet pláva vo svetle, premáva sa: zhora visí
         hustá tma. Vysúdili ju tu zdola, z ríše báje, ale ona visí nad jazerom svetlosti; čaká a
         strežie: vie, že svetielka ustanú a nadíde jej čas, keď zaľahne hustá a nemá na množstvo,
         čo sa hmýri, robí z noci deň.
   </p>
   <p>
    „Poďme spať,“ hovorí ktosi za nami. „Rád by som išiel zaránky na rieku. Po daždi lapajú
         sa dobre na udicu…“
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5010" name="ftn.d56e5010">
        162
       </a>
       ]
      </sup>
      <span class="emphasis">
       <em>
        Sébastopol
       </em>
      </span>
      (franc.) — Sevastopol, prístav v juhozápadnej
               časti Krymu
     </p>
    </div>
    <div class="footnote">
     <p>
      <sup>
       [
       <a class="para" href="#d56e5067" name="ftn.d56e5067">
        163
       </a>
       ]
      </sup>
      <span class="emphasis">
       <em>
        Butterfly
       </em>
      </span>
      — Madame Butterfly, opera talianskeho operného
               skladateľa Giacoma Pucciniho (1858 — 1924) na slová L. Illica a G. Giacosa
     </p>
    </div>
    <div class="footnote">
     <p>
      <sup>
       [
       <a class="para" href="#d56e5088" name="ftn.d56e5088">
        164
       </a>
       ]
      </sup>
      <span class="emphasis">
       <em>
        Longchamps
       </em>
      </span>
      — priestranstvo medzi Boulonským lesíkom a pravým
               brehom Seiny. Roku 1861 tu bol vystavený známy hipodróm pre konské dostihy o „Veľkú
               parížsku cenu“. Bývali tu aj vojenské prehliadky.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5119">
       </a>
       - 25 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V to odpoludnie sme si umienili, že pôjdeme na Place d’Italie. Neboli sme na tých
         stranách. Plán ukazuje, že je dosť ďaleko. Námestie padá hodne k obvodu mesta.
   </p>
   <p>
    Keď sme vyšli z kaviarne, dali sme sa na nábrežie, že si pohľadáme múdrosti, kam sa
         obrátiť, lebo sme si nevedeli rady. Dvaja si vydychovali na rohu rue du Bac s vozíkom.
         Viezli na ňom skadiaľsi dosť ťažkú skriňu. „Prosím vás, ako by sme mohli prísť na Place
         d’Italie?“ pýtali sme sa.
   </p>
   <p>
    „Place d’Italie?“ opakuje starší. „Place d’Italie je ďaleko. Vyznáte sa v meste?“
   </p>
   <p>
    „Nie najlepšie.“
   </p>
   <p>
    „Máte robotu veľmi súrnu?“
   </p>
   <p>
    „Nedbali by sme navštíviť priateľov dnes popoludní.“
   </p>
   <p>
    „Bolo by najlepšie zavolať taxi a ísť rovno,“ poradil nám.
   </p>
   <p>
    Nuž dal nám po vypytovaní radu, čo sme mohli vedieť i bez neho. „Netreba taxi,“ zastarel
         sa druhý. Bol ešte mladý, mal peknú okrúhlu tvár, brnela na obvodoch od tmavého strniska,
         čo sa začínalo tisnúť spod kože. „Môžete prísť na Place d’Italie. Vezmite si Metropolitan.“
   </p>
   <p>
    „Ako pôjdu na Metropolitan, keď sa nevyznajú v meste?“ vytýka mu starší. „Či je ľahko
         ísť Metropolitanom?“
   </p>
   <p>
    „Prečo by malo byť ťažko?“ odporuje mladý rozhodne. „Prídu rovno na samučičkú Place
         d’Italie. A im treba ísť na Place d’Italie, čo ako. Či nie?“ obrátil sa k nám, akoby hľadal
         od nás potvrdenie.
   </p>
   <p>
    „Áno, máme súrnu vec na Place d’Italie.“
   </p>
   <p>
    „A kde vysadnú na Metropolitan? Kde im je Metropolitan?“ dojedá starší.
   </p>
   <p>
    „Vysadnúť nie je ťažko,“ na to mladší. „Na boulevarde Pastor napríklad majú
         Metropolitan.“
   </p>
   <p>
    „Boulevard Pastor, kamarát!“ vykríkol a začal hádzať rukou, že mu pukal prst o prst.
         „Kde ti je Pastor! Pastor je ako Place d’Italie. Máločo bližšie.“
   </p>
   <p>
    „Nie je blízko,“ uznáva i on. „Ale majú naň Nord-Sud. Treba iba presadnúť z Nord-Sud na
         Metropolitan.“
   </p>
   <p>
    „Ale Nord-Sud nie je Metropolitan,“ odporuje starší. „A my hovoríme o Metropolitane.“
   </p>
   <p>
    „Nord-Sud je pod zemou ako Metropolitan.“
   </p>
   <p>
    „Vieme, že je nie v povetrí, ale je nie Metropolitan. Je Nord-Sud.“
   </p>
   <p>
    „A prečo by s ním nešli, keď je ako Metropolitan?“
   </p>
   <p>
    „Veď kto sa vyzná, môže si poradiť,“ popúšťa starší. „Ja len, že Nord-Sud nie je
         Metropolitan, a my sme hovorili o Metropolitane.“
   </p>
   <p>
    Bola škriepka o zásady, ktorých sa držal starý húževnate. Mladší mal vec pred očami, ako
         i my.
   </p>
   <p>
    „Vyznajú sa ľahko,“ sľuboval nám. „Viete, kde je boulevard Saint-Germain?“ spýtal sa
         nás.
   </p>
   <p>
    „Vieme. Ulicou rue du Bac prídeme naň ľahko.“
   </p>
   <p>
    „Viete, kde je stanica Nord-Sud? Videli ste ju niekedy?“
   </p>
   <p>
    „Neďaleko sochy telegrafistu.“
   </p>
   <p>
    „Čo vám viac treba?“ zvolal. „Vezmite si lístok na boulevard Pastor, a keď budete na
         ňom, prejdite na Metropolitan. Dávajte si pozor na stanice, aby ste neprepásli boulevard
         Pastor a Place d’Italie.“
   </p>
   <p>
    Poďakovali sme im. Meškali pilnú robotu, kým sa zapodievali našou cestou a škriepili o
         podzemných dráhach Paríža. Čo najhoršie, ani nerozhodli: či je Nord-Sud Metropolitan, či
         nie.
   </p>
   <p>
    Išli sme po rue du Bac a prišli k soche telegrafistu. Za rohom bočnej ulice bola železná
         ohrada okolo jamy. Spustili sme sa schodmi. Na stene boli mená staníc, cez ktoré idú vlaky.
         V ich zozname hľadali sme boulevard Pastor, ale sme ho nenašli. No bol medzi menami
         boulevard Pasteur.
    <sup>
     [
     <a class="footnote" href="#ftn.d56e5184" name="d56e5184">
      165
     </a>
     ]
    </sup>
   </p>
   <p>
    „Hm, Pastor a Pasteur je niečo rozdielneho, hoci sa ponáša meno na meno veľmi,“ začali
         sme hútať pri zozname. Ľahko premeniť jedno za druhé, hoci sa nesvedčí Pasteura pomýliť s
         niekým iným. Ale veľký učenec bol človek veľmi skromný. On by odpustil veľmi vďačne našim
         priateľom, že mu slávne meno trochu nakrivili.
   </p>
   <p>
    Vzali sme si na skúšku lístok na jeho boulevard; uvidíme, čo nájdeme na ňom. Od
         pokladnice sme sa dali chodbou, prešli koleso, ktoré sa zvŕta, keď osoba ide popri ňom, a
         boli sme na chodníku. Popri ňom sa rozprestiera priehlbeň, z ktorej hľadí tma, iba čo sa
         koľajnice ligocú vo dvoch pároch, sťaby ich bol vyleštil.
   </p>
   <p>
    Rozľahlo sa hučanie. Vzrástlo tuho; badať, ako sa blíži. Zasvietili svetlá zo strany,
         vlak priletel. Syčí akosi sucho, kým nezastal pred nami. Temná priehlbeň sa skryla pod
         vozne, dvere sa zotvárali, ľudia sa hrnú na chodník; my sa poberáme do vozňa.
   </p>
   <p>
    Ozvala sa trúbočka veľmi príjemne, sťa harmonika na ústa. Zasyčalo, vlak vyrazil, letí
         tuho, temer plnou silou. Dudnie v ušiach, hrmí, v tme mihá sa čosi pred nami, ako temná
         stena. Miestami mihne sa svetlejšie miestko. Začne sa zas rozvidnievať, rozoznať steny
         podzemnej diery, ako sa hádžu kamsi nazad. Prišli schody, ohlasy, návestia, plagáty,
         reklamy obchodníkov po stenách i meno stanice tam vyššie vo veľkých písmenách. Suché
         syčanie, dvere roztískajú, kým sa neotvoria. Kto chce vyjsť, nech sa prace: vlak nečaká. Čo
         sa idú odviezť, vbehli chytro, stisk je ešte väčší, ale sa nikto nežaluje. Dvere pričapili,
         ohlási sa trúbka a vlak zasa šibe. Podlaha pod nami sa potrháva, kníšeme sa trochu, búchame
         jeden o druhého.
   </p>
   <p>
    Máme už dve stanice, päťsto metrov jedna od druhej. Vlak letí, ale hrmí akosi väčšmi.
         Hrmot rastie, dudnie, niečo sa rúti na nás besne. Popri nás letí niečo sťa vo víchre,
         svetlá sa mihajú z veľkých oblokov; cez ne vidíme, ako ľudia stoja v hŕbe ako my, alebo
         sedia, obliati mocným svetlom. Vidina odrazu zmizla, huk a hrmot sa uľahli, sťaby uleteli
         kamsi. Vlak, ktorý šiel v protivnom smere, preletel popri nás, sťaby ho nosil vietor.
   </p>
   <p>
    Prišla i stanica boulevard Pasteur. Vyskočili sme z vlaku; onedlho sme boli na ulici.
         Trochu ďalej na protivnej strane je zasa jama: vošli sme do nej a schodmi do chodby.
         Poprezerali sme, kde sme: boli sme na Metropolitane. Na stene je zoznam staníc, na ktoré
         pôjde vlak, medzi nimi je i Place d’Italie. Priatelia s vozíkom na Quai d’Orsay poradili
         nám dobre.
   </p>
   <p>
    Výhoda veľká, ako sa vlaky zamieňajú. Ledva si zastal na chodníku, vlak je už tu, či
         ten, čo ide sem, či iný v protivnom smere. Na Metropolitane bol vlak nabitý ešte väčšmi.
         Bolo nás veľmi mnoho vo vozni, stáli sme jeden pri druhom. Stáli ľudia, čo sa vracajú z
         dielní; nebolo ešte päť hodín: nevedieť, skade sa ich sype toľko. Na jednom mieste vyšiel
         vlak spod zeme, hrmí ulicami. Nič sa neokúňa, trieli tak chytro, ako kým bol pod zemou.
         Koľajnice zabezpečili, nemôže nič prísť na ne: z oboch strán ich ohradili vysokým múrom.
   </p>
   <p>
    Vystúpili sme na Place d’Italie. Obzeráme sa v novom svete. Stromoradia sa šíria,
         chodníky a cesta na povozy v poriadku, ako kde inde. Poznať, že je uzol tramvají, kde sa
         sníma mnoho čiar. Ale na vozňoch nieto čísel, ako na tramvaji v našich uliciach: vozne sú
         inej podoby, i natreli ich inakšou farbou. Na týchto stranách rozkazujú iné spoločnosti v
         tramvajovej premávke.
   </p>
   <p>
    Na námestí sa príroda pochlapila, začína vynikať nad ľudským umením. Stromy akoby boli
         väčšie než inde. Ale sme sa prizreli lepšie a zbadali, že nás oči klamú. Domy nie sú
         výstavné a veľké, ako na iných hlavných námestiach. Stromy pred nimi sa ukazujú väčšími.
   </p>
   <p>
    Zašli sme na avenue d’Italie a pustili sa dolu ňou. So záujmom si obzeráme všetko; bolo
         nám, akoby sme boli v novom svete. Paríža nevidíme, sme v meste inom, s inými obyčajami a
         vlastnosťami. Čo je iného a zvláštneho? Nebolo by ľahko vysvetliť. Cítime na všetky strany,
         že sme ďaleko od svetového mesta, ako na vidieku. Domy sú nižšie, starého kroja, obchody
         malé, toľké, ako vo vidieckych mestách, len pre miestnu potrebu. Výklady rozložili v malých
         oblokoch, tovar v nich akoby bol z malého mesta. V nejednom skliepku sedí pani pri obloku,
         čaká, kto príde kúpiť. Medzitým si kráti čas šitím, iná pletie dlhú pančuchu. Na ulici málo
         ruchu, prechodí iba svet, čo ide po práci: ženičky v domácich šatách, chlapi neraz bez
         odevu, len tak v košeli. Stretajú sa na ulici, zastavia sa, zhovárajú ako susedia, ktorí sa
         znajú oddávna.
   </p>
   <p>
    Iný svet než v strede, žije sám pre seba, vlastným životom, podľa svojej vôle, sťaby sa
         bol odčesol od mesta a búrneho života. Na veľkom boulevarde boli Taliani, prečo ho volajú
         des Italiens. Tu je iba avenue, ale tiež talianska, a jednako je veľký rozdiel medzi
         Talianmi a Itáliou. Má i avenue d’Italie všetko, čo majú veľké ulice a vstrede, ale nemá
         výstavnosti, nemá tej istej tramvaje, nepáchne z nej prepych, novotárstvo, nová móda,
         pachtenie za novým vkusom v stavbe, umení a remesle.
   </p>
   <p>
    Prišli sme do rue Pimentel; odráža sa od veľkej ulice sťa konár od mocného pňa. Ale
         konár bude starý; možno zarazilo ho vo vzraste. Miazga v ňom nekoluje víťazne, badať
         suchopár. Ulica je alebo veľmi stará, domy akési vetché, brány miestami nepriliehajú a
         nechcú sa zatvoriť; alebo ju stavali prenáhlene, nevynaložili na ňu starosti, ako na iné.
         Nevidno ľudí, ani čo by život vädol. Nebude hádam sily v ňom, aby sa prebil. Možno zamrel,
         priškrel kdesi po ukrytých kľukatých dvoríkoch, alebo vtiahol do tesných vlhkých bytov.
   </p>
   <p>
    Našli sme číslo, ktoré sme hľadali: naznačili sme si ho boli do knižočky. Bolo na dome,
         ktorý je ako druhé. Je akoby obstarný, stena mu je obrýpaná. Zišla by sa kelňa a čerstvé,
         nové rúcho dobrej vakovky. I brána sa obrýpala okolo prahov a verají.
   </p>
   <p>
    Vošli sme do dvora, zastali, obzeráme sa zarazení.
   </p>
   <p>
    Sme v novom svete. Dvor je priestranný, do štvorca. Vydláždili ho dokonale kresaným
         kameňom. Nebolo by ťažko po ňom chodiť, rapavý kameň vyhladil by sa časom pod nohami. Ale
         hľadeli na pohodlie hneď za nova. Chodníčky vo výtečnej dlažbe vyložili hladkými štvorčekmi
         zo šamotu. V zime, keď pritiahne alebo keď napadne čerstvého sniežku, nebude chôdza veľmi
         bezpečná. Ale pani domovnica bude hľadieť nasypať popola alebo hádam pilín hneď zaránky, ak
         nie bieleho piesočku. Ukáže sa rozdiel, že chodníky sa budú odrážať menej, keď budú
         popolavé a keď pôjdu od hlavnej brány v kresbe nie veľmi prísnej. Dnes ich kresba ide v
         rovných čiarach a priečniciach, bije tuho do očú farbou, čosi na červenkavo, s tmavšími
         ciframi vo štvorčekoch.
   </p>
   <p>
    „Kto by sa bol nazdal! Dvor ozaj poriadny,“ pochvaľujeme. „A čistota v ňom, poriadok!“
   </p>
   <p>
    „Domy sú tiež nie najhoršie.“ poznamenal som.
   </p>
   <p>
    Dvor obstali domy ozaj podarené. Stoja okolo neho veľmi pekne, všetky ako jeden. Spojili
         ich tuho, že tvoria akoby celok. Staval ich všetky ten istý palier, alebo ak ich bolo
         viacej, vybili ich na to isté kopyto. Patria nebodaj tomu istému gazdovi.
   </p>
   <p>
    „Nejaký bohatý pán alebo finančník, ktorého kríza netrápi,“ pomysleli sme si. „Bude si
         vyberať mesačné prenájmy, platí porcie, a má svätý pokoj. Na reparácie netreba nákladkov,
         domy sa zaobídu pekných pár rôčkov bez poprávky.“
   </p>
   <p>
    Domy sú samá kresba, ale pravidelná. Červené, dobré tehly vyhladili, malta medzi nimi
         tvorí čierne pásky, sťa šnúročky. Steny pokrývajú ako chutné rámčeky, chybia do nich len
         obrázky. Ale sa nájdu i širšie pásy: okolo obločných rámov napríklad, ešte čosi širšie na
         hraničných čiarach medzi poschodiami. Poschodí je hodne. Naukladali ich jedno na druhé až
         do výšky, ktorú dovolia predpisy. Iba si vzali trochu slobody rozšíriť predpisy pri
         upotrebení. Všupli jedno poschodie a dali mu meno mezanín. Pod krov zasa vstrčili chutné
         podkrovné byty. Staviteľ hľadí pričiniť majiteľovi dvoje poschodí do daru, ako mäsiar
         prihodí kuchárke na dôvažok kus kosti z pysku, alebo kus píštele so špikom.
   </p>
   <p>
    Kam sa rozchádzajú chodníčky, dnes červenkasté, s tmavými kresbičkami, všade vidíme
         dvere, a ich je veru hodne. Kto vojde do dvora, ostane pri vstupe v neistote, kam sa
         obrátiť.
   </p>
   <p>
    Iste sme vstúpili do svetlíka, ktorý brána na dome, hoci rozheganá, oddelila od sveta,
         čo živorí na starej rue du Pimentel. Svetík pre seba, zatvorený vo dvore, rozkonárený po
         domoch, kam vedú chodníčky. Každý odsek sa skladá z prvkov, čo sa povsádzali, počnúc od
         prízemia až po krov, kde budú ubytované rodiny. Každá rodina zas tvorí svoj vlastný svetík.
         Kto by sa vyznal, kto by začal snovať to pradivo? Kto by sa vynašiel, ak ide hľadať tú
         alebo inú rodinu? Koľko sa ich utúlilo do zátišia, učupiac sa medzi pohostinné múry?
         Obzerali sme sa, na ktoré dvere sa obrátiť. Na šťastie zazreli sme skoro pri samej bráne
         dvere pani domovnice. Zazvonili sme.
   </p>
   <p>
    „Nebýva tu kdesi stará pani, ktorá prišla nedávno na návštevu k synovi? Volá sa tuším po
         mene pán Maximo,“ pýtali sme sa jej, keď vyšla na dvor.
   </p>
   <p>
    „Ako by nie!“ odpovedá pani domovnica. Je v najlepších rokoch, štíhla, počerná, má živý
         výraz v tvári. Bude osoba veľmi poriadna. Čo má na sebe, vyniká akousi zvláštnou čistotou,
         sťaby sa bola práve preobliekla, hádam čakajúc našu návštevu. Jej veselé oči len sa nás
         dotkli, ale viem, že nás prezreli odrazu dokonale. Začali sa nám hneď usmievať prívetive,
         ba tuším priateľsky. „Prišla pred piatimi dňami z Bordeaux.“
   </p>
   <p>
    „Azda niečo prvej,“ odpovedáme. „My sme už hodne viac od týždňa a ona sa zberala do
         Paríža, len čakala odpoveď od pána syna.“
   </p>
   <p>
    „Veď bolo tak,“ odpovedá nám, „ale pán Maximo nebol doma, keď prišiel telegram. Obchodné
         veci, ráčite vedieť. Má veľký obchod na hlave. Principál je na sezónu na vidieku. Tuším
         minerálne vody: lámka a či dýchavica. Nuž pridobrá kuchyňa, ak chcete vedieť, krv stúpa do
         hlavy. A pán Maximo ťahaj za gazdu. Podchvíľou na vidiek: raz sem, zajtra ta. Neraz neviem,
         kde sa podel. Vtedy som tiež nevedela, kde poslať telegram, aby ho zastihol. Nuž už len
         čakal naňho doma, kým sa nevrátil. A vyšlo, myslím, tri a či štyri dni. Ešte dobre, že
         skočil čosi do Paríža po akejsi pilnej práci: nech nie, telegram by naňho čakal ešte azda
         dnes.“
   </p>
   <p>
    Oznamovala nám tieto príbehy už idúcky. Málilo sa jej ukázať nám cestu, chcela nás
         doviesť do samých dverí.
   </p>
   <p>
    „Veď vám rozpovedia lepšie,“ sľubovala nám, „keď prídete hore, ako sa čo stalo. Proti
         schodom máte dvere, na nich je karta pána Maximova.“
   </p>
   <p>
    Stála chvíľku, akoby sa chcela presvedčiť, či pôjdeme rúče a nezablúdime. A bolo sa veru
         ľahko vyznať: schody nedajú nikam. Potrvalo dlho, kým sme sa vyštverali. Staviteľ podšmykol
         poriadny mezanín, nezahanbil by sa pred ozajstným poschodím. Ani na poschodiach nesporil.
         Boli vysoko jedno na druhom. Schody nechal pohodlné, dosť široké. Na kolene, kde sa lámu,
         dal oblok, aby bola na nich svetlosť.
   </p>
   <p>
    Keď sme sa doštverali konečne do bytu a pozreli oblokom, ktorý bol otvorený, ale mal do
         polovice mreže: iste aby dieťa nevypadlo, videli sme hlboko kdesi starosvetskú rue du
         Pimentel s domami, ktoré majú mnoho vrások. Niečo ďalej avenue d’Italie, ale iba neveľký
         kúsok. Na ňom vidno, ako prebrnkne tu i tu tramvaj, zvoniac tuho spiežovcom.
   </p>
   <p>
    Nebolo kedy stopovať pouličné zjavy. Pani skočila od obloka, zložila pletenie na stolík
         a sňala okuliare, ktorých šnúročka bola jej padla až kdesi do tyla.
   </p>
   <p>
    „Veď som sa natrápila, kde budete,“ žalovala sa. „Už som si veru myslela, že sa niečo
         stalo, alebo hádam že sa vám zapotrošilo naše číslo a ulica. Všeličo sa stáva v Paríži.“
   </p>
   <p>
    „Veru neraz podivné veci,“ potvrdili sme. „Chodíte často do Paríža?“ spýtali sme sa.
   </p>
   <p>
    „Veď som v ňom, v samom jeho srdci!“ zasmiala sa. „Včera som bola s nevestou tuto v
         ulici, širokánskej, so stromami…“
   </p>
   <p>
    „Avenue d’Italie?“ spytujeme sa.
   </p>
   <p>
    „Áno, nemôžem nijakovsky privyknúť na mená. Ale sú divné: či nie? I ulice akési dlhé a
         široké. Negazdujú miestom, len aby ho zvyšovalo. My, čo máme, hľadíme, aby bolo jednoduché
         a nezapratalo veľa miesta.“
   </p>
   <p>
    „Veľmesto,“ vysvetľujeme my. „Svetové mesto. Srdce celého sveta, ako vravia.“
   </p>
   <p>
    „Veď už,“ uznáva i ona. „Inakšie nebude. Ale ja by neprivykla. Mnoho sveta včera
         chodilo, hlava sa zakrúti. Nevestu ja zas len potiahla domov,“ zasmiala sa.
   </p>
   <p>
    „A čo bolo včera takého?“ spytujeme sa. „Nejaká slávnosť, trh, či čo, že bolo sveta?“
   </p>
   <p>
    „Ach, nie, nič takého. Čajsi ako teraz. Nevidíte, ako lietajú napríklad tramvaje, ako sa
         mätie svet, miesi popred obchody, preteká jeden druhého? Neslýchaná motanina! Najradšej
         pozerám z obloka, ako sa dolu hmýria: ibaže výhľad zastáva ten dom dolu.“ Ukázala nám na
         rue du Pimentel, z ktorej vidno iba proťajší chodník a pol cesty, ostatok zahrádzajú nízke
         staré domy z tejto strany. A na rue du Pimentel nebolo by živej duše, keby sa práve
         neponáhľal listár a či telegrafista. Na avenue d’Italie sa premáva len domáce obyvateľstvo,
         ale beznáročne, cele po domácky. Vidno ešte, ako poniektorí postávajú na prahu domov bez
         kabáta.
   </p>
   <p>
    „Veľmi chutná ulica,“ pochválili sme.
   </p>
   <p>
    „Veru hádam! Zaslúži sa dívať, ale zďaleka. Ísť do snovaniny, do krútňavy, božechráň!
         Včera som sa bola vybrala pohľadať vlny. Našla som ju dosť dobrú v jednom obchode.“
         Pochválila sa hodným klbkom vlnenej priadze popolavej farby. „Drahota veľká, na zutekanie;
         drahota vo všetkom. Ale ako si poradíš bez vlny? Pripletám päty synovi. Na pätách sa
         vyšklbujú najskôr, ale i na prstoch. Chlapi tuho dostupujú. Všetky ich doriadil, ako
         vidíte. Mal ich tucet nových, čo som mu uplietla. Ale čo je to: všetky ich roztrhal. Keď
         ich vyštopkám, bude treba chytiť sa do pletenia.“
   </p>
   <p>
    Zamyslela sa nad prácou: čo ju čaká, koľko sa má namáhať ihlami, kým napletie toľké
         kusy.
   </p>
   <p>
    „Aspoň sa čas minie,“ uspokojila sa. „Odmením nevestu. Ona, nebožiatko, nestačí. Viete,
         čo je mladosť!“
   </p>
   <p>
    „Bude vám azda i clivo trochu,“ ľutujeme ju.
   </p>
   <p>
    „Veru nie, nemôžem sa žalovať,“ zvolala živo. „Nevesta je celý deň pri mne, zhovárame
         sa, čas sa míňa.“
   </p>
   <p>
    „Azda vie španielsky?“ zadivili sme sa.
   </p>
   <p>
    „Ona francúzsky a ja španielsky,“ zasmiala sa. „Ide nám veľmi dobre. Ja jej nerozumiem,
         čo hovorí; ona možno ani toľko, ako ja jej. Ale má slovník, zhľadáva po slovníku. Neraz sa
         zasmejeme, že sa slová skrývajú. Nuž zabávame sa.“
   </p>
   <p>
    Na stolíku bol hrubý slovník francúzsko-španielsky a španielsko-francúzsky v jednom
         zväzku. Ukázala nám ho. Prišla mladá pani veselá a svieža. Vítala nás veľmi priateľsky.
   </p>
   <p>
    „Či je nie smiešno túlať sa po knihe kade-tade a vyberať slová?“ smeje sa stará pani.
         „Či nie Hermínia?“ obrátila sa k mladej panej.
   </p>
   <p>
    „Pani nám rozpráva, ako sa zhovárate a hľadáte slová,“ vysvetlili sme jej.
   </p>
   <p>
    „Áno, mnoho ráz vyjde na smiech.“ Začala sa i ona smiať. „Ale už počínam rozumieť,“
         pochválila sa.
   </p>
   <p>
    „Čo ako, takto sa lepšie zhovárať,“ vraví pani. „Ide lepšie od ruky bez slovníka. Keď
         syn príde, vynahradím si. Ona už len počúva, neborká,“ ukázala na mladú paniu. „I teraz
         vidíte, ako rapocem ani mlyn. Nuž prepáčte, keď nieto s kým ústa otvoriť. Syn prichodí o
         ôsmej, neraz o deviatej. Mnoho roboty, prichodí ostávať po hodinách v pisárni. Platia
         dobre, ale i on by radšej prikvitnúť včaššie.“
   </p>
   <p>
    Bolo badať, že sa premenila. Bola i prvej zhovorčivá, ale nepohovorila toľko ako teraz
         hádam za celý deň.
   </p>
   <p>
    „Ako sa má pán Choakýn?“
    <sup>
     [
     <a class="footnote" href="#ftn.d56e5305" name="d56e5305">
      166
     </a>
     ]
    </sup>
   </p>
   <p>
    „On už len v svojom San Sebastiane,“ odpovedá ona. „Nemohol mať miesta v Bordeaux.
         Odišiel, písal už dva razy. Peniaze núka: aby vás vraj išla hľadať a ponúknuť.“
   </p>
   <p>
    Zaďakovali sme veľmi a dali pozdravovať nášho priateľa.
   </p>
   <p>
    „Zajtra hneď mu odpíšem, že ste boli, ako sa máte. Bude veľmi rád.“
   </p>
   <p>
    „A zajtra možno nebudete stačiť písať. Prišli sme vás volať, či by ste nešli s nami
         trochu sa prejsť.“
   </p>
   <p>
    „Už veru vďačne,“ pristala. „Len kde sa zídeme?“
   </p>
   <p>
    Ani sme nehovorili nič iného, iba čo a ako sa zídeme a ako pôjdeme. Mladá pani sa nám
         nesľúbila. Že pôjde za rána k rodičom a ostane u nich do večera.
   </p>
   <p>
    „Nech sa mama vyhovorí a nahradí si, čo jej chybovalo toľké časy,“ riekla položartom,
         polonaozaj.
   </p>
   <p>
    Odobrali sme sa na Place d’Italie. Panie nás trochu odprevadili, ale iba na roh ulice du
         Pimentel.
   </p>
   <p>
    „Ja sa musím vrátiť,“ vyhovára sa pani. „Pôjdem písať môjmu. Pozajtre by bolo neskoro:
         bolo by mu dlho čakať.“
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5184" name="ftn.d56e5184">
        165
       </a>
       ]
      </sup>
      <span class="emphasis">
       <em>
        Pasteur
       </em>
      </span>
      — Louis Pasteur (1822 — 1895), slávny francúzsky
               chemik a bakteriológ. Objavil nový spôsob sterilizácie, tzv. pasteurizáciu. Roku 1855
               zaviedol štepenie proti besnote.
     </p>
    </div>
    <div class="footnote">
     <p>
      <sup>
       [
       <a class="para" href="#d56e5305" name="ftn.d56e5305">
        166
       </a>
       ]
      </sup>
      Joaquin číta sa Choakýn. Krstné meno Joachym.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5330">
       </a>
       - 26 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Na druhý deň boli sme zaránky na Gare d’Est, východnom nádraží. Tvorili sme súčiastku
         prúdu, ktorý sa valil do budovy a z nej na koľajnice k vlakom, stojacim v rade, len sa
         pohnúť a rušať. Z druhého oddielu, spoza rohu, vychodia z budovy na veľké nádvorie a z neho
         na ulice kŕdle ľudí, ktorí prišli železnicou. Mnoho sa ich hádže do tramvaje, autobusov:
         najviac sa ich spúšťa pod zem, že sa dajú odšutrovať do druhých odľahlých čiastok mesta.
   </p>
   <p>
    Z podzemnej chodby sa vynorila i pani z rue du Pimentel. Metropolitan ju previezol z
         jedného konca mesta na druhý. Ide odhodlane a hrdo akosi: nedá sa mýliť množstvom, čo sa
         hmýri okolo. Je pri nej syn, pán Maximo, vysoký ako matka, ešte čosi vyšší. S pýchou sa
         opiera o jeho rameno, sťaby sa chcela popýšiť, že sa má na koho spoľahnúť. Dali sme sa
         podzemnou chodbou k vlaku. Pán Maximo nás viedol ako skúsený Parížan. Vybral nám tichý
         vozeň, aby nám bolo pohodlne a odobral sa od nás. Musel ísť do úradu, vlastne do pisárne.
   </p>
   <p>
    Neostali sme dlho sami. Chodbičkou vozňa prichádzajú cestujúci s menšími uzlíkmi a
         batôžkami, ale i s kapsami a ozajstnými kuframi. Vyberajú si miesto, kde sa im zapáči, a
         ostanú na ňom, alebo položia naň uzlík, aby im ho iní nezaujali, kým sa budú prechádzať
         popri vlaku alebo sa zhovárať s priateľmi a rodinou, ktorá ich prišla vyprevadiť na
         železnicu.
   </p>
   <p>
    Cesta netrvala dlho, iba dve hodiny rýchlikom. Išli sme predmestím, malými mestečkami a
         osadami, ktoré rozosiali v okolí Paríža všakové priemyselné podniky. Zamieňajú sa popri
         vlaku lúky a polia, dúbravy, miestami parky a v nich ukryté kaštiele alebo cifrované
         letohrádky.
   </p>
   <p>
    Po rovni sa ukazujú zas skromné domce v záhradách. Pestujú zem pečlive, aby bolo čo
         posielať každé ráno do hlavného mesta. Vo vysmiatom kraji zjaví sa podchvíľou rozčupená
         budova, krov natretý na červeno, nad ním vysoký komín, hodne začadený tamhore. Žial, z
         máloktorého sa dymí. Budovy so zaprášenými sklami na oblokoch stíchli, veľké dvoriská
         spustli, sťaby vymreli. Zatíchol život: vykypel odrazu sťa sopka, keď sa stíši po prudkom
         výbuchu. Ľud v blúzach sa roztratil, vyhodený z práce veľkou poruchou, ochromivšou
         priemysel. Obzerá sa a stará, kedy sa nájde práca, čo dáva chleba a hojí boľačky, od
         ktorých chorie ľudská spoločnosť.
   </p>
   <p>
    Na šťastie vidno kŕdle chlapov pri cestách, pri tratiach: stavajú čosi, naprávajú,
         zdokonaľujú. Výpomoc vlády, aby bolo ako vydržať, kým sa nezobudia zo zamretia dumné,
         zanemené stavby s vysokými komínmi.
   </p>
   <p>
    Z vážnych, ťažkých myšlienok preberal nás jednostaj okolitý kraj. Pri každom záhybe, v
         okľuke cesty podkladá nám nové obrazy. Zem sa nedá vyhodiť z koľaje: smútok sa jej nechytá,
         starosť o zajtra sa jej nedotkne. Je neprestajne v práci, nedá sa z nej vyrušiť, ani ju
         nezastaví. Niekedy sklame, nesplní všetko, čo sľúbila; ale nesklame vo všetkom: ak v niečom
         ukráti, v druhom hľadí vynahradiť škodu. Polia a lúky sú bujné, ale okolo lúk je trápenia s
         mládzou. Narástla na div, ale dažde ju nedajú obriadiť a zobrať. Gazda sa preteká s časom,
         prieči sa a škriepi; ale času ostane skoro vždy navrchu. Gazda ho niekedy prekabáti, zhabe
         úrodu ukradomky, keď čas odpočíva a prestal robiť protiveň; ale neraz sa sklame. Čas sa
         spamätá a vyparatí, čo gazda ani nečakal. Po úbočiach vidno vinice. Hlavy sú vysoko, nie
         pri samej zemi ako po Dalmácií. Ale tiež čakajú na slnce, aby sa šťava, ktorej sa hodne
         nalialo do hrozna, premenila v sladký mušt.
   </p>
   <p>
    Vlak odrazu stíchol a onedlho zastal pod krovom. Zredikali sme sa čím skorej. Vlak akoby
         bol iba čakal, kým sa nás zbaví, začal sa rušať, spočiatku namáhave, ale pozdejšie chytil
         sa do behu, zaberá rovinou, až zanikol kdesi za oponou sadov a záhrad. Vyšli sme spod krova
         a pohli sa okolo stanice, kým sme nenašli východ. Pred stanicou boli povozy: drožky,
         omnibus akýsi, ba tuším i auto. Čakali na cestujúcich, ktorých nevidno, ak nerátame seba.
   </p>
   <p>
    „Málo nás vystúpilo,“ hovorí pani, „z toľkých, čo sa natisli do vlaku, my sami: a tu
         toľké príležitosti!“
   </p>
   <p>
    „Vezmeme si drožku,“ navrhujem ja. „Inakšie si neporadíme.“
   </p>
   <p>
    „Neškodilo by sa trochu prejsť,“ odpovedá pani. „Veľmi pekne je tu: pri ceste samý
         strom, chutné prechádzky. Ja by som tu hneď privykla. Ale keď nevieme cesty, radšej nech
         nás už len vezú.“
   </p>
   <p>
    Povedali sme ulicu a číslo: ale človek z vysokého sediska sa naklonil k nám a začal
         vysvetľovať čosi. Nebol to náš dobrý priateľ z Versailles! Nevyrážal každé slovo osebe,
         zreteľne. Vyrozumeli sme iba toľko, že sa mu čosi nepáči.
   </p>
   <p>
    „Ak sa mu azda ťaží,“ durdí sa pani, „nech tak nechá. Silená robota nebýva dobrá…“
   </p>
   <p>
    Na šťastie prišli priatelia. Čakali nás, ale sa zadržali niekde za nádražím.
   </p>
   <p>
    „Na tamtej strane je vlastne východ,“ vraví otec slečien.
   </p>
   <p>
    „A my že tu, lebo povozy tu stáli,“ vyhovárali sme sa.
   </p>
   <p>
    „Doviezli k vlaku ľudí a počkali, či nebudú mať pasažierov do mesta.“ Pozeral, čo a ako
         usporiadať veci. Bolo nás šesť: pani si prisadla k slečnám a k nám zas ich otec. „Vy
         pôjdete za nami,“ rozkázal druhej drožke. „V nej sú samé ženy,“ vysvetľoval nám, „nech sa
         držia za nami. I tak sa nepovezieme dlho: kus cesty bude treba ísť pešky.“
   </p>
   <p>
    „Boli by sme sa radšej prešli,“ vysvetľovali sme mu, „ale sme cestu nevedeli. Ani sme
         nerozumeli, čo nám človek vraví. Iste nám vysvetľoval, že nás nepovezie celou cestou.
         Rozumieme iba odpoly, často menej od polovice: pre tú výslovnosť.“
   </p>
   <p>
    „Keď hovoria, akoby boli medzi sebou,“ zazlieva on. „Cudziemu sa ťažko dorozumieť s
         nimi. Vravel vám, že na kuse je veľmi dovrchu a že bude prichodiť ísť pešky.“
   </p>
   <p>
    „A prečo nie hneď?“ ponúkli sme sa. „Prechádzka je pekná!“
   </p>
   <p>
    „Ale by bola pridlhá: zbytok škodí v každej veci. Pôjdeme radšej na vozíkoch, kým
         neprídeme, kde je do vrchu.“
   </p>
   <p>
    Vozíky šli po uliciach pekného mesta. Sú veľmi rovné, široké, vysadené stromoradím. Na
         oboch stranách sú domy, nie veľké, najviac pre jednu rodinu: ale sú veľmi dobre stavané,
         pohodlné. Ulice nám pripomínali veľmi ulice Versailles. Šalogátre i tu boli na mnohých
         oblokoch spustené.
   </p>
   <p>
    „Je u vás ako vo Versailles,“ oznámili sme mu.
   </p>
   <p>
    „Veď čo je dolu,“ ukazoval na ulicu, „stavali z väčšej čiastky za Ľudovíta. Čo je
         vyššie, pochodí zo starších časov. Ostatne i nové domy stavajú na starý spôsob. Obyčaj,
         možno i väčšia pohodlnosť,“ doložil.
   </p>
   <p>
    Skerovali sme do ulice trochu užšej. Začala hneď akosi vystupovať. Vozíky zastali,
         poslali sme ich domov. Boli sme radi, že sme zasa v hŕbke, ako kedysi na lodi a potom v
         Bordeaux.
   </p>
   <p>
    „Ako sa vám páči doma?“ mohli sme sa konečne pýtať slečien. Dosiaľ sme ich vlastne ani
         nevideli ako svedčí.
   </p>
   <p>
    „Ešte ta,“ odpovedajú nám, nie práve radostne.
   </p>
   <p>
    „Iba tak?“ zadivili sme sa. „Vidno, že sa vám vodí znamenite: Podnebie vám neškodí.“
   </p>
   <p>
    „Veru, červené sú a zdravé, chvalabohu,“ pochválila ich pani.
   </p>
   <p>
    Zahanbili sa, že ich chvália toľme. Riekli na vysvetlenie:
   </p>
   <p>
    „Necítime sa ako doma: chybia nám, ktorí ostali tam.“
   </p>
   <p>
    „Veď to nepotrvá,“ tešíme ich. „Za vami prídu, ktorí nemohli teraz.“
   </p>
   <p>
    „Ťažko sa zakupovať,“ sťažuje sa ich otec. „Bolo by na predaj i domov i kaštieľov, ale
         nie je ľahko vybrať. Pri niektorom je primnoho poľa: nie ľahko sa podobrať na veľké
         hospodárstvo, najmä nám, čo sme nie rozhľadení. Kto sa nevyzná, môže pregazdovať, prísť o
         to, čo má. Domy bez pozemkov vychodia zas akosi draho. Prichodilo by i reparovať,
         preinačovať: a v dnešných časoch roboty sú pridrahé. Nie sa ľahko zachytiť,“ dodal trochu
         zronený.
   </p>
   <p>
    „My sme videli v Bordeaux Američana,“ vraví pani, „ktorý je už tam dva roky. Kupuje dom
         a gazdovstvo, nemôže dosiaľ nájsť nič súceho.“
   </p>
   <p>
    „Nuž áno, treba sa obzerať, dávať veľký pozor,“ opakoval on. „Nie je vec ľahká kupovať.
         Kto si nedá pozor, potkne sa ľahko. Ľahko peniaze vypustiť, ale nie ľahko ich zarobiť.“
   </p>
   <p>
    Ulica ide hodne do vrchu. Je tesná a bude i stará. Domy na oboch stranách sú husto;
         horný rad je v strmine. I v ňom sú domy husto, ale sa neopierajú jeden o druhý, aby mali
         spoločné steny ako po mestách. Ostávajú medzi nimi medzierky. Niektorá, najmä v hornom
         rade, má strmé schodíky; idú nimi za dom. Iná má jednoduchý chodník. Medzierkami potečú
         jarky, keď nadídu dažde. Voda zo stráne steká na ulicu a potom už garádmi poberá sa popri
         ceste ta kdesi dolu.
   </p>
   <p>
    „My sme teda doma,“ zvestovali slečny.
   </p>
   <p>
    Zastali boli pri bráne, natretej na tmavočerveno. Je široká, oblúk nad ňou len že je
         zaokrúhlený, ale zato drží na sebe múrik s krovom tiež na červenkasto. Počkali, kým sme sa
         im pripojili všetci. Ostatne s bránou sme nemali nič do činenia, bude akiste iba na vozy:
         ale v múre hneď pri nej sú dvierka. Čakali sme chvíľku, že nám otvoria.
   </p>
   <p>
    „Nepočujú hádam,“ sťažuje si slečna a potiahla znovu gombík zvonca.
   </p>
   <p>
    Bol ozajstný gombík, čosi väčší od tých, čo nosievali za starodávna na mentiekach. Trčal
         v mosadznej jamke, pekne vyleštenej, sťa v mištičke. Keď ho potiahla, tam kdesi z druhej
         strany brány rozľahol sa milý akýsi štebot spiežovčeka, sťaby vyspevoval. Keď ho vypustila
         z ruky, vtiahol sa na svoje miesto do mištičky, iba čo sa poknísal, kým si uľahol v nej
         pohodlne.
   </p>
   <p>
    Dvierka šťukli kdesi, otvorili sa, vošli sme do dvora. Slúžka, ktorá prišla otvoriť,
         zmizla v dome hore dvoma-troma schodíkmi.
   </p>
   <p>
    „Tu vám je náš dom,“ zvestujú slečny, ukážuc naokolo.
   </p>
   <p>
    Kráčajú opatrne dvorom, lebo je vyložený zvariakmi dosť objemnými. Medzi nimi sa
         pretíska všetečné pažiť. Iste by vyhúkla vyššie, ale slúžka, nebodaj, zastarie sa do nej tu
         i tu, aby stromy nenarástli do neba.
   </p>
   <p>
    Dvor je nie veľký. Bude v ňom miesta ako v dvoch-troch väčších izbách. Ohradili ho
         múrom, vysokým na pol druha chlapa. Ostatne múr je iba z dvoch strán a z ostatných dvoch je
         dom, majúc krídlo k bráne a druhé na ulicu. V krídle, ktoré ide k dvierkam, sú dvere, k nim
         vedú dva-tri schodíky; krídlo od ulice je čosi kratšie.
   </p>
   <p>
    Múr bol iste z kameňa, možno netesaného: ale ho ovakovali. Drží tuho, vakovka nikde
         neodpadla: ale je veľmi rapavá, má v sebe výčnelky, lebo ju neboli vyhladili. Zato steny na
         dome sú cele hladké. Slnce sa od nich tuho odráža; nebodaj nie dávno, čo ich bielili. Ale
         ani belosť stien nemôže prebiť všade jednako. Po múre, ktorý ohrádza dvorík, ale čiastočne
         i po stene driape sa dohora veľmi hustá pleteň divého viniča. Lístie sa mu tuho zelenie, že
         hrá temer do tmava.
   </p>
   <p>
    „Všetko je tu staré,“ vysvetľuje nám hostiteľ. Iste mu neušiel všetečný pohľad, ktorý sa
         túlal po kútoch dvoríka.
   </p>
   <p>
    „Odpusťte, že prezeráme všetko, hádam i nešetrne trochu,“ vyhováral som sa. „Povážte
         radšej, že minulo mnoho rokov, čo sme nevideli starých domov. Viete sami: ako je všetko
         nové v Amerike.“
   </p>
   <p>
    „Nové a moderné,“ opravili ma slečny.
   </p>
   <p>
    „Vám sa páčia väčšmi stavby moderné?“ zasmiali sme sa. „Paláciky v Buenos Aires,
         napríklad v Avenide
    <sup>
     [
     <a class="footnote" href="#ftn.d56e5439" name="d56e5439">
      167
     </a>
     ]
    </sup>
    Alvear alebo Santa Fé?“
   </p>
   <p>
    „Veru, chutné sú tie Avenidy!“ zvolali oduševnene. „Ako je veselo previezť sa jednou z
         nich do Palerma a vrátiť sa dolu druhou: a najmä keď vyjdete z nich na Avenidu Callao až po
         palác Congressa.“
   </p>
   <p>
    Oči im zasvietili, tvár sa rozveselila pri spomínaní krás Buenos Aires. Komu sa raz
         vrežú do srdca, vieme, že ťažko na ne zabúdať. Mladosť rada život, veselosť, ruch, nádheru
         farieb a horúce, jasné slnce.
   </p>
   <p>
    „Predbežne len ostaneme tu,“ usmial sa otec. „Je všetko staré, neúhľadné: nie ako nové,“
         hľadel sa akoby vyhovárať. Ale i jemu svietia oči, tvár sa usmieva, ako mu pohľad padne na
         steny a múry, zatiahnuté viničom. „Nie je pekné, to je pravda: ale je milé a útulné.“
   </p>
   <p>
    „Milé a zaujímavé,“ dodali sme, pasúc oči na stenách, na krove domu, ktorý je trochu
         strmý a vysoký: má výhľady, akých nevídať na nových domoch.
   </p>
   <p>
    „Nehľadia na svet, ako hľadíme my,“ ukázal na slečny. „Ulice a domy neprihovárajú sa im
         tou rečou ako nám, ktorí sme sa v nich rodili a odrastali. Nieto čo vytýkať. Každý sa vinie
         k svojmu hniezdu, z ktorého vyletel, čo je i chudobné a malé.“
   </p>
   <p>
    „Veď sme my tiež rady tu,“ ozvala sa slečna Otília. „Nám sa tu tiež páči!“ V hlase akoby
         sa boli ozvali slzy. Poznámku otcovu pokladala iste za výčitku.
   </p>
   <p>
    „Ja uznávam, že sa vám nemôže páčiť tu ako tam: iba spomínam, do čoho padne, kto odíde z
         domu a svojej krajiny. Musí stráviť svoj vek v cudzom svete: necíti sa nikde doma. Deti
         medzitým rastú, prirastajú srdcom k novému kraju: kým sa nestane zlo na obe strany ako nám.
         Vám je zle, keď sme tu; nám je nevoľno, keď sme tam…“
   </p>
   <p>
    „Veru,“ zvolala pani, „i my sme ostali tak akosi: jednou nohou tu, druhou na druhej
         strane. Syn sa nechce hnúť z Paríža, už sa i oženil; dcéra zas, vydatá na tamtej strane v
         kampe, viazaná tuho, že sa nemôže hnúť. Môj sa zas len ťahá do svojho kraja. Hľa, ani v
         Bordeaux nemal miesta, kým nenašiel výhovorku a neutiekol domov. Neostáva nám, ako sa
         premávať z jednej strany na druhú: od syna k dcére a do San Sebastiana.“ Usmiala sa pri
         trápení a doložila: „Aspoň sa nám čas lepšie míňa na staré dni.“
   </p>
   <p>
    „Ale pán Choakýn nie je veľký priateľ mora!“ zasmiala sa slečna Otília.
   </p>
   <p>
    „Nájde sa ich i druhých, ktorí bočia od neho,“ ozvala sa slečna Eugénia a usmiala sa
         potuteľne.
   </p>
   <p>
    „To iste padá na mňa,“ zvolal som ja.
   </p>
   <p>
    „Nemôžete sa chváliť, že ste sa vyznačili na mori,“ riekla už cele úprimne.
   </p>
   <p>
    „Námorníkom už nebudem,“ odpovedal som, „radšej sa držím pevnej zeme.“
   </p>
   <p>
    Vošli sme do domu dvoma-tromi schodíkmi. Sú široké, akých dnes nerobia, i to z
         tľapkastých kameňov, ktoré položili na nízke múriky. Postlali im dobrej vakovky, aby ich
         mali na čo uložiť. Dubové dvere boli mocné a ťažké: nebodaj trvajú od tých čias ako sám
         dom.
   </p>
   <p>
    Múry na dome sú poriadne: bolo do čoho vpratať dvere a obloky. V oblokoch vystalo múru
         na duplované rámy a medzi vonkajším a dnukajším rámom bolo by kde nastlať machu, ak je i tu
         obyčaj držať mach v oblokoch miesto podušiek s pilinami alebo sečkou, aby do izieb
         neťahalo, keď je tuhá zima. V zime i čerstvé povetrie, keď ho je primnoho, škodí.
   </p>
   <p>
    Chodbu sme si tiež poobzerali: hostiteľ sa nenáhlil veľmi cez ňu. My sme si našli
         výhovorku, že sa treba zložiť zo zvrchníkov, upratať dáždniky a klobúky. Krútili sme sa po
         nej sem a tam; i v nej nás všeličo pútalo. Popri stene sú dlhé truhly, najskôr dubové, bez
         zvláštnych okrás. Vrchňov im nevidno: sú na nich pokrývky, akési koberčeky. Po stenách
         rozvešali krčahy, misky a taniere, mocné, hrubé, z hliny veľmi bielej. Na bielych plochách
         vypálili kvietky, zúbky, kolieska, hadovité čiary s bodkami alebo hviezdičkami, najmä po
         vencoch misiek a tanierov. Ozdoby neboli pestré, nenatískajú sa do očú krásou a nádherou
         farieb. Štetec majstrov, ktorý ich maľoval, nebol veľmi končitý: ale riad nebol bez ceny,
         zaslúži čestné miesto; bude iste veľmi starodávny. Nevídať ho už takého na našich stoloch.
   </p>
   <p>
    Vešiaky, na ktoré šli naše veci, tiež starodávne, boli tuším z kovaného železa. Uniesli
         by nie ľahké zvrchníky a klobúky, ale brnenie alebo vybíjaný budzogáň.
   </p>
   <p>
    Nuž mohol byť pôžitok, uznávam, krútiť sa medzi starodávnymi vecami: nebolo sa čo diviť,
         že srdce hostiteľa k nim prirástlo. Svetlo sa vkrádalo do chodbičky podlhovastým oblokom
         nado dvermi. Iba čo slečny v módnych klobúkoch a elegantných šatách na najnovší strih, hoci
         sa nosia v čiernom, iste pre smútok v rodine, nepristanú veľmi na tomto mieste v sviežej
         mladosti a veru i kráse. Ich myseľ lieta po iných nivách: rámec je hádam pripošmúrny a
         starosvetský, do ktorého sa nepracú ich mladistvé sny a pachtenia…
   </p>
   <p>
    „Je trochu akoby v kláštore u nás,“ šepla ktorási panej, kým sa skladala v chodbe.
   </p>
   <p>
    Paniu, myslím, nemala dobre svetáckosť a pomýlenosť v posudzovaní. Odpovedala ticho, ale
         hlasom pevným, v ktorom znelo hlboké presvedčenie:
   </p>
   <p>
    „Načim privykať. Trochu dobrej vôle a odhodlanosti. Mne sa zas u vás veľmi páči: ja by
         tu hneď privykla…“
   </p>
   <p>
    Salón bol veľký, vkusne zariadený. Náradie nebolo starosvetské, ale bude iste trváce.
         Látka a práca svedčí o dôkladnosti, ako vyrábali kedysi domáce náradie. Kresby na látke sú
         kvetované, šíria sa vo veľkých listoch bodliakovitej podoby. Neboli tlačené kadejako, ale
         ich vtkali do ťažkej, mocnej látky. Tmavočervená farba látky dodáva izbe akúsi slávnostnú
         tvárnosť. Po stenách sú obrazy, všetko novšie; ako vidno, samé pôvodiny. Nechybujú rodinné
         podobizne, veľmi vydarené. Badať na nich štetec, ktorým narábala ruka umelcova, nie
         hocijakého remeselníka. Divnými sa zdali vo vážnej svetlici chutné krajinky, rozvešané na
         dvoch-troch miestach, akoby nepatrili sem a pýtali sa von niekde: kričia tak mocne, že na
         prvý pohľad padli nám do očú. Hoci sa veľmi nesvedčí, len čo sme mohli, šli sme si ich
         obzrieť zblízka.
   </p>
   <p>
    „Pekné krajinky,“ chválili sme, hoci sme cítili, že umelcovi nelichotíme hobvieako
         povrchnou pochvalou. „Kto ich maľoval?“
   </p>
   <p>
    „Práce člena rodiny,“ odpovedá hostiteľ tichým hlasom.
   </p>
   <p>
    „Člen rodiny? Maliar?“ pýtame sa živo.
   </p>
   <p>
    „Nebol maliarom: mal iné povolanie…“
   </p>
   <p>
    „Nie maliar?“ divili sme sa. „Prečo sa nevenoval umeniu?“
   </p>
   <p>
    „Chcel sa mu venovať pozdejšie. Mal iné práce…“
   </p>
   <p>
    „A nevenoval sa!“
   </p>
   <p>
    Hostiteľ urobil smutný posudok ramenami.
   </p>
   <p>
    „Medzitým umrel. Nuž veľký smútok v rodine, ozajstná tragédia.“
   </p>
   <p>
    „A neskončil dielo života?“ zvolal som.
   </p>
   <p>
    „Ani ho nezačal,“ riekol trpko. „Ostali všetko len pokusy, námety, ako ich vidíte…“
   </p>
   <p>
    Počúvali sme ho ohromení. Hostiteľ, vidno, nerád prehlbuje tento príbeh. V očiach sa mu
         rozprestrel smútok; svetlica akoby sa bola zatiahla do čierneho závoja. Boli by sme nedbali
         počuť niečo určitejšieho o zmarenom živote — strom, ktorý vyvrátila víchrica alebo hádam
         podťala sekera: život, ktorý vyznel naprázdno, skončil predčasne, prv než vyplnil poslanie.
   </p>
   <p>
    Hostiteľ zbadal, že nás vec púta veľmi tuho, že sa premáhame nenaliehať na podrobnosti.
         Premohol sa a skoro proti vôli nám vysvetľoval:
   </p>
   <p>
    „Tragédia, ktorú neradi spomíname, aby sa nejatrili rany: chápete, čo vytrpela jeho
         žena. Nás tu vtedy nebolo, ale ona sa musela dívať na chradnutie muža a preniesť všetko až
         do konca. Nedajte pred ňou znať, že tušíte niečo…“
   </p>
   <p>
    „To je naozaj nešťastie,“ uznali sme i my.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5439" name="ftn.d56e5439">
        167
       </a>
       ]
      </sup>
      <span class="emphasis">
       <em>
        Avenida
       </em>
      </span>
      (špan.) — široká ulica
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5525">
       </a>
       - 27 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Odtrhli sme sa od obrazov a hľadeli zasa byt ľahostajnými.
   </p>
   <p>
    „Či by ste sa nešli prejsť?“ navrhli sme.
   </p>
   <p>
    „Poďme,“ súhlasili ostatní.
   </p>
   <p>
    Tamvon je slnce, veselo. Slečny skočili ochotne a vyšli popredku. Život a mladosť necíti
         sa dobre v dome, kde sídli smútok a v povetrí mu visia samé smutné rozpomienky.
   </p>
   <p>
    Vyšli sme zasa na ulicu. Obrátili sme sa do vrchu hrboľatou dlažbou z hrubých zvariakov.
         Domy sú staré, všetko ako náš. Badať, že majú múry tiež hrubé, brány pevné a ťažké.
   </p>
   <p>
    Na poniektorom vidno bielu záplatu: kusy, ktoré vybielili nedávno. Biela farba záplat
         veľmi odráža sa od ostatku.
   </p>
   <p>
    „Aké sú to biele miesta po stenách?“ pýtame sa.
   </p>
   <p>
    „To sú znaky, ktoré nechala vojna, ako na pamiatku,“ odpovedá hostiteľ. „Na každom
         mieste, čo vybielili znovu, vybúšila strela a vytrhla po kuse z múra.“
   </p>
   <p>
    „Vidno hodne tých znakov!“ zvolali sme, obzerajúc si trochu pozornejšie okolité domy.
         „Niektorý je rysavý. Nemáte sa čo žalovať. Máte hodne pamiatok z vojny.“
   </p>
   <p>
    „Nájde sa ich čosi, nájde. Uvidíme tu ďalej. Vidíte, tu nebolo veľmi zle: diery, ktoré
         ľahko zamurovať. Ostane iba biely fľak na stene.“
   </p>
   <p>
    „Boli by ho mohli zatrieť,“ riekli sme. „Nebolo by treba, iba obieliť celý dom znovu.“
   </p>
   <p>
    „Áno, veľmi ľahko,“ uznal i on. „Nebolo by znaku. Ale tuším už len ostanú tak, so
         záplatami.“
   </p>
   <p>
    „A načo?“ spýtali sme sa.
   </p>
   <p>
    „A kto ho tam vie?“ odpovedá on v rozpakoch. „Nechávajú ich tak, ako sú, napospol. Nie
         že sa azda zriekli, ale ja myslím, že ich nechajú, aby bola pamiatka.“
   </p>
   <p>
    „To ako že neodpustili ešte!“ zvolali sme.
   </p>
   <p>
    „Škoda sa stala,“ odpovedá on. „Škody veľké, väčšie, než badať na prvý pohľad.
         Pochopíte, nie je ľahko odpustiť, tobôž zabudnúť…“
   </p>
   <p>
    Nuž ľahko nahliadnuť, že pokojný obyvateľ neodpustí odrazu škodu, ktorú mu urobili bez
         príčiny na otcovskom dome. Odpustiť ešte by len odpustil hádam, ale ťažko zabudnúť.
   </p>
   <p>
    „Tiež hodná záplata,“ ukázal som na blízky dom. „Má veľmi dlhý chvost akýsi.“
   </p>
   <p>
    „Práve čo som prvej spomenul o škode. Vidíte dieru, ktorú vytrhol granát z múru. Z nej
         vychodí dlhá puklina skoro až nadol. Môžeme povedať, celá stena sa rozčesla. Zvonku nebadať
         veľkej škody, ale stena sa rozpukala celá. Okrem veľkých trhlín budú menšie. Budú i také,
         čo ostali v hĺbke. Ako môžeme vedieť, čo sa stalo múru? Možno, že je roztrhaný na kusy,
         podkľakne odrazu, hoci zvonku nebadať zmeny.“
   </p>
   <p>
    „Veru dosť ľahko, že je škoda väčšia, než sa ukazuje,“ uznali sme.
   </p>
   <p>
    „Majitelia si poprávajú sami svoje škody?“
   </p>
   <p>
    „Vláda im dala náhradu, ako na koho príde a či koľko bude stáť reparácia. Škody, ako
         vidíte tu naokolo, nieto. Zalepili diery, ako mohli, dostali i náhradu, čo patrila,“
         zvestoval nám on. „Nemá viac čo pohľadávať nikto.“
   </p>
   <p>
    „Ale nahradili azda i trhliny v múroch?“ spýtali sme sa. „Iste vzali do výpočtu i škody,
         ktoré sú nie zrejmé: napríklad otras, čo dom zniesol, keď doň búšila strela a rozčesla ho
         nadol: keď mu roztrhala vnútorný tmel, čo ho drží dovedna a spája kameň s kameňom…“
   </p>
   <p>
    „Nahrádzajú škody, ktoré sú zrejmé a čo treba reparovať. Škody, čo sa skryli pod
         vakovkou, nik nepôjde vyhľadávať. Obyvateľ cíti veľmi dobre, že škody mu nenahradili a ani
         nemôžu nahradiť. Trhliny a všetky pukliny vyjdú pozdejšie najavo, po rokoch: napraví ich
         čas, ako hovoríme.“
   </p>
   <p>
    „Urobili, čo bolo hlavné, náprava išla čo z väčšieho, ale sa predsa stala,“ skončili sme
         rozvažovanie.
   </p>
   <p>
    Kto by šiel vlasy kálať? Hľadeli sme i my na domy, čo majú záplaty, sťaby im nič
         nechybelo. Možno majú vnútornú chorobu v tele, ktorá ostane pritajená a ohrozí dnes alebo
         zajtra silu a pevnotu stavby. Ale vojna je vojna: obsahuje a nosí so sebou rany, ktoré sa
         nehoja. Popraviť sa popraví všeličo, ale poprávka nie je to, čo bolo prvej, kým nebolo
         treba poprávať: práve ako sa nemôže odstať, čo sa stalo. Biele záplaty v stenách značia a
         vyjadrujú cit obyvateľa o škodách, čo nenapravíš, ani nezaplatíš.
   </p>
   <p>
    Na všetkých domoch nestihli zaplátať rany. Na niektorom vidno veľkú dieru v hrubom múre.
         Zabili ju predbežne doskami alebo ju zakryli vrecami. Niekde s kusom rohu na dome chybí i
         kus krovu. Keď prší, voda tečie do domu, cedí sa dolu stenou a presakuje múrom. Nie ľahko
         plátať diery v krove, kde sú trámy a hrady dochrámané. Prichodí prerábať všetko odznova.
   </p>
   <p>
    Ulica ide tuho do vrchu. Kto ide hore ňou, stíši krok, i zastane a vydýchne si hlbšie.
         Obzrie sa nazad, či prešiel hodný kúsok a či hodne zostáva. Už tak alebo tak, i my sme
         urobili pokroky. O krátky čas sme vošli do brány prastarej bašty. Prešli sme pod jej ťažkým
         klenutím: trochu dunelo, keď sme pod ním kráčali.
   </p>
   <p>
    Kde je bašta, tam cesta prišla na vrchol. Od nej sa spúšťa zasa nadol, hádam ešte
         strmšie než z tejto strany.
   </p>
   <p>
    Starobylá bašta dostala tiež niekoľko rán. Ale stavba, ktorá pretrvala veky, vydržala,
         ako vidno, bez pohromy i tuhé výbuchy moderných striel a ich hroznú, ničiacu silu.
         Naostatok bolo by ju nepokladať za stavbu, ale skôr za bralo. Strela stačila vytrhnúť z
         vekovitého múru iba toľko, koľko obnáša jej objem. Trhlín a puklín v ňom nebadať.
   </p>
   <p>
    „Dobrá, solídna robota,“ chváli ju hostiteľ, ukazujúc na hrubé, počerné múry. V nich sú
         veľké, okrúhle skaly ako tekvice, vmurované a obliate maltou. Malta už dávno skamenela:
         zliala sa v jednotnú hmotu so skálím. Kamene, ktoré sú na povrchu stien, sa vybielili a
         vyhladili vetrom a dažďom toľkých století. „My už nevieme stavať takto dôkladne,“
         poukazoval. „Keď staviame, staviame pre seba: netrápime sa veľmi, či budú v našich domoch
         bývať naši pravnuci.“
   </p>
   <p>
    Vyšli sme na baštu a rozhliadali sa po meste. Je prívetivé a akosi vysmiate na slnci.
         Okolo neho sa rozkladá okolie, zvlnené kopcami: na jedných sú oráčiny, na iných vinice. Po
         nížinách sa tuho zelenajú krásne lúky. Nejeden kopec alebo väčší hrebeň nesie korunu lesa.
         Na briežkoch a medziach tam dalej ukazujú sa husté dúbravy. Obraz pokoja, šťastia a
         blahobytu: ťažko doň vpratať výjavy zápasov, náruživostí, múk a utrpenia, ktoré ponadeň
         prehrmeli.
   </p>
   <p>
    Dali sme sa chodníkom, ktorý vedie poliankou vŕšku; na nej stál kedysi hrad. Zrúcaniny
         sú zväčša pod zemou: pochoval ich čas. Ale stará bašta stojí hrdo, vzdoruje času a jeho
         nárazom. Chodník ide po múroch, vlastne po základoch stavieb. Steny sa dávno porúcali, ich
         rumy zasypala zem, na nej sa prijali kriaky a medzi nimi burina. Na miestach už uspeli
         vyrásť stromy.
   </p>
   <p>
    I pozostatky starých múrov podostávali rany. Vidno, že strely padali do nich husto,
         hustejšie než na domy, ktoré sme videli. Kde bola zem mäkšia, povytŕhalo jamy, veľké
         vahany, z ktorých zem vyhodilo a rozmetalo na všetky strany.
   </p>
   <p>
    Keď sme prešli vŕštek, na ktorom bol kedysi hrad, vkerovali sme zasa do ulice. Nie je
         veľmi strmá, je uľahlejšia, spúšta sa na rieku. Skaza je v nej väčšia, než v ulici, kde sme
         boli prvej. Domu bez záplat nieto, nejeden ich má hodne a veľké. Na niektorom chybuje pol
         steny, ale na mnohých vytrhlo celú stenu. Dom zíva otvorený sťa škatuľa, ktorej vyborili
         jednu stranu. V jednom chybí celá bočná stena, ale povala a podlaha stojí. Sporák stojí na
         mieste, drží sa hore koncom na kuse podlahy. Nebolo by treba, iba prirobiť stenu a večeru
         by mohli začať variť odrazu. Prizreli sme sa lepšie, čo vlastne chybí, že nerobia s domom
         poriadok. Videli sme, že druhá stena je vypučená. Pri výbuchu jednu stenu vyborilo a
         položilo k domu na hŕbu, ostatné striaslo mocne, vypučilo ich, že sú akoby bruchaté. Nebudú
         ich ani plátať. Múry by podkľakli, keby sa ich išli týkať, zrútili by sa na hŕbu.
   </p>
   <p>
    Do tejto ulice strieľali spredku, odkiaľsi spoza rieky. Veľký kus jej ostal v rumoch.
         Kde stáli nedávno domy, vidno iba hŕby skália. Kde-tu z neho trčí kúsok múru. Tento kus
         mesta zastihla úplná skaza: všetko domy starosvetské, ktoré pamätali Ľudovíta XIV., hádam i
         starších kráľov. Ulice by boli prislúchali vlastne do múzea, nie pred pažeráky ťažkých
         diel.
   </p>
   <p>
    V tej ulici kdesi sme natrafili na rodný dom slávneho bájkára.
    <sup>
     [
     <a class="footnote" href="#ftn.d56e5609" name="d56e5609">
      168
     </a>
     ]
    </sup>
    Urobili z neho múzeum. Pod stenou je pekné súsošie. Domu sa nestalo nič. Ulica
         schodí na námestie, ktoré je už na rovni. Na ňom stojí pomník toho istého básnika,
         predstavuje ho postojačky. Odnieslo mu tiež jednu nohu až po koleno. Nezrútil sa z
         podstavca, lebo mu ostala ešte jedna noha a drží sa čosi i na dlhom plášti, ktorý mu visí
         dolu chrbtom a padá na podstavec.
   </p>
   <p>
    „Nedala by sa tá noha napraviť?“ spýtal som sa.
   </p>
   <p>
    „Napraviť by sa hádam dala,“ odpovedal mi. „Ale niektoré veci nebudú možno ani naprávať.
         Budúce pokolenia budú mať pamiatku na to, čo sa tu stalo: možno výstrahu, ak by jej bolo
         treba…“
   </p>
   <p>
    Badať nedôveru na všetky strany. Nie nedôveru vo vlastnú životaschopnosť, ale v
         úprimnosť nepriateľa, ktorý narobil škody a nechce platiť náhradu. Neutrálni dávajú vinu
         Francúzsku, že sa dalo na militarizmus, imperializmus, keď vymáha, čo mu patrí. A čo
         dostane, z toho nebude môcť povyplácať všetky škody. Požiadavky vyšli veľké, lebo škody
         boli ešte väčšie.
   </p>
   <p>
    Za námestím je starobylý chrám: stavba pologotická s vysokou, štíhlou vežou. Je hotová
         až do kríža: neostala šutá ako veže na niektorých veľkých chrámoch. Uhly, výčnelky, rímsy a
         okrasy poobtĺkalo a obrýpalo, vakovku poodbíjalo. V oblokoch mali znamenité maľby na skle:
         nejednu tabličku vybilo, v čistých, skvelých obrazoch ostávajú prázdne štvorčeky. Nedajú sa
         nahradiť novými, ani zalepiť ríšskymi bankovkami. Prázdne diery v maľbách budú sa škeriť i
         naďalej. Škody tu narobila paľba z pušiek a guľometov. Na kostol sa sypali guľky ani krúpy.
         Ale dopadol naň i granát: vyrazil kus krovu, dotkol sa veľkého oltára, dochrámal sochy a
         podrúzgal ozdoby.
   </p>
   <p>
    Drobná paľba i dnu narobila veľkej škody. Porozbíjala sklá na oblokoch, poobtĺkala
         steny, dolámala sochy a okrasy, porozbíjala reliéfy, predstavujúce muku Spasiteľa. Boli z
         jemného porcelánu sťa škrupina: kde dopadla guľka, rozsypala sa na kúsky.
   </p>
   <p>
    Pod chórom je pekný obraz novej práce. Jeho čerstvé, živé farby divno sa odrážajú od
         stariny v chráme. Na obraze je sám Kristus, ako posilňuje a teší umierajúceho hrdinu vo
         francúzskej rovnošate. Pod obrazom vo veľkom ráme je menoslov farníkov, zahynuvších „na
         poli slávy“. Okolo menoslovu prevesili trikolóru. Našli sme pri ňom kyticu a venček z
         kvetov, ktoré sú ešte čerstvé. Obyvateľstvo nezabúda na hrdinov, chlúbu svojho mesta. Hľa,
         len dnes ráno doniesol ktosi venček a kytku čerstvých kvetov.
   </p>
   <p>
    Pristúpili sme k menoslovu, čítame mená, ako idú v abecednom poriadku. Niektoré
         priezvisko sa opakuje dva i tri razy. Priezvisko Gilbert je štyri razy uvedené. Možno
         všetci štyria Gilberti pochádzali z toho istého hniezda…
   </p>
   <p>
    Vrátili sme sa po prechádzke popred mestský dom. Stojí osamote, cele nový, sťaby ho bol
         zo škatuľky vyňal. Tá priveľká novosť tiež neznamená nič dobrého. Je veľmi pekne, slnce
         hreje, kraj sa jagá v jeho sláve ani preporodený…
   </p>
   <p>
    „Koľkí ľahli do čiernej zeme, mocní a bujarí, čo by sa boli tešili z tohto pekného dňa?“
         natíska sa nevdojak otázka. Nevieme urobiť počet. Azda lepšie ani ho už nerobiť…
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5609" name="ftn.d56e5609">
        168
       </a>
       ]
      </sup>
      <span class="emphasis">
       <em>
        dom slávneho bájkára
       </em>
      </span>
      — t. j. Jeana de La Fontainea (1621 —
               1695), známeho francúzskeho bájkára, ktorý napísal 12 kníh bájok
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5636">
       </a>
       - 28 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Zo slnca vrátili sme sa zasa do starodávneho domu. I on má na rohu hodnú záplatu. Škodu
         napravili, dieru zaplátali veľmi ľahko. Nebolo vraj puklín ani trhlín, iba čo vytrhlo kus
         múru. Horšia bola iná rana; nezastihla dom, ale ranila srdce majiteľky. Na tie rany a
         trhliny nieto náhrady: môže ich zahojiť iba čas, ktorý na všetko leje, ako Samaritán,
    <sup>
     [
     <a class="footnote" href="#ftn.d56e5645" name="d56e5645">
      169
     </a>
     ]
    </sup>
    balzam útechy.
   </p>
   <p>
    Privítala nás pani v čiernom, ktorej sme prvej nevideli. Vrátila sa domov, keď sme my už
         boli vyšli.
   </p>
   <p>
    „Vitajte u nás,“ pozdravila nás srdečne. „Tešilo by ma, keby ste sa cítili ako doma.
         Čakali sme vás ako najlepších priateľov.“
   </p>
   <p>
    Hovorila nám s úsmevom. Usilovala sa dodať tvári veselosti, i premohla sa: ale z očú
         nezdolela zohnať hlboký smútok. Zapustil korene prihlboko, zakotvil sa v samom srdci.
   </p>
   <p>
    „I my sme sa tešili na túto návštevu,“ ubezpečovali sme ju „Neboli by sme mohli odísť z
         týchto krajov a nepozdraviť priateľov.“
   </p>
   <p>
    „Nuž pekne, veľmi pekne,“ odobrovala. „Priateľstvo je veľká útecha. Neraz padne z neba
         neočakávane ako dar, ktorému sme sa nenazdali. Ako sa vám páči naše mesto?“ pýtala sa nás.
   </p>
   <p>
    Hovorila veľmi zreteľne, peknou výrečnosťou. Máloktoré slovo sa nám vymklo. Jej hlas
         znel milo akosi, zvučala v ňom struna ozajstnej srdečnosti. V cudzom starobylom dome, o
         ktorom sme dnes ráno ani nechyrovali, cítili sme sa odrazu ako doma.
   </p>
   <p>
    „V našom meste je trochu smutno: či nie?“ prihovorila sa nám.
   </p>
   <p>
    „Smutno ako smutno,“ odpovedali sme. „Smutné sú iba zrúcaniny a stopy, ktoré zanechala
         vojna,“ ubezpečovali sme. „Keby nie to, mesto by bolo veselé a veľmi milé. Starobylý náter
         mu neškodí, robí ho milým najmä nám, čo sme žili v samom novom a najnovšom toľké roky. I
         minulosť má kúzlo: a nad mestom visí akoby ešte živá, predvádza iba prívetivé stránky.
         Badať, aké bolo šťastné a veselé v minulosti. Kus bývalého šťastia rozostrelo sa i nad
         skazou a zrúcaninou. Cudziemu sa ukazuje zas len s veselou, prívetivou tvárou.“
   </p>
   <p>
    „No, tak už áno,“ prisviedča pani. „Minulosť nesie vždy trochu útechy. Ona je
         prieberčivá. Čím sa väčšmi vzdiali od svojej doby, tým pečlivejšie vyberá, čo odniesť. Nám,
         ďalekým potomkom, donáša už len, čo mala dobrého a pekného. Čo bolo smútku a utrpenia,
         pohodila cestou, pokryla závojom zabudnutia. Čo jej je, tichej a spokojnej, smútok jedného
         pokolenia, alebo práve jednotlivca?“
   </p>
   <p>
    Usmieva sa zvláštnym úsmevom, nad ktorým oko pozerá kamsi, visí s bôľnym výrazom na
         akomsi výjave, ktorého my nevidíme, ani netušíme.
   </p>
   <p>
    „Dnes ste sa trochu prešli,“ obrátila sa k slečnám. „Zišlo by sa vás vytrhnúť častejšie
         z tohto ovzdušia a vyviesť na slobodu.“
   </p>
   <p>
    Chce ich povzbudiť, aby si nedali odobrať usmievavú prítomnosť a držali sa stranou od
         smútku. Na nej badať, že nežije v prítomnosti: minulosť je jej bohatstvo, na nej visí
         všetkými žilkami srdca.
   </p>
   <p>
    Obed sa minul dosť skoro. Bol chutný a bohatý; príprava, aká zodpovedá dobrej
         francúzskej kuchárke. Ich jemné plnené cestá, ako naše pirohy, sú už temer ani nie jedlá,
         ale umelecké výtvory. Pečienku nám dali na starodávny spôsob: bola vypečená úplne. S ňou
         prišiel na stôl veľký výber zeleniny a všakových šalátov.
   </p>
   <p>
    „My jeme mnoho zeleniny,“ vysvetľuje nám pani, „máme radi výber čím väčší.“
   </p>
   <p>
    „Bolo by sa jej škoda strániť,“ odpovedali sme, „v kraji, kde jej je toľko. Radosť
         pozrieť na vaše záhrady a priesady.“
   </p>
   <p>
    „Pôda je úrodná, zelenina z nej chutná,“ ohlásil sa otec slečien. „Mne chutí lepšie než
         kde inde. Môžbyť preto, že som doma,“ doložil, pozrúc na dcéry.
   </p>
   <p>
    „Nebola ani u nás najhoršia,“ ozvala sa slečna Eugénia. „Šalát je veľmi krehký, keď je
         čerstvý. Hovorievali sme, že sa láme a puká ako sklo.“
   </p>
   <p>
    „Áno, môžbyť,“ uznáva otec. „Neraz sme i predpojatí a neuznanliví…“
   </p>
   <p>
    Doniesli i syra, čerstvého ovocia, ktoré prišlo rovno zo záhrady. Okúsili sme i hrozna.
         Žalujú sa naň, že nezrie, ako by sa patrilo. Dažde a zlé časy nežičia mu slnca, keď by bolo
         treba najväčšmi. Doniesli i slivák, broskýň a jemných hrušiek, ba i melónov: prichodilo
         okúsiť zo všetkého po troche. Na stole bolo víno, ktoré doniesli z Ameriky z vlastných
         viníc, z ďalekej provincie kdesi v Andách.
    <sup>
     [
     <a class="footnote" href="#ftn.d56e5691" name="d56e5691">
      170
     </a>
     ]
    </sup>
    Prešlo ekvátor,
    <sup>
     [
     <a class="footnote" href="#ftn.d56e5697" name="d56e5697">
      171
     </a>
     ]
    </sup>
    cestu vydržalo cele dobre. Poznať, že ním narábali skúsení vincúri.
    <sup>
     [
     <a class="footnote" href="#ftn.d56e5703" name="d56e5703">
      172
     </a>
     ]
    </sup>
    Dostalo dobré vlastnosti francúzskych vín. Kto je nie dokonalý znalec, sotva by
         sa domyslel, že zrelo na protivnej pologuli.
   </p>
   <p>
    Museli sme okúsiť i dezertného vína. Bolo nám prituhé a ohnivé.
   </p>
   <p>
    „S ním si najlepšie dávať pozor,“ poznamenali sme, odložiac poháriky. „Hodilo by o zem.“
   </p>
   <p>
    „Je v ňom mnoho slnca,“ odpovedali nám. „Slnce je vínu všetko: sila, sladkosť, vôňa,
         chuť i farba. Tam nikdy nezlyhá ako tu. Toho roku sa celkom spreneverilo. Mohla byť
         oberačka ako málokedy, keby ho bolo bývalo viacej.“
   </p>
   <p>
    Ku koncu obeda akoby bolo bývalo v starobylom dome veselšie. I panej sa smútok tratil
         chvíľami z oka. Tu i tu zableskla v ňom iskierka srdečnej radosti. I naša výslovnosť ju
         akiste zabávala trochu. Podivné obraty, ktoré sme vymýšľali v pomykove, rozháňali ťažké
         tiene. Zaujíma stopovať chodníčky a zákruty, ktoré si vyhľadáva neskúsený, aby sa dorozumel
         a nezabŕdol: ako sa skrúca a hľadá, keď nemá naporúdzi výrazu, ktorý by priliehal ako-tak
         na predstavu.
   </p>
   <p>
    „A teraz sa prejdeme trochu po okolí,“ navrhli nám.
   </p>
   <p>
    „Zíde sa veru,“ pristali sme vďačne.
   </p>
   <p>
    Pani v čiernom sa chystá s nami. Mládež sa schytila naradovaná, že pôjde zasa na
         slobodu. Zišli sme na námestie, na roveň. Neďaleko okypteného bájkára a básnika čakali nás
         autá. Bolo by bývalo zábavnejšie previezť sa na bričke, ale treba povážiť, že sme nakrátko.
         Krátke chvíle načim využiť.
   </p>
   <p>
    „Tiež vyslúžili kapituláciu,“ ukázal hostiteľ na autá, sivé a obstarné, ako socajú
         obláčky dymu. „Nemyslite si, že budete mať autá Buenos Aires, vždy vyleštené a hladké.“
   </p>
   <p>
    Vsadli sme do nich; pohli sa námestím a išli dlhou ulicou, kým sme sa nedostali do poľa.
         Autá štrkali a hrkotali trochu, ale išli dobre. Kde bol kopček, nestačili. Človek musel
         pristúpiť plôšku, ktorá dáva stroju prvú rýchlosť. V taký čas ostávali za nami oblaky
         zádušlivého kúru, stroj hrmel čosi hrubším tónom, sťaby bol vrčal od jedu. Hámy boli dobré,
         kormidlo pracovalo bez chyby: nebezpečie nebolo. Ostatok je starosť majiteľa: či má stroj
         tichý a či má radšej, keď je už raz vozba, aby bola s bubny a ťapšami.
   </p>
   <p>
    Vysvetľovali nám, čo a ako bolo vtedy okolo mesta. Každý rozhovor vychodil zas len na
         ten istý predmet. A bude sa vracať dlho naň, možno kým svet svetom bude. Mesta sa vojna
         dotkla dva razy: na počiatku a na konci. Oba razy sa pri tom meste obrátila. Druhý raz
         obrat bol úplný, ústup odtiaľto už bol stály, bez návratu, hoc išiel veľmi pomaly a váhave,
         najmä spočiatku. Ale obrat skrsol tu, čím ďalej, tým väčšmi rástol a ku koncu sa sponáhľal.
         Nepriateľ bol prešiel i rieku, že pôjde na Paríž, ale rieka mu bola osudná: musel sa vrátiť
         za ňu, uťahovať sa a ustupovať od nej, sťaby bol v nej našiel porobeninu…
   </p>
   <p>
    „Tam je cintorín v úbočí,“ ukazovali nám. „Urobili v ňom oddelenie pre vojsko.“
   </p>
   <p>
    Videli sme lesík krížov bielych a tmavých. Nad oddelením Francúzov, nad bielym lesíkom,
         veje veselo trikolóra na vysokom sťažni. Druhí nemajú zástavy. Odpočívajú ticho pod tmavými
         krížmi v cudzej zemi, ďaleko od svojich. Zem nepriateľa prijala i ich ubolené kosti do
         svojho lona, dožičila im večného odpočinku.
   </p>
   <p>
    Prešli sme popri hôrkach a dúbravách. Divne príde dívať sa na mladú horu, ako tuho ženie
         zo starých vylámaných pňov. Niekde nevidno ničoho, iba mlaď, z nej vyčnieva kde-tu kyptavý
         sochorec, bez vrcholca, s obkliesnenými konármi. Strely šibali do hôrok tuho, klčovali,
         kosili stromy, dodrúzgali všetko, čo bolo v ceste. Na hory bili delá nepriateľa, aby nemal
         v nich útulku ani jeden, ani druhý, keď sa im blížil.
   </p>
   <p>
    Na hore badať poprávanie. Reparácie nie sú v rukách ľudí, výborov, odborov, konferencie,
         ani odborných znalcov. Vzala ju jednoducho na seba príroda, bez porád a nôt začala
         reparáciu ako svedčí, od spodku, od počiatku. Mlaď siaha temer do pása starým obkliesneným
         svedkom veľkej búrky. I kýpte a sochorce sa zazelenali. O päť-šesť rokov príroda dokončí
         dielo: mlaď pokryje, prerastie kýpte a pne, zatuší zhubu, ktorá tadiaľto prehrmela sťa v
         povíchrici.
   </p>
   <p>
    I roľník vykonal, čo padlo naň zreparovať. Pozapĺňal jamy a veľké vahany, pozbieral
         smeti a črepy gúľ a granátov. Predal ich kupcovi, nech ich predá zas umelým rukám, ktoré
         vedia vyrábať vkusné predmety na pamiatku i z týchto smutných odhodkov. Na poliach, ktorými
         prešla búrka a zanechala za sebou kadejaký nečin, hŕby mŕtvych a ranených, dnes stoja kríže
         zbožia veľmi husto. Roľník iba čaká chvíľu, aby pozvážal do záčinu, čo boh požehnal tak
         hojne.
   </p>
   <p>
    „Bohaté sú vaše zeme,“ zvolali sme nad tou krásou. „Lúky sú tiež pekné.“
   </p>
   <p>
    „Toho roku úroda bola dobrá,“ riekli nám. „Ľudia sa veľmi chvália.“
   </p>
   <p>
    „Tiež náhrada za škody. Rany zacelejú pomaly.“
   </p>
   <p>
    Keď sme vyšli z jednej zákruty, zazreli sme miesto, ktoré sa zabelelo zďaleka. Nad ním
         sa belie vysoký sťažeň, na ňom veje dlhá zástava. Ako sa blížime k miestu, nie je ťažko
         rozoznať na zástave pásy a hviezdičky. Tiež cmiter pod neveľkou horičkou; ležia v ňom
         vojaci Spojených štátov, ktorí padli v bojoch v tomto okolí.
   </p>
   <p>
    Prišli sme na miesto a zastali. Chlapi skladali práve ohromné podlhovasté debny z kamiónov.
    <sup>
     [
     <a class="footnote" href="#ftn.d56e5750" name="d56e5750">
      173
     </a>
     ]
    </sup>
    Na každom konci je rukoväť, ako mávajú kufre, aby bolo za čo lapiť, keď ich idú
         skladať alebo nakladať. Na strane sú dva či tri baraky, dobre stavané. Od ich krovov razí
         tuho zápachom decht. V barakoch sú samé debny, jedna ako druhá, všetky jednaké, poukladané
         jedna pri druhej a zasa jedna na druhej, že ich vyjde od zeme do povaly tri a či štyri
         rady. Každá má pri rukoväti kytku kvietia, malú, ale chutnú. Práve na jednu, ktorú chlapi
         vyložili na miesto, kladú kytku.
   </p>
   <p>
    Pod zástavou je celé pole bielych krížov, vsadených rad-radom do zeme. Pod každým
         odpočíva vojak Spojených štátov. Ale krížov nie je ešte dosť.
   </p>
   <p>
    „Zvážajú mŕtvych z druhých krajov,“ vysvetľujú nám chlapi, pracujúci okolo debien.
         „Pochovajú ich dolu nižšie. Nedbali by, aby hroby ich ľudí boli na jednom mieste, nie
         rozosiate po celom kraji. Dolu nižšie kúpili kus zeme, urobia z nej cmiter. Tak budú ležať
         spolu.“
   </p>
   <p>
    „Bože, koľká žalosť na jednom mieste!“ zavzdychala pani v čiernom. „A sklady mŕtvych,
         ktorých rozvážali pod krovy! Načo ich išli hýbať?“
   </p>
   <p>
    „Budú spolu,“ vysvetľuje jej brat, náš hostiteľ. „Bude viať nad nimi zástava vlasti. Či
         je nie pekne?“ ukázal na vysoký stožiar, na ktorom viala zástava. „Pod ňou budú vence a
         kvietia. Prídu ich navštíviť zďaleka, priatelia a rodina, donesú kytky a vence. I teraz je
         pod stožiarom samý veniec a kytica…“
   </p>
   <p>
    „Spoločný hrob je predsa len veselší, hoci je v cudzej zemi, ako keby bol osamelý niekde
         na medzi alebo v brázde,“ riekla ktorási slečna.
   </p>
   <p>
    Išli sme na pole mŕtvych po strednej ceste. Z oboch strán idú ako hriadky alebo záhonky,
         medzi nimi úzke chodníky. Okolo nás samý biely kríž, ale kde-tu sa belie medzi nimi hviezda
         Izraelitu. Začali sme čítať mená na krížoch. Jesto ich i slovanských; našli sme i slovenské
         mená medzi nimi. Nemeckých mien tiež bolo niekoľko.
   </p>
   <p>
    „Toto sú naozaj Spojené štáty,“ riekol ktosi. „Nový svet, nový národ, ktorý sa tvorí
         pred našimi očima z toho, čo v starom svete pozvyšovalo.“
   </p>
   <p>
    „Národ, čo je syn skoro všetkých národov,“ riekol ktosi iný. „K jeho veľkosti a moci
         prispeli všetci po troche. Platíme mu všetci riadnu daň v krvi z roka na rok.“
   </p>
   <p>
    „Je naozaj zrastený s inými národmi, najmä Európy, hneď od koreňa. Nie dcéra Veľkej
         Británie, ale syn celej Európy. A že sa vraj ohradí a osihotí od ostatného sveta, nebude
         mať s ním do činenia…“
   </p>
   <p>
    Z veľkého auta-obra, ktorý má päť a či šesť radov sedadiel jedno za druhým a ktorý práve
         pritrielil k barakom, schádza hodná hŕbka cestujúcich v cestovných oblekoch a plášťoch.
         Niektorý je elegantný, pochodí z lepších parížskych skladov. Zhŕkli sa okolo človeka, ktorý
         sedel pri vodičovi a sňal popolavú čiapku. Rozpráva im veci, čo patria im a my nemáme práva
         počúvať. Ukazuje na horizonte čosi, ide rukou naokolo, zastavuje sa, kde sú vŕšky a hôrky.
         Počúvajú ho pozorne, v kŕdliku okolo neho sťa kurčatá, keď sa zhŕknu okolo kvočky, ktorá
         vyhriebla kdesi zrno a začala ich zvolávať.
   </p>
   <p>
    Jeden z nich vystúpil na briežok nad samým cmiterom, postavil kasňu na trojnohu.
         Nacielil šošovku, kam chcel; rozstúpili sa, aby obraz nepokazili. Hľadia vystupovať, ako
         zodpovedá veci a zvláštnosti miesta a okolnosti. Rukoväť na kasni začali krútiť; ozvalo sa
         tlčenie, ako keď zúbok šťuká o zúbok. Ktorási z tých v peknom plášti odhrnula na stranu
         závoj, čo jej visel z klobúka a padá jej pred tvárou, a poberá sa odmeraným krokom k
         stožiaru. V ruke nesie väčšiu kyticu kvietia, tuším ruží, a kladie ju medzi ostatné na
         úpätí stožiara veľmi dôstojne a pomaly.
   </p>
   <p>
    „Preboha, pozrite, čo robia!“ zvolala pani v čiernom, predesená. „Dali sa fotografovať
         na tomto mieste pri deji, ako je kladenie kvietia na hrob! Komu by to zišlo na um:
         povedzte, komu!“
   </p>
   <p>
    Bola rozčúlená, siahala si na tvár rukami. Triasli sa jej, z hrudi sa dvíhali bôľne
         stony.
   </p>
   <p>
    Obstúpili sme ju útrpne. Dojalo nás mocne jej utrpenie. Brat ju začal tíšiť.
   </p>
   <p>
    „Ale, prosím ťa, prečo sa rozčuľovať? Vec v dnešných časoch každodenná. Priemysel
         filmový urobil pokroky, zaujal všetko: vo vzduchu, na zemi a vo vode. Zaberá nové svety,
         hľadá nové javiská a nové predmety. Keby si chodila do biografu, vedela by si, kde všetko
         musia ísť za kúskom chleba, a i tak sa vyčerpávajú a musia poľovať nové dojmy a výjavy.“
   </p>
   <p>
    „Ja neviem, čo má hľadať filmový priemysel na tomto mieste a pri takom deji?“ žalovala
         sa ona. „Ak i nás sňali!“
   </p>
   <p>
    „Prosím ťa: kde by nás mohli sňať! Vidíš, že sme cele na strane. Nie, neboj sa, my
         nevyjdeme. Veď nepatríme k spoločnosti; neplatili sme umelcovi, aby nás zvečnil…“
   </p>
   <p>
    „Dobre, dobre,“ uspokojila sa trochu. „Už nešťuká v ich kasni. Hybajme čím skôr, aby im
         ešte čo nezišlo na um.“
   </p>
   <p>
    Vysadli sme do povozov. Náš hostiteľ nám vysvetľoval:
   </p>
   <p>
    „Má oslabené nervy. Rozčúli sa pre akúkoľvek pletku. Naostatok fotograf sa dnes
         kdekoľvek vstrčí. Prečo by sa nedal fotografovať, kto chce nakladať a má svoj zabezpečený
         kapitál?“
   </p>
   <p>
    Radšej sme mlčali. Nesladilo sa nám vysvetľovať, čo myslíme o tých veciach.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5645" name="ftn.d56e5645">
        169
       </a>
       ]
      </sup>
      <span class="emphasis">
       <em>
        Samaritán
       </em>
      </span>
      — obyvateľ palestínskej Samarie, ktorý podľa biblie
               poskytol pomoc ranenému pocestnému
     </p>
    </div>
    <div class="footnote">
     <p>
      <sup>
       [
       <a class="para" href="#d56e5691" name="ftn.d56e5691">
        170
       </a>
       ]
      </sup>
      <span class="emphasis">
       <em>
        Andy
       </em>
      </span>
      — horstvo na západných brehoch Južnej Ameriky s mnohými
               vyhasnutými sopkami
     </p>
    </div>
    <div class="footnote">
     <p>
      <sup>
       [
       <a class="para" href="#d56e5697" name="ftn.d56e5697">
        171
       </a>
       ]
      </sup>
      <span class="emphasis">
       <em>
        ekvátor
       </em>
      </span>
      (z lat.) — rovník
     </p>
    </div>
    <div class="footnote">
     <p>
      <sup>
       [
       <a class="para" href="#d56e5703" name="ftn.d56e5703">
        172
       </a>
       ]
      </sup>
      <span class="emphasis">
       <em>
        vincúr
       </em>
      </span>
      (z nem.) — vinohradník
     </p>
    </div>
    <div class="footnote">
     <p>
      <sup>
       [
       <a class="para" href="#d56e5750" name="ftn.d56e5750">
        173
       </a>
       ]
      </sup>
      <span class="emphasis">
       <em>
        kamion
       </em>
      </span>
      (z franc.) — nákladný voz, auto
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5802">
       </a>
       - 29 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Na spiatočnej ceste vrátili sme sa cez dedinu.
   </p>
   <p>
    „Uvidíte, ako je po našich dedinách naokolo,“ vysvetľuje nám.
   </p>
   <p>
    Dedina má iba jednu ulicu. Cesta cez ňu je obriadená. Odpratali skálie a rumy, odhádzali
         na hŕby. Dedinu rozrúcalo do základu. Na miestach ostalo kúsok múru, kúsok uhla hore
         koncom. Miestami neostalo kameňa na kameni. Zarazilo nás, koľké hŕby rumu vyšli z neveľkého
         domu. Ale po múroch, ktoré ešte stoja, poznať, aké boli steny. Mohli trvať tisíc rokov bez
         reparácie. Kde sú základy dobré, gazdovia odpratali rumy, očistili, vyrovnali základy, čo
         sa kývalo, zrútili: na tých istých základoch stavajú príbytky zo starého kameňa. Môžeme
         povedať, domy ostanú tie isté, ibaže budú prestavené. „Presypané“, ako by povedali u nás.
         Ruka roľníkova, jeho sporivosť a pilnosť, húževnatosť a prítulnosť k rodisku, k starým
         mravom vykoná divy. Za rok, za dva odstráni i ostatnú pamiatku zhuby, ktorá dnes škúli ešte
         na nás zo všetkých kútov. Dedina bude tá istá, čo bola, iba obnovená. Dnes vidno iba kde-tu
         dom na hŕbe. Všade stavajú; niekde vyhnali do krova, inde i pokryli novou, červenkavou
         škridlou. Duch zotrvačnosti, ktorý kotví hlboko v roľníkovi, nedá vyvádzať novoty, ale ten
         istý duch nedá zas obci zmiznúť z povrchu zeme, keď bola na hŕbe.
   </p>
   <p>
    „Tá obec hore,“ ukazovali nám ju, ako sa belela v stráni a krovy sa červeneli, „je už
         prestavená cele, ako bola pred vojnou. Ničoho v nej nepremenili. Každá rodina má už svoj
         krov.“
   </p>
   <p>
    Keď sme sa odberali večerom od panej, zas jej ležal smútok v očiach. Ale sa premáhala,
         hľadela sa usmievať. Tváre slečien, čo boli ožili na prechádzke, zatiahli sa zádumčivosťou.
         Keď sme sa poberali tichými ulicami mesta, ich tváre sa už nerozveselili.
   </p>
   <p>
    „Keby sme i my mohli ísť,“ vyslovili ticho svoju túžbu.
   </p>
   <p>
    „A prečo?“ pýtajú sa panie. „V ceste ste sa tešili na dom. Mesto je ozaj milé a pekné.“
   </p>
   <p>
    „Ale je veľmi staré a tiché,“ žalovali sa. „Vidíte ulice!“ ukázali na ulicu pred sebou.
         Bola ozaj tichá. Je ticho a zádumčivo; mesto akoby driemalo na brehu rieky. Je i pristaré,
         sťaby ho boli odložili do múzea. Mladá duša túži za pohybom. Išla by radšej, kde ideme my,
         do skvelého mesta.
   </p>
   <p>
    „Tu je pekne,“ dohovára pani. „Všade je pekne, kde duša priľne: a čo ako, tu je domov,
         ozajstná vlasť.“
   </p>
   <p>
    „Veď ju my milujeme: ale i tá druhá je pekná, v nej ostali ostatní: bratia, mama.“
   </p>
   <p>
    Zas predstúpil kraj andský, tiež milý. Veselý dom pri viniciach. V ňom veselo, ozýva sa
         smiech a šant detí. Práca ide usilovne a neraz pri speve vo viniciach a v pivnici.
   </p>
   <p>
    „Budete zasa spolu,“ tešia ich. „Bude vám veselšie, než bývalo, keď si budete rozprávať,
         čo ste videli, skúsili, a oni vás budú počúvať. Zatúžia za krajmi, ktoré ste navštívili,
         budú vám závidieť.“
   </p>
   <p>
    Vidina rodiny okolo stola zahnala dumu z tvári, vyniesla na ňu veselosť.
   </p>
   <p>
    „Budete mať tu niekedy veselý domec a budete v ňom všetci: i tu vám bude veselo. Hádam
         veselšie než kdekoľvek inde.“
   </p>
   <p>
    „Spolu, spolu,“ opakovala pani. „Kde sú všetci spolu? Viete, ako vtáča vyletí z hniezda,
         keď mu podrastú krídla? I deti sa rozídu, každé osud volá inde, keď mu nadíde čas. I váš
         čas príde, že ho musíte slúchnuť. Pôjdete za jeho hlasom dobrovoľne a ktovie či nie s
         radosťou. Viete, na čo narážam,“ pripomenula im.
   </p>
   <p>
    Na tejto prechádzke zazreli sme poniektorú bielu záplatu po domoch. Pred hostincom, čo
         stojí v peknom sade, je od cesty ohrada so železnými tyčami. Výbuch granáta vytrhol kus
         ohrady. Odsekol tyče sťaby nožom, odniesol kus pilierika. Majiteľ nedal naprávať. Pilier
         nechal okyptený, iba čo ho dal zaliať maltou, aby sa nerozpadol. Dieru v ohrade zaplietol
         mocným drôtom. Pleteň drôtovú popriväzoval o tyčky, aby držala dovedna. Ohrada je mocná a
         pevná, iba čo má na sebe pamiatku na vojnu. Budú ju možno ukazovať aj hosťom, čo zavítajú,
         že i hostinec si odniesol pamiatku z veľkej vojny.
   </p>
   <p>
    Na stanici nám akosi všetkým prišlo clivo. Prichodilo sa naozaj lúčiť od dobrých
         známych, možno priateľov.
   </p>
   <p>
    „Ďakujeme za lásku a veľké priateľstvo,“ ďakovali sme ešte raz, keď sme tušili, že vlak
         nie je ďaleko.
   </p>
   <p>
    „Nemáte za čo,“ odpovedali skromne, stískajúc nám ruku.
   </p>
   <p>
    „To ako to: za čo by bolo,“ odpovedáme.
   </p>
   <p>
    Zišlo nám na um, ako sme ostali bez peňazí, ako nám ponúkli pomoc z dvoch strán. Starý
         priateľ tam zďaleka ešte i teraz nám ju núka.
   </p>
   <p>
    „Ak bolo za čo, nebola veľká vec. Nestálo ustávania, ani obetí. Tešilo ma, že som vám
         mohol byť v niečom na pomoci. Ale,“ obrátil zrazu, „ten predmet sme objavili. Nadhodíme
         niečo o druhom: keď druhý raz prídete, nezabudnite nás navštíviť.“
   </p>
   <p>
    Pokrútili sme hlavou v pochybnosti.
   </p>
   <p>
    „Sotva my budeme už mať príhodu chodiť na týchto stranách,“ odpovedali sme. „Ak by sme
         náhodou prišli, nezariekame sa zaskočiť do vášho mesta. Aspoň by sme uvideli, ako sa
         obnovilo.“
   </p>
   <p>
    „Nie je reč o tomto meste,“ odpovedal trochu smutne. „Spomínali ste, že hádam pôjdete
         zasa na staré miesto, do Ameriky. V tom prípade nezabudnite nás navštíviť.“
   </p>
   <p>
    „A čo?“ zadivili sme sa. „Vy sa chystáte nazad? Veď ste sa chceli preniesť pomaly na
         tieto strany!“
   </p>
   <p>
    „Hádam ostaneme už len tam, kde sme,“ odpovedal. Hovoril ľahostajne, ale predsa akoby
         bol mal tieň na tvári.
   </p>
   <p>
    „Premenili ste úmysel?“
   </p>
   <p>
    „Mysleli sme, že ostaneme, ale nevychodí,“ riekol tichšie. „Nemôže vyjsť: skúška sa
         nedarí. Kto chce urobiť, čo sme my mali pred sebou, nech sa ponáhľa, kým korene nezájdu
         prihlboko. Stromy presádzajú malé: keď odrastú, neprijmú sa v inej záhrade. I nám tak
         vychodí, iste sme sa oneskorili; lepšie sa nehýbať.“ Hádali sme, na čo naráža, a tušili, že
         ťažko nesie nezdar. Pokus nevydaril sa dobre, ale ktovie, či ho urobili ako svedčí.
   </p>
   <p>
    „Možno klamete sa,“ dohovárali sme mu. „Urobte pokus ešte raz, ale väčší. Presťahujte
         všetkých, ale do svojej domácnosti,“ doložili sme.
   </p>
   <p>
    „I ja na to pomýšľam,“ priznal sa, „ale ma nadchodí pochybnosť.“
   </p>
   <p>
    „Uvidíte, že druhý raz pôjde lepšie,“ tešili sme ho. „Vy ste sa neopozdili.“
   </p>
   <p>
    Vlak prihrmel, zastal pod krovom, ktorý stojí na stĺpoch. Skočili sme do vlaku, ktorý je
         preplnený, ako vždy. Bolo nám ľúto nechať tých, čo ostali a kývali za nami. Vlak sa hýbal,
         dívali sme sa pred stanicu na nich, ako nás pozdravovali.
   </p>
   <p>
    „Mesto pod starou baštou,“ mysleli sme, „je milé, a tiché: kde ho nebude priťahovať?
         Cítiť v ňom teplotu hniezda. I mladým prirastie k srdcu, nech sa len usadia nadobre.“
   </p>
   <p>
    „Žena privykne všade,“ tvrdila pani, „len nech má povinnosti. Všade jej je dobre, kde má
         šťastnú domácnosť. Povinnosť a domácnosť viaže. Moja dcéra je šťastná v Amerike, syn je zas
         šťastný v Paríži. Najhoršie rodičovi, keď sa dá rozpŕchnuť deťom, každému na inú stranu.
         Jednou nohou stoj tu, druhou na tamtej strane.“
   </p>
   <p>
    „Dom je smutný mladým,“ uznali sme.
   </p>
   <p>
    „Veľmi smutný,“ prisviedča ona. „Nemal ich doň doviesť, ale hľadať dom pre seba. Mohli
         prísť všetci a žiť, ako sú zvyknutí. Mohol, ak chcel, zavolať k sebe sestru: ktovie, či by
         sa nedala nahovoriť. V inom dome padol by z nej ľahšie smútok, čo na ňu priškrel a zaujal
         celý dom.“
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5888">
       </a>
       - 30 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V jedno popoludnie sa smoklilo tuho. Paríž bol akýsi smutný, sťaby sa žaloval cez
         popolavý fáteľ. Stromy opustili vetvy, sťaby smútili na brehu rieky, že od nich uteká hádam
         do krajov veselších, necháva ich v údolí sĺz a plaču. Nemohli sme ísť na väčšie prechádzky,
         ani na potulovanie ulicami: chodil, iba kto musel po nich.
   </p>
   <p>
    „Poďme do veľkých obchodov a skladov. Ak ich nekúpime so všetkým činom, budeme prezerať
         tovar, prevracať ho ako iní, aby nepoprel v tejto mokrote.“
   </p>
   <p>
    Prešli sme cez Pont Royal pešky, pod dáždnikom. Je temer proti rue du Bac. Autobus by
         bolo bývalo škoda brať; nemali sme určitého smeru, iba ako ísť po obchodoch, čo sú hneď za
         Louvrom.
   </p>
   <p>
    Vošli sme bránou, čo je proti samému mostu a vedie do dvora, do ktorého vchádzali kedysi
         v slávnostnom rúchu a parádnych kočoch, nieto pod dáždnikom. Že pôjdeme dvorom a zastavíme
         sa pred Gambettom, čo robí: či volá ešte vždy na zástupy, alebo hádam začal i on hromžiť na
         zlý čas, ktorý toľme domŕza tých, čo sú pod strechou: nie to jeho, čo je pod holým nebom. V
         ten čas sme zazreli pred dverami Louvra dlhý rad áut. Boli medzi nimi i pekné, iste
         súkromné autá zámožných ľudí, ale i obyčajné taxíky, sťaby sa boli uchýlili do veľkého
         dvora, kým sa vyplače nebo nad rozmoknutým Parížom.
   </p>
   <p>
    „Bude nejaká slávnosť,“ začali sme hádať. „Svadba alebo krštenie; ktovie, či nie
         zasadnutie alebo zhromaždenie.“
   </p>
   <p>
    Pobrali sme sa i my k nim. Pridalo sa nám pozrieť oblokom, ktorý je nízko, že môžeš
         vidieť cezeň dnu; zarazil nás veľký výber dáždnikov. Nevideli sme ich toľko ani v
         najväčších obchodoch za Louvrom alebo okolo námestia Veľkej opery. Poukladali ich hore
         koncom do stojanov, stáli jeden pri druhom, karôtka na kvake, ako už býva v obchodoch, aby
         bolo kde poznačiť cenu v tajných písmenách, ku ktorým majú kľúč poniektorí, čo stoja na
         odpredaji a gazda ich zasvätil do tajností obchodu.
   </p>
   <p>
    „Aký zvláštny obchod, naozaj!“ zadivili sme sa. „Prvý raz, čo ho vidím.“
   </p>
   <p>
    „Ja sa tiež nemôžem rozpamätať, že by bolo bývalo čo takého v tomto dvore, keď som bol v
         ňom po iné razy,“ potvrdil som i ja. „Za Louvrom, to už hej; vieme, že sú obchody na
         odbory; ale v samom paláci! A ešte obchod, ohraničený na dáždniky!“
   </p>
   <p>
    „Poďme i my pozrieť,“ volá ma spoločník. Bolo beztoho mnoho ľudí, čo vchádzali.
   </p>
   <p>
    Vstúpili sme teda. Dvere boli otvorené; na každej strane ťažké, čierne krídlo, obité
         železom. Rám z kameňa okolo nich, tiež očernetý, bol akýsi rapavý, skoro akoby kameň na
         žarnove. Možno zub času vyďobal doň jamky, ak nemal robiť čo pilnejšieho. Pri dverách stál
         domáci človek v rovnošate; za stolíkom iný, tiež v rovnošate, predával vstupenky po franku.
   </p>
   <p>
    „Zaslúži zaplatiť po franku za toľkú zbierku,“ pomysleli sme si. „Kde by sme ich videli
         toľko na hŕbe, a nebodaj všakových druhov a cien.“
   </p>
   <p>
    „Ráčte odložiť dáždniky a palice!“ napomenul nás iný v rovnošate, čo postával pri
         dverách z druhej strany; iste vedú kamsi dnu. Ukázal nám rukou práve k skladu dáždnikov.
   </p>
   <p>
    Ženička nám odobrala naše, ešte sa cedilo z nich trochu, a na kvaku zakosídlila karôtku
         s číslom a postavila ich hore koncom do stojana, čo bol temer ešte prázdny pri ostatných.
         Naše dáždniky utkveli, kde iné, stali sa čiastkou zvláštnej zbierky, čo nás sem privábila.
         Dali nám za ne po bliaške s číslom.
   </p>
   <p>
    Čo robiť? Z prehliadky dáždnikov nebolo nič. Išli sme za inými popri človeku v
         rovnošate, čo nám prvej ukázal na sklad dáždnikov a odoberal vstupenky. Vstúpili sme
         dverami hore dvoma schodíkmi do predsiene. Rozhliadali sme sa, kde sme. Ide kdesi ďaleko,
         po schody, čo zapratali temer celú jej šírku. Vedú dohora, možno sa nám i zídu, ak pôjdeme
         po nich. Aj iní sa poberajú hore nimi.
   </p>
   <p>
    Nemohli sme ísť len tak bez poriadku. Do predsiene, k jednej i druhej stene, naznášali
         všakového kamenia, najviac v tablách, postavili ich alebo i poopierali o stenu. Nie sú veru
         celé, najviac kusy: kdesi ich dolámali. Vytesali na ne všakové výjavy, ale ich tiež
         nerozoznať dobre, lebo sú dosť poobíjané: z niektorého kusa chybí mnoho, ostal iba kúsok,
         úlomok sochárskej roboty iste zo starých čias. Prišla na naše časy, ale vidno, doriadená:
         nebodaj padla do rúk, čo nevedeli s ňou zachádzať. Netušili hádam, že by sme mohli stáť o
         ňu my, už dosť ďaleké pokolenie, ktoré má beztoho na všeličo sa dívať.
   </p>
   <p>
    Zvláštna náhoda! Hneď neďaleko vchodu natrafili sme na známeho.
   </p>
   <p>
    „Ako sa máte?“ spytuje sa.
   </p>
   <p>
    „Len tak pomaly. Mrcha čas. Pľušte, Paríž sa nudí,“ odpovedáme.
   </p>
   <p>
    „Ale my sa nenudíme. Vieme prejsť času cez rozum. Keď je najhoršie, že nehodno psa
         vyhnať na ulicu, uchýlime sa do zbierok, študujeme pilne. I vy, ako vidím, ste sa chytili
         za rozum. Prišli ste vynaložiť mrcha čas na peknú robotu. Prezeráte zbierky.“
   </p>
   <p>
    Vyrozprávali sme mu, že sme sa pobrali vlastne za Louvre do veľkých obchodov: no cez
         oblok zazreli sme výber dáždnikov a išli sme si ho obzrieť. A ono nebol odpredaj ani
         výstavka dáždnikov, ale dáždniky, čo oddali návštevníci, keď prišli do domu obzerať iné
         veci. Vidíme, že miesto jednej výstavky vhupli sme do druhej, sami nevieme ako.
   </p>
   <p>
    „Miesto remesla a priemyslu máte starožitnosti a umelecké zbierky,“ zvolal on. „A
         zriedkavé, môžete byť istí.“
   </p>
   <p>
    „Vy ste si ich poobzerali podistým dokonale,“ vravím ja. „Skladáte svoj Paríž. Budete ho
         mať poriadnu hŕbku.“
   </p>
   <p>
    „Usilujeme sa, usilujeme,“ prisviedča on. „Dnes že zaskočím sem, zopakovať trochu, čo
         som videl. Ale dávno, čo sme sa nevideli. Kde sme sa boli sňali? Bude pol roka, či dva
         mesiace? Vidíte, ako zabúdame v Paríži na veci dôležité!“
   </p>
   <p>
    „Boli sme tuším pred mestským domom, minulý týždeň bolo,“ pripomenul som mu. „Pol roka
         nemôže byť, ani len pol mesiaca.“
   </p>
   <p>
    „Už sa pamätám,“ zaradoval sa. „Od tých čias som bol zasa v Hôtel de Ville; poobzeral
         som si ho dnu. Či je nie zaujímavejší zdnuka než zvonku?“
   </p>
   <p>
    „Ja veru som v ňom nebol,“ priznal som sa.
   </p>
   <p>
    „Hm,“ zarazil sa. „Ale azda pôjdete čím skorej?“
   </p>
   <p>
    „Veru neviem povedať. Nebude možno kedy.“
   </p>
   <p>
    „A aký to ponesiete Paríž? Vy len tak čo z väčšieho?“
   </p>
   <p>
    „Veľmi chybný bude: neúplný a kusý.“
   </p>
   <p>
    „Škoda, veľká škoda,“ ľutoval. „Nebude hoden mnoho. Ja sa držím poriadku. Dnes že budem
         študovať ľudí a ich obyčaje.“
   </p>
   <p>
    „A ja som myslel, že zbierky,“ zadivil som sa.
   </p>
   <p>
    „Zbierky som si prezrel dosť dobre. Dnes si radšej poprezerám ľudí a ich obyčaje.“
   </p>
   <p>
    „Máte hneď mňa: človeka, čo pozerá Paríž napovrchu,“ ponúkol som sa mu.
   </p>
   <p>
    „Jesto ich mnoho, čo zaobchodia s ním ako i vy. Možno väčšina, čo ho navštívia. Ale
         nedbám, môžeme ísť spolu,“ pristal i on. „Vidíte, čo je tu, všetko je dokaličené. Málo
         kusov nájdete, čo sú v celosti.“
   </p>
   <p>
    „I mne padlo prvej do očú, keď som prezeral kúsky všakových sochárskych prác. Leží ich
         hodne na všetky strany.“
   </p>
   <p>
    „Doriadili ich,“ ukázal na úlomky sem a tam. „Ani my si nevážime umenia, ako by sme
         mali, ale predsa myslím, neopovážili by sme sa odraziť rameno skoro pri samom pleci tejto
         peknej žene.“
   </p>
   <p>
    Postavil sa pred sochu krásnej ženy, čo stojí hanblive na podstavci a hľadí ukryť nahotu
         pred toľkým diváctvom. Chybí na nej ruka i veľký kus ramena.
   </p>
   <p>
    „I ja myslím, že by sa azda neopovážili doráňať ju,“ odpovedal som. „Bolo by nám ľúto
         ublížiť dielu ako toto. Vidíte, ako si ho vážime,“ ukázal som na ženu, čo akoby ju boli
         oddelili od ostatných kusov do kaplice a či do šiatra z tmavej látky, že sa odrážala ešte
         mocnejšie jej krása. „A predsa priam po tieto dni bol som na vidieku a videl som v starom
         kostole sochy bez rúk a bez nôh na hlavnom oltári. Pekné reliéfy, čo predstavujú muku
         Spasiteľa, sú roztrieskané; obloky povybíjali, kde boli na skle vypálené obrazy starej,
         podivnej práce. Na námestí bola socha starého La Fontaina. Tiež mu odrazili nohu od
         kolena.“
   </p>
   <p>
    „Aha,“ zvolal živo, dovtípil sa, o čom je reč. „Vy ste sa šli potulovať po spustošených
         krajoch.“
   </p>
   <p>
    „Nebol ani veľmi spustošený,“ riekol som. „Diery na domoch zaplátali, čo bolo na hŕbe,
         vystavili alebo stavajú. Vojna sa ho iba dotkla, akoby mimochodom, a hneď sa uhla a prešla
         na iné strany. Ale predsa ostali stopy: takéto kusy, hádam ešte horšie, než ako ich vidíme
         tu. Budúce pokolenia, keď ich prídu prezerať, ako my tieto, a uvidia, čo sa s nimi stalo,
         čo povedia?“
   </p>
   <p>
    „Že by sa neodvážili odraziť nohu na soche La Fontaina, hocpriam nevedia si ceniť
         umenia, ako by zaslúžilo.“
   </p>
   <p>
    „Podistým povedia a pomyslia si jednou cestou: ,Ľudstvo predsa len pokročilo a
         zošľachtilo sa od tých zdivočelých čias‘.“
   </p>
   <p>
    „Je pravda: ľudstvo robí pokroky,“ riekol on. „Ale takto v dôvernosti medzi sebou môžeme
         zas uznať, že ľudia sme akosi vždy tí istí.“
   </p>
   <p>
    Nešli sme ďalej, nechcelo sa nám hovoriť naďaleko o týchto veciach.
   </p>
   <p>
    „Tiež ho doriadili dokonale,“ riekol a ukázal nám sarkofág, vypracovaný na všetky
         strany.
   </p>
   <p>
    Na bokoch mu vykresali bitky, inde zas tance a radovánky, obrady alebo príhody zo
         života. Ale ho dobre dochrámali. Na rezbách chybuje tu hlava, tu noha. Niekde prilepili kus
         nosa, čo bol odbitý, ale poznať, kde plátali. Plátanie je vždy plátanie. Na jednom boku
         černie sa na ňom veľká diera.
   </p>
   <p>
    „Vybili ju barbari, aby bolo ľahšie kutať, keď rabovali a zhľadúvali poklady.“
   </p>
   <p>
    „Nebodaj,“ odpovedal som. „Na všetkých sarkofágoch, čo vidíme, napríklad v Soline pri Splite,
    <sup>
     [
     <a class="footnote" href="#ftn.d56e5997" name="d56e5997">
      174
     </a>
     ]
    </sup>
    sú naboku diery. Na vine sú sami mŕtvi. Žiadalo sa im odnášať do hrobu všakové
         zbytočnosti, ešte i šperky z bronzu alebo zlata, ba i peniaze. Ľudia sú lakomí, barbari či
         nebarbari: berú, čo nájdu; kde nenájdu, kutajú.“
   </p>
   <p>
    „Máte trochu pravdu,“ uznal i on. „Barbari brali z lakomosti. I my by sme brali, ale by
         sme dali do múzea, čo nájdeme. Mŕtvym netreba všakových vecí, lepšie ich darovať na
         dobročinné ciele alebo držať v zbierkach.“
   </p>
   <p>
    „Tu sa zišiel celý Olymp,“
    <sup>
     [
     <a class="footnote" href="#ftn.d56e6007" name="d56e6007">
      175
     </a>
     ]
    </sup>
    ukazuje na sochy a poprsia, čo rozostavili tam kdesi všetko okolo krásnej ženy,
         čo má oddelenú búdku. „Škoda, že sa nezišiel celý. Chybia poniektorí členovia.“
   </p>
   <p>
    Pobrali sme sa hore schodmi, ale len do kolena. Od neho sa delia na dve ramená: jedno
         vedie z jednej, druhé z druhej strany na poschodie. V postrannej chodbe našli sme
         vykopaniny, práce pekné, ale i obyčajnejšie, čo pochodia z Tunisu a Alžíra.
   </p>
   <p>
    „Nevyšli z rúk veľkých majstrov, ako tie, čo sú v prízemí,“ poznamenal. „Baňa na krásu
         je Itália, a ešte lepšia Grécko.“
   </p>
   <p>
    „Veľké diela, vidno, nedali si Gréci z domu,“ riekol som ja. „Čo bolo najkrajšieho,
         nevyvážali za hranicu.“
   </p>
   <p>
    „Neboli utisnutí na vývoz krásy,“ vysvetľoval mi. „Mali dosť iného čo vyvážať
         neokrôchaným susedom, predávať za pekné peniaze alebo i za suroviny. Boli národ všestranný,
         mali talent do všetkého, narábali dlátom ako nikto, vyrábali z prostého kameňa krásu.
         Predstavili ju zreteľne a ľahko, že ju môže vynájsť ktokoľvek, i neskúsený a neumelý, čo
         ani nemá poriadnej predstavy o nej. Ale zasa vedeli sa obhadzovať i v kupectve. Predávali
         výrobky za pekné peniaze alebo ich zamieňali za suroviny. Ich kupectvo zhŕňalo za ne veľké
         bohatstvá do ich miest a osád z celého sveta. Kramári, akých nebude ani nebolo: zruční, ale
         buchnutí do krásy.“
   </p>
   <p>
    Pozastavil som sa. Tvrdil, čo dejepis neuznáva, nepotvrdzuje dnešná skúsenosť.
   </p>
   <p>
    „V minulosti boli kupci,“ riekol som mu, „tiež nie najhorší, čo sa Grékov nezľakli:
         Benátčania, Janovčania. Dnes máme veľké národy, čo sa honosia svetovým obchodom a
         priemyslom.“
   </p>
   <p>
    „Veď nepoviem — rozmery by boli,“ uznal on. „Ak vynikáme, vynikáme v rozmeroch. Máme
         všetkého viac, i bohatstva, než mali oni. Ale nie sme zaľúbení do krásy, nie sme
         všestranní, že by sme sa mohli zdobiť umením ako oni. Nezdedili sme od nich snahy a obyčaje
         ozdobovať sa, lebo sme jednostranní. Bohatstvo a zbytok, čo sme pozhŕňali, obraciame radšej
         na iné veci. Na pôžitky, čo hovejú viac telu než krasocitu. Staré bohatstvo v Benátkach i
         tu v Paríži, treba uznať, hľadelo sa tiež zdobiť, ako vedelo. Nedalo umelcom zaháľať a
         zaspať; vstrekovalo im do žíl chuti a popudu, aby sa mali do roboty. Dnešní boháči nestoja
         veľmi o tie veci. Nerečiem, že by sa nerojili okolo zlatníckych výkladov alebo okolo blokov
         s peknými kožušinami: vedia i zaplatiť pekné peniaze za kožku hranostaja alebo modrej
         líšky. Zmôžu sa i na veľkolepý povoz o šiestich alebo ôsmich cylindroch, v ktorom sa je
         pekne rozvážať po uliciach a poliach: ale uznajme, že v tých veciach nie je umenie, čo
         okrašľuje život, dodáva mu lesku, príťažlivosti a kúzla, aby neostal holý a prázdny — bez
         pôžitku vyššieho druhu.“
   </p>
   <p>
    „Je trochu pravda, čo hovoríte. Bohatstvo bočí tuho od umenia,“ uznal som.
   </p>
   <p>
    „Nie že bočí, ale ho zaprelo, nechce ho ani uznať, lebo ho za nič nemá,“ začal sused
         rozprávať trpko. „Vidím veľmožov,“ pokračoval, „na každom kroku. Vyšvihli sa v obchode
         alebo veľkom priemysle; nazhŕňali bohatstva, že im temer zavadzia. Iných vypestovala náhoda
         alebo talent, že vynikli v spoločenskom živote alebo sa vyhrievajú na úslní veľkých
         politických úspechov. Majú i oni v ruke bohatstvo, lesk a moc. Ale málo som ich videl
         tisnúť sa okolo obrazov a sôch po výstavách a ateliéroch. Máloktorý začrie hlbšie do vrecka
         a posmelí umelca: ,Nože braček, hore sa do roboty: pretieraj oči, vymaľuj mi niečo súceho,
         hoci takého, čo pochopí a nad čím sa zamyslí i pospolitý roľník, čo cápka za chudobným
         záprahom kravičiek, lebo nemá odkiaľ kúpiť pár dobrých, mocných volov. Nože sa pohni a
         namaľuj niečo, čo by vytrhlo z ťažkých starostí a nedobrých myšlienok chudobného robotníka,
         keď ide z roboty a doma ho čaká chudera žena a ubiedené deti. Nemaľuj, bratku, len pre seba
         a pre iných, čo boli na veľkých štúdiách v školách a zahrúžia sa do hlbokého skúmania, aby
         si mohli vybrať z tvojej maľby, mramoru alebo hliny zrnko krásy, ktoré si naschvál kdesi
         schoval a zašantročil, aby ho nebolo ľahko nájsť, kde je.‘ Tak alebo podobne máloktorý vám
         z nich hovorí.“
   </p>
   <p>
    „Veru, myslím, nezmohlo sa ich veľa na takú výrečnosť. Výrečnosť dnešných časov
         vyčerpáva sa na iné veci, ženie vodu na iné mlyny, nie na mlyny umenia.“
   </p>
   <p>
    „Sychravo je trochu, ťažké časy,“ pokračoval. „Veľký vietor, ustavičné pľušte, slnca
         veľmi málo. Umenie krahne, nechce hnať do kvetu mládnikov, čo sa obsýpajú ovocím.“
   </p>
   <p>
    Prijali nás veľké salóny Louvru. Prezerali sme obrazy, čo zadovážila štedrosť,
         umeniamilovnosť starých kráľov a veľmožov. Nájdu sa hádam i veci, čo králi doniesli z iných
         krajín po víťazných výpravách, aby si ozdobili kráľovské sídla. Vidíme obrazy staršie a
         najstaršie, ale sa nájdu i novšie. Neraz idú diela veľkých majstrov jedno za druhým. Zbadá
         ich i neumelý divák, ktorý hádam ani netuší, že má pred sebou práce veľkých duchov. Pútajú
         veľké historické obrazy z časov Bourbonov,
    <sup>
     [
     <a class="footnote" href="#ftn.d56e6038" name="d56e6038">
      176
     </a>
     ]
    </sup>
    ale i krásne obrazy z doby Napoleona. Máme pred sebou výtvory najväčších
         talianskych majstrov, ale i Španieli sú zastúpení veľkými maľbami.
   </p>
   <p>
    „Každý si môže vybrať potravu, aká mu chutí,“ rozpráva sused. „Všetko, čo nám
         predkladajú starí. Prišli sme na hostinu, uhostili nás, že sa vraciame sýti. Ich potrava je
         zdravá a záživná, ktorá ozaj osviežuje a nepodlamuje vôľu a silu.“
   </p>
   <p>
    „Naše umenie, to málo-neveľa, čo ho jest medzi nami,“ riekol som, „zovšeobecnelo na
         šťastie. Nie je majetkom niektorých vyvolených, ako bývalo, keď tvorili starí, čo sme ich
         tu našli. Dnes volá umelec za svoj stôl najširšie vrstvy, čo indy nemali k nemu prístupu.
         Umelec berie na seba nové úlohy a poslanie, má príhodný, mocný nástroj: slovo živé a
         písané.“
   </p>
   <p>
    „Narážate na spisbu?“
   </p>
   <p>
    „Áno.“
   </p>
   <p>
    „Spisba je zvláštne odvetvie, jej nástroj je slovo,“ odpovedal. „Rastie a veľadí sa vo
         vlastnej pôde, pod svojím nebom. Súvisí s rečou, národnosťou, patrí do jej krážu. Je
         napospol ustanovizeň národná a kmeňová. Ťažko hovoriť o spisbe v Louvri. Radšej
         pretriasajme spisovné otázky každý doma: ako vynášajú potreby národa a jeho poslanie. Ja sa
         zriekam o nich hovoriť: majú reč znalci, čo sa zamestnávajú literatúrou a majú povinnosť
         stopovať jej pôsobenie…“
   </p>
   <p>
    Bolo i nedobre zhovárať sa toľko po Louvri idúcky po dvoranách. Ľudia sa obzerali, možno
         i zazlievali, že ich búria v umeleckom pôžitku. Rozhovor náš pretrhla nadobre hŕbka ľudí,
         čo má vodcu, aby ju povodil, povysvetľoval hlavné veci. Počúvajú okolo neho, čo hovorí, a
         išli zasa ďalej.
   </p>
   <p>
    Prehliadka Louvru a jeho umeleckých pokladov nevydarila sa najlepšie. Bolo divákov
         mnoho, hmýrilo sa ich všade a mútili nás v prehliadaní. Obrazov je mnoho, veľkých i veľmi
         cenných diel: možno viac, než uvládzeme obzrieť a zažiť jedným dúškom. Bolo zle, že sme sa
         sňali so susedom, naše rozhovory o umení starom a novšom zabŕdli naďaleko a zanikli v
         akomsi pralese otázok, čo súvisia s umením, ale nepatria do umeleckých zbierok. Ako sme
         išli popred obrazy, opakovali sme si jednostaj:
   </p>
   <p>
    „Všeobecná prehliadka, vynájsť najprv a ustáliť, kde je čo. Druhý raz prídeme sami, a
         prídeme i tretí a štvrtý raz, kým nebudeme ako doma v tomto zvláštnom dome.“
   </p>
   <p>
    „Bude tak, ako sme sa vrátili do zbierok v Petit Palais a vo Versailles,“ posmieva sa
         posmešník, čo je kdesi v nás a škerí sa, čo si všetko predkladáme.
   </p>
   <p>
    V ktorejsi z dvorán sme natrafili na Giocondu.
    <sup>
     [
     <a class="footnote" href="#ftn.d56e6065" name="d56e6065">
      177
     </a>
     ]
    </sup>
    Ohradili ju akoby zábradlím; okolo neho sa tisne hŕba ľudí. Dívajú sa na ženu
         so záhadným úsmevom, ako hľadí z rámca, ktorý je cele prostý. Myslím, nieto ani pozlátky na
         ňom. Ťažko povedať, na koho sa díva. Možno divák sa namýšľa, že sa díva naň: stavia sa pred
         ňu vážne, napráva sa, strúha múdru tvár, aby bojsa Gioconda so záhadným úsmevom nevybúšila
         do smiechu, že sa dívajú na ňu nie múdre. I my sme sa zobrali dovedna, lebo práve sa dívala
         veľmi pozorne na nás, strúhali sme múdru tvár, pozerali na ňu, na jej vlasy, čo si
         prihladila navrch hlavy, že jej neostali okolo čela a po sluchách ani huncútky. Dívali sme
         sa múdre, sťaby sme boli vnikli do záhady a vedeli naozaj, na čom sa usmieva, a vyčítali z
         jej tváre všetky záhady, ktoré vložil do nej umelec, starý Leonardo. Za hŕbou ľudí obďaleč
         stojí človek v rovnošate. Založil si ruky nazad: iste mu je nudno, lebo nemá čo iné robiť,
         ako dívať sa a skúmať od chrbta divákov, čo sa zhrnuli okolo ženy so záhadným úsmevom.
   </p>
   <p>
    Potiahli ma za rukáv. Sused stál pri mne. Usmieval sa i on akosi záhadne. Iste ho
         nakazil úsmev Giocondy.
   </p>
   <p>
    „Opýtal by sa vás niečo, ale sa bojím, že vás vyruším v pôžitku i myšlienkach.“
   </p>
   <p>
    ,Ty si, bratku, trochu protivný,‘ myslel som si ,Nemôžeš chvíľky držať jazyk za zubmi?
         Načo sú tebe zbierky? Mohol si radšej ostať na nábreží alebo na námestí Svornosti. Bojí sa,
         že ma vyruší, keď ma vyrušil! Čo mi je z tvojej bázne?‘
   </p>
   <p>
    Ale sme ľudia povážliví, odpovedal som mu:
   </p>
   <p>
    „Ani najmenej! Prosím vás, načo okúňať? My, ktorí o všetkom rokujeme pekne, ani sa
         neklbčíme pre každú márnu vec!“
   </p>
   <p>
    „Ďakujem, ďakujem úctive!“ uklonkoval sa. „Vysvetlite mi, prosím vás, čo robí toľká hŕba
         divákov pred tým obrazom?“
   </p>
   <p>
    „Iste prišli obdivovať Giocondu. Povážte si — dielo Leonarda da Vinci. Hovoria,
         najlepšie jeho dielo!“
   </p>
   <p>
    „Ste celkom istý?“ nalieha on a usmieva sa.
   </p>
   <p>
    „Ja som si istý. Pozrite lepšie a pochopíte, že sa dívajú na ňu.“
   </p>
   <p>
    „A čo môžu na nej vidieť, prosím vás?“
   </p>
   <p>
    „Celý zjav, aký je, výraz, vôbec dielo, na ktorom nieto čo meniť ani vytknúť. Možno i
         záhadný úsmev, ktorý nevedieť, na čo sa vzťahuje: či na nás niekoho, alebo na čo…“
   </p>
   <p>
    „Vy ste si istý, ale ja som nie istý a neviem, či sa nemýlim. Nemohol by som povedať, či
         pasú oči na diele, na jeho pravej cene, alebo si lámu hlavu, ako ho mohli ukradnúť z takého
         vidného miesta…“
   </p>
   <p>
    Rozknísal i moju istotu. Začal som skúšať samého seba poriadnejšie, prečo sme vlastne
         zastali pred Giocondou: či pre jej vnútornú cenu, či pre zábradlie, čo je okolo nej, a
         hŕbu, čo sa tisne okolo zábradlia a pozerá na maľbu; či nie tiež pre osobitného strážcu, čo
         nás strežie od chrbta. Skoro mi bolo, akoby sa tisla na jazyk odpoveď: ,Dívali sme sa na
         Giocondu, ale ešte väčšmi na krádež, čo sa s ňou stala.‘
   </p>
   <p>
    Hlava nám trochu špela od bohatstva a rozmanitosti, čo sme mali pred sebou a čo by bolo
         treba poobzerať dôkladnejšie; možno, i od toho, čo sme pohovorili so susedom. Ostala v nej
         hmla akási a neurčitá predstava. Nad ňou plávajú zvláštnejšie zjavy a predmety, čo sa vryli
         mocnejšie do pamäti.
   </p>
   <p>
    Z ochabnutia ma prebudil veľmi tuhý úder: dostal som ho na konci, keď sme už videli pred
         sebou dvere na schody a mysleli, že sme skončili prehliadku. Boli sme, že pôjdeme do
         predsiene, keď sa nám pridalo pozrieť na stranu. Zastali sme; na stole, čo bol v
         miestnosti, bola sklenená skriňa, v nej sa skvel starý korunovačný poklad francúzskych
         kráľov: koruna, žezlo, meč. Oslnil nás lesk diamantov a drahých kameňov na korune, najmä
         veľký diamant, čo bol na vrcholci.
   </p>
   <p>
    „Kto by bol pomyslel,“ riekol som, „že budeme môcť obdivovať korunovačný poklad. Inde ho
         držia pod sklepením. Zatvoria ho do troch truhál a strážcovia koruny sú v službe pred
         sklepením deň a noc v cifrovaných mentiekach, s vytaseným mečom.“
   </p>
   <p>
    „V Paríži nám dôverujú,“ poznamenal on. „Majú nás za poriadnych ľudí, čo idú navštíviť
         zbierky, nie kradnúť diamanty a zlaté koruny.“
   </p>
   <p>
    „Dôverujú až priveľmi,“ riekol som. „Ani nepostavili zvláštneho strážnika k skrini s
         toľkým pokladom. A predsa mohli zmúdrieť pri Gioconde.“
   </p>
   <p>
    „Možno práve pre ňu. Tá istá vec sa neopakuje dva razy.“
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5997" name="ftn.d56e5997">
        174
       </a>
       ]
      </sup>
      <span class="emphasis">
       <em>
        Solin pri Splite
       </em>
      </span>
      — osada pod pohorím Kozjak, kde kedysi stálo
               rímske mesto Salon, správne a kultúrne stredisko, ktoré zničili Avari na začiatku 7.
               storočia
     </p>
    </div>
    <div class="footnote">
     <p>
      <sup>
       [
       <a class="para" href="#d56e6007" name="ftn.d56e6007">
        175
       </a>
       ]
      </sup>
      <span class="emphasis">
       <em>
        Olymp
       </em>
      </span>
      — pohorie v Grécku, podľa gréckej mytológie sídlo
               bohov
     </p>
    </div>
    <div class="footnote">
     <p>
      <sup>
       [
       <a class="para" href="#d56e6038" name="ftn.d56e6038">
        176
       </a>
       ]
      </sup>
      <span class="emphasis">
       <em>
        Bourboni
       </em>
      </span>
      — príslušníci starého francúzskeho šľachtického,
               neskôr kráľovského rodu. Na francúzsky trón sa dostali roku 1589 Henrichom IV. (1553
               — 1610) a udržali sa na ňom (okrem francúzskej revolúcie) až do roku 1830.
     </p>
    </div>
    <div class="footnote">
     <p>
      <sup>
       [
       <a class="para" href="#d56e6065" name="ftn.d56e6065">
        177
       </a>
       ]
      </sup>
      <span class="emphasis">
       <em>
        Gioconda
       </em>
      </span>
      — známy obraz veľkého renesančného maliara Leonarda
               da Vinciho (1452 — 1519) Mona Lisa, namaľovaný v prvých rokoch 16. storočia.
               Zobrazuje Florentínčanku Antoniu di Noldo Gherardini, narodenú roku 1479, ktorá sa
               roku 1495 vydala za Francesca di Bartolomeo di Zanobi del Giocondo.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e6114">
       </a>
       - 31 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V jedno predpoludnie — bolo tuším v nedeľu — vybrali sme sa na návštevu. Sľúbili sme
         navštíviť paniu, čo sa utiahla do Paríža a jej veľmi blízka rodina býva v Patagónii. S
         návštevou sme boli čakali, odkladali ju zo dňa na deň, kým neprihorelo, že sme už nemohli
         odkladať, ale museli sme ju urobiť čím najskôr.
   </p>
   <p>
    Do domu panej príde nám ísť nie rovno, ale okľukami. Priameho spojenia nemohli sme si
         zložiť: šli sme na place Madeleine pohľadať na nej autobus, čo ide na tie strany, kde je
         dom panej. Z námestia sme šli všetko veľmi peknými ulicami: po námestí Svornosti napríklad,
         po nábreží d’Orsay, pri samej snemovni. Prišli sme chytro na miesto, obzerali sme sa, tuším
         i vypytovali strážnika a či koho, kým sme natrafili na dom, čo sme hľadali.
   </p>
   <p>
    „Skoro by bol radšej, keby sme ho neboli našli,“ opovážil som sa zareptať, keď sme boli
         pred ním.
   </p>
   <p>
    „A prečo zasa?“ pýtali sa, čo boli so mnou. „Návšteva nezabije nikoho!“
   </p>
   <p>
    „Okolie je pekné,“ očíšťal som sa, aby som nebol v podozrení. „Možno by sa ho vyplatilo
         poprezerať. Návšteva z povinnosti mohla by pozhovieť do zajtra alebo pozajtra.“
   </p>
   <p>
    „Bože môj, aké podivné náhľady,“ urazili sa.
   </p>
   <p>
    „Nieto nič divného na nich. Pani o nás neslýchala, my jej nepoznáme. Mala by malú škodu,
         keby sme ju nenavštívili.“
   </p>
   <p>
    Nedostal som odpovede; zazvonili pri dverách domu. Ale bolo by azda slušnejšie povedať:
    <span class="emphasis">
     <em>
      pri bráne paláca.
     </em>
    </span>
    Brána bola vždy pod širokou, nádhernou strieškou,
         ktorá sa šírila vejárovite a bola by mohla obrániť od dažďa až po vonkajšie schody, ako
         ďaleko siahala. Okraje mala zdobené vkusnými zúbkami. Do predsiene vyšla pani, iste pani
         domovnica. Zastala zarazená, keď nás zazrela. Bola v sklenenej bráne, čo vedie z domovej
         chodby do predsiene, ani jej neroztvorila cele. Boli dvere odhora zo skla, pred sklom mali
         okrasy zo železných prútov v podobe viniča so širokým lístím, so strapcami hrozna, akých
         nevídať hádam iba v Chiliach. Dlažba bola z čistého mramoru, v predsieni i na chodbe, steny
         biele, na spodku tiež mramorové, chlapovi asi do pása.
   </p>
   <p>
    Vstúpili sme ozaj do paláca.
   </p>
   <p>
    „Je milostivá pani doma?“ spýtali sme sa.
   </p>
   <p>
    „Veľmi ľutujem, ale pán Alphonse nie je v Paríži,“ oznamuje nám. „Odišiel vlani ,pour
         l’Amérique‘ (do Ameriky). Nemôžem povedať, kedy príde.“
   </p>
   <p>
    „My vieme, že ešte nepríde a je v Južnej Amerike,“ odpovedali sme, ako sme mohli lepšie,
         aby nás rozumeli. „Doniesli sme od neho lístok jeho pani matke: preto by sme ju radi
         navštíviť.“
   </p>
   <p>
    „Ale jeho pani matka nebýva tu,“ poučuje nás pani domovnica. „Býva neďaleko odtiaľto v
         rue Dante.“
   </p>
   <p>
    „Hm, škoda!“ riekol som, len aby sme sa čím skôr sprostili návštevy. „Nebudeme môcť
         vyplniť, čo sme sľúbili. Pán Alphonse schybil, dal nám zlú adresu.“
   </p>
   <p>
    Bola vo veľkých rozpakoch. Vidno, že nevie, čo si má myslieť.
   </p>
   <p>
    „Neviem si predstaviť, čo sa stalo,“ riekla veľmi nesmele, skoro ako zahanbená: „ale pán
         Alphonse má vo všetkých veciach poriadok. Čo sa mu stalo, že sa mohol mýliť v adrese?“
   </p>
   <p>
    „Pomýliť sa môžeme všetci,“ vysvetlil som jej. „Čo sa mu nestalo dosiaľ, stalo sa mu
         teraz.“
   </p>
   <p>
    Vytiahol som kartu a ukázal jej, aby videla, aký je pán Alphonse. Na karte stálo jeho
         meno a priezvisko, dolu v rožku ulica a číslo domu.
   </p>
   <p>
    „Áno, číslo domu,“ presvedčila sa.
   </p>
   <p>
    Ostala zahanbená. Neosmelila sa zastávať poriadok pána Alphonsa.
   </p>
   <p>
    Mohol som mať pekné víťazstvo, keby bol karôtku položil, odkiaľ som ju bol vyňal. Pán
         Alphonse by si bol zadal u pani domovnice. Ale sa mi pridalo obrátiť karôtku: na druhej
         strane stálo olovkom: „Rue Dante No x, y, z.“
   </p>
   <p>
    „Pán Alphonse držal sa vždy poriadku,“ zvolala pani. „Vidíte, karôtka má v rožku adresu,
         kde pán Alphonse býva, ale na druhej strane dal adresu pani matky veľmi správne: Rue Dante,
         i číslo bez chyby. Viem ja, aký je pán Alphonse, že nepochybí!“
   </p>
   <p>
    „Hm, naozaj — divná príhoda,“ odpovedal som, kladúc karôtku na miesto. „Uznávam, omyl sa
         stal, ale z mojej strany…“
   </p>
   <p>
    Porúčali sme sa: ja, akoby ma bol vyctil. Omínalo ma, že poriadok, čo majú iní, drží sa
         ich stále; pri niektorých nechce urobiť ani krátkej návštevy, kde by veru tiež nezaškodil.
   </p>
   <p>
    Vyšli sme zasa pred dom, vlastne palác. Bolo pekne na tom mieste. Rue Dante neutečie,
         poriadok tiež nech pozhovie akomak. Z námestia viedlo schodište, možno také slávnostné ako
         do chrámu Madeleine: do budovy, ktorá nás bola zaujala, aby sme ju neobišli. Pustili sme sa
         hore schodmi.
   </p>
   <p>
    Boli sme v Panthéone.
    <sup>
     [
     <a class="footnote" href="#ftn.d56e6178" name="d56e6178">
      178
     </a>
     ]
    </sup>
    Veľkolepá kupola pripomínala nám zďaleka, aby sme nezabúdali, akí sme maličkí a
         nepatrní.
   </p>
   <p>
    Miestnosť, do ktorej sme vstúpili, je hlavná dvorana, nad ktorou trôni kupola. Ide temer
         do kruhu, pri stenách je akoby podlubie so stĺporadím. Podlubie je priestranné, dosť
         široké. Steny sú rozsiahle, na nich je hodne miesta. Umelec ho využitkoval, zaplnil jednu
         čiastku obrazmi z drievnych časov, veľmi dávnych, že prichodia osoby legendárne: sv.
         Clovis, sv. Germaine.
    <sup>
     [
     <a class="footnote" href="#ftn.d56e6186" name="d56e6186">
      179
     </a>
     ]
    </sup>
    Obrazy sú vo veľkých rozmeroch, veje z nich sila a pravdivosť, ale i duch
         zašlých rokov, čo sa vymkli dejepisu odpoly a uchýlili sa do zbožnej legendy a národnej
         povesti.
   </p>
   <p>
    „Takéto obrazy maľoval Jeunewein, tiež nadchnutý umelec,“ spomínali sme. „Bral si látky
         obyčajne zo Starého zákona: prorokov, patriarchov. Ktovie, či nečerpal nadchnutie z týchto
         diel, alebo sa zišli oba umelci na jednej ceste a neslýchal jeden o druhom.“
   </p>
   <p>
    „Každý môže tvoriť zo svojho vnuknutia a pokladu,“ odpovedal sused. „Koľko ráz sa stáva,
         že sa talenty stretnú, ale len v dielach. Umelci jeden o druhom ani nevedia.“
   </p>
   <p>
    „Prečo nie?“ uznal som i ja. „Zrodnosť sa pridá v umení ako i v rodinných vzťahoch.
         Umelci sa neraz sami zadivia, keď im kritika vykričí, že majú bratanca kdesi, začne ich
         porovnávať, sporadovať a kutať, kto je pôvodný a kto je čmeliak, čo azda obletoval okolo
         cudzieho medu a nanosil sa doň.“
   </p>
   <p>
    V budove bol pokoj a slávnostná tichosť. Nik nás nemýlil a nevyrušoval, mohli sme sa
         kochať do dobrej vôle na dielach, ktoré nás pútali prostotou a silou podania, i
         starobylosťou látky. Ostali sme pri nich vďačne, najmä, keď sme počuli, ako vonku prší. Keď
         sme vchádzali do Panthéonu, začalo fŕkať, teraz sa lialo. Hoci bolo i návštev, lebo nás
         začalo pribúdať, bolo počuť, ako čľapoce kdesi hore. Iste pršalo po kupole alebo stekali
         jarky po ríňach a liali sa z odkvapov.
   </p>
   <p>
    „Páni a dámy, ak sa bude páčiť do podzemných miestností…“ zvolal človek v rovnošate, s
         úradnou čiapkou na hlave. Zakýval rukou sem a tam; klúče, čo v nej držal, zazvonili veľmi
         hlasno, sťaby nás napomínali.
   </p>
   <p>
    Keď sme zišli dolu, pred vchodom do vlastných miestností zastal a začal nám vysvetľovať
         cele zrozumiteľne, ako vystavili Panthéon. Kedy ho počali stavať, ktorí majstri pracovali
         na ňom. Po úvode vpustil nás pod klenby, ukázal nám sústavu a rozlohu mocných pilierov, čo
         nesú ťarchu strednej budovy a mohutnú kupolu.
   </p>
   <p>
    Vialo chladom zo všetkých strán. Pod nohami sme nevideli mnoho. Miestami bola číra tma,
         hoci vodič niesol kahan, hľadel nám svietiť, držiac ho dobre bokom. Na miestach bolo trochu
         viac svetla, kde boli okienka. Pod nimi sme videli izbičky, nie veľmi priestranné. Do nich
         uložili rakvy tých, čo zaslúžili od národa zvláštnu poctu, že ich pozostatky môžu odpočívať
         pod kupolou Panthéonu. V jednej izbičke zmestia sa napríklad takí velikáni dvaja odrazu,
         ako Victor Hugo,
    <sup>
     [
     <a class="footnote" href="#ftn.d56e6207" name="d56e6207">
      180
     </a>
     ]
    </sup>
    Émile Zola. Patrili k rozdielnym školám, čosi odchodným: tu sa znášajú cele
         dobre.
   </p>
   <p>
    Nazreli sme oblôčkom do niektorých komôrok.
   </p>
   <p>
    „Veľkí ľudia, hoci majú trvalú pamiatku v národe, ba im privlastňujeme nesmrteľnosť, keď
         raz prídu do komôrky, sú zasa len ľudia ako my, čo sme sa im prišli koriť,“ uvažovali sme,
         idúc popri tichých komôrkach. „Všetci sme len malí v podstate, život je pomerne krátky.
         Telo podľahne, hoci diela, ak je v nich naozaj niečo dobrého, vydržia čosi viac než telesná
         krehkosť a slabosť.“ Prišli sme k závierke: „Všetci sme len ľudia, jeden ako druhý: hoci
         títo boli vyvolené nádoby, v ktorých prebývali dary vyššie…“
   </p>
   <p>
    Boli sme radi, keď sme sa dostali dohora, pod svetlú kupolu. Pod ňou je svetlo, ktoré sa
         leje oblokmi odhora, čo sú okolo kupoly, medzi štíhlymi stĺpmi. Ostalo nám i v svetlosti
         naučenie, čo sme si doniesli z podzemných miestností, že všetci podliehame tomu istému
         zákonu, spod ktorého niet výnimky.
   </p>
   <p>
    Hoci ešte pršalo, predsa sme vyšli. Hľadeli sme si niekde inde pohľadať útulok pred
         dažďom. Uchýlili sme sa do miestnosti, čo bola cele blízko v rue Soufflot.
    <sup>
     [
     <a class="footnote" href="#ftn.d56e6221" name="d56e6221">
      181
     </a>
     ]
    </sup>
    Ulica nosí meno staviteľa, ktorý urobil prvý plán Panthéona. Bolo poludnie,
         obedovali sme v ulici, kde majú večný pokoj najväčší synovia národa. Obed sa ponášal na
         duvalovský, bol dobrý, ako bývajú v jeho podnikoch, a bol lacný, ak nie ešte lacnejší ako u
         neho.
   </p>
   <p>
    Po obede sme vyšli na ulicu, že si obzrieme ešte niečo: ale z prechádzky už nebolo nič.
         Osieval sa dáždik veľmi drobný, ale sporý, čo preniká dôkladne. Nebo sa zatiahlo ako
         oloveným fáteľom, visel sťa plachta nad smutným Parížom. Hlásalo nám neúprosne, že čas sa
         nepremení tak chytro.
   </p>
   <p>
    „Spustil sa podistým preto,“ ukazoval na daždivý kraj, „že som dáždnik nechal doma.
         Obyčajne ho nosievam, ale keď ho mám, dážď nikdy nepotrvá.“
   </p>
   <p>
    Na šťastie išlo práve auto naprázdno. Karôtku
    <span class="emphasis">
     <em>
      Libre
     </em>
    </span>
    <sup>
     [
     <a class="footnote" href="#ftn.d56e6235" name="d56e6235">
      182
     </a>
     ]
    </sup>
    malo hore koncom. Zakývali sme mu; priblížilo sa k trotoáru.
   </p>
   <p>
    „Rue Dante, číslo to a to.“
   </p>
   <p>
    Poludnie čosi minulo, nebol čas na návštevy. Ale páni mešťania svetového mesta musia
         prepáčiť ľuďom cezpoľným, že sa nedržia poriadku, najmä nám, čo sme sa doredikali až hen z
         končín Patagónie.
   </p>
   <p>
    V rue Dante nás zložili pred palácom. Nechybovalo veľké ústrešie nad bránou. Keď sme
         zazvonili, otvorili sa dvere samy od seba akosi, hádam tajnou spruhou. Boli sme v pitvore s
         mramorovou dlažbou. Pani domovnica zjavila sa vo vnútorných dverách, ktoré mali pred sklom
         železné prúty v podobe viniča so širokým, bujným lístím, so strapcami hrozna, aké vídať
         hádam len v Chiliach…
   </p>
   <p>
    Hľadela trochu v nedorozumení, aká to zvláštna návšteva.
   </p>
   <p>
    „Chceli by sme pozdraviť milostivú paniu, ak by nás mohla prijať,“ riekli sme jej.
         „Jestli jej chcete oddať, tu sú naše karty.“
   </p>
   <p>
    Odobrala karôtky, ale ich len držala v ruke a nemala sa do chôdze k panej. Naostatok nám
         povedala:
   </p>
   <p>
    „Na ten spôsob budete sa musieť znovu unúvať o jedno týždeň. Pani nie je doma.“
   </p>
   <p>
    „Vrátili by sme sa vďačne a nebolo by ustávanie, hoc i pozdejšie, ale sme vyšli z času.
         Nebudeme už dlho v Paríži,“ vyhovárali sme sa.
   </p>
   <p>
    „Alebo čo by ste sa unúvali azda do X. Pani je tam dva mesiace.“
   </p>
   <p>
    Menovala nám sirkové kúpele v Pyrenejach.
   </p>
   <p>
    „Nemáme času, nezvyšuje nám, najmä na cesty,“ vyhovárali sme sa. „Neostáva nám, ako
         nechať písemko a karôtky a odkázať milostivej panej poníženú službu.“
   </p>
   <p>
    „A vy budete iste z Južnej Ameriky!“ zvolala živo pani domovnica. „Odpusťte, kukla som
         na lístok,“ ukázala lístok pána Alphonsa. „Poznala som písmo…“
   </p>
   <p>
    Prisvedčili sme i povedali, odkiaľ.
   </p>
   <p>
    „Čiže bude panej ľúto!“ zvolala srdečne. „Tak rada má Južnú Ameriku a všetkých, čo
         odtiaľ prídu!“
   </p>
   <p>
    „Ale málo ta ide,“ odpovedali sme. „Čo sme my boli, ako vieme, za tie roky jej nebolo.“
   </p>
   <p>
    „Vek a neduhy nedovoľujú jej ísť na takú cestu, hoci ju ťahá a vždy jej je na ume
         Amerika,“ vysvetľovala nám.
   </p>
   <p>
    „Nech nejde, ak jej smieme radiť. Nech sa obíde pri túžbe. Veci a pomery ukazujú sa vždy
         krajšie spoďalej, než sú zblízka,“ radili sme.
   </p>
   <p>
    „Ozaj,“ zvolala, akoby jej znezrady bolo prišlo niečo na um. „Pani sa tiež počala
         žalovať čosi na Patagóniu. Pán Alphonse tiež si veľmi nepochvaľuje…“
   </p>
   <p>
    „Veru! Patagónia nedelí každý rok jednako,“ poznamenali sme. „Kedy veľmi dobre, kedy
         trochu horšie. Ale, tuším, tak bude dnes všade…“
   </p>
   <p>
    „Nuž u nás v Európe tiež nie je vždy jednako,“ zdôverila sa nám. „Niekedy je všakovak. A
         ako sa má pán Alphonse?“ spýtala sa živo.
   </p>
   <p>
    Nebola by nás chcela pustiť.
   </p>
   <p>
    „Pán Alphonse nemá sa čo žalovať. On je pevnosť,“ tvrdili sme. „Jeho hradbami nie je
         ľahko sa prebiť všeobecnej kríze! Majú mocný plot, tyče sú husté a vysoké, majú ostré
         končeky. Kríza by sa dodriapala, keby chcela laziť ponad ne.“
   </p>
   <p>
    Zasmiala sa veselo.
   </p>
   <p>
    „Pán Alphonse je taký: čo sa podoberie stavať, vystaví ako svedčí. Ani som vás
         neponúkla, aby sa páčilo ďalej!“ zvolala ako zahanbená.
   </p>
   <p>
    Začala otvárať vnútorné dvere, čo bola prvej privrela za sebou, keď vyšla z chodby,
         hádam v pozabudnutí.
   </p>
   <p>
    No my sme rozpovedali, čo sme mali; povinnosť vykonali, čo hneď len odpoly. Naša
         francúzština tiež akosi ustala, začala čosi pokuľhávať za myšlienkami, čo sa rojili.
         Nechali sme karôtky pre starú paniu i so službami a šli svojou cestou.
   </p>
   <p>
    „Starej panej sme nenašli,“ tešili sme sa, keď sme boli zasa v taxi. „Zato sme urobili
         návštevu najväčším mužom Francie. Oni už prijímajú, pravda, len v určité hodiny, i cele
         cudzích a neznámych. Teraz sú už vždy doma…“
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e6178" name="ftn.d56e6178">
        178
       </a>
       ]
      </sup>
      <span class="emphasis">
       <em>
        Panthéon
       </em>
      </span>
      — pôvodne kruhová stavba v Ríme, chrám všetkých
               bohov, teraz budova, kde sú pochovaní slávni ľudia. Parížsky Pantheón pochádza z 18.
               storočia.
     </p>
    </div>
    <div class="footnote">
     <p>
      <sup>
       [
       <a class="para" href="#d56e6186" name="ftn.d56e6186">
        179
       </a>
       ]
      </sup>
      <span class="emphasis">
       <em>
        osoby legendárne: Sv. Clovis, Sv. Germain
       </em>
      </span>
      — Clovis,
               zakladateľ franskej ríše (481 — 511), prijal kresťanstvo roku 496. Zjednotil všetkých
               Frankov, ale pred smrťou rozdelil ríšu medzi svojich štyroch synov; Sv. Germain (390
               — 448), francúzsky svätec
     </p>
    </div>
    <div class="footnote">
     <p>
      <sup>
       [
       <a class="para" href="#d56e6207" name="ftn.d56e6207">
        180
       </a>
       ]
      </sup>
      <span class="emphasis">
       <em>
        Victor Hugo
       </em>
      </span>
      — Victor Marie Hugo (1802 — 1885), veľký
               francúzsky básnik a románopisec, predstaviteľ francúzskeho romantizmu. (Napísal napr.
               zbierky básní: Ódy a balady, Legenda vekov, Východné spevy; hry Hernani, Kráľ sa
               zabáva, Cromwell, Lukrécia Borgia, Ruy Blas; romány: Notre-Dame de Paris, Robotníci
               mora, Bedári, Muž, ktorý sa smeje a i).
     </p>
    </div>
    <div class="footnote">
     <p>
      <sup>
       [
       <a class="para" href="#d56e6221" name="ftn.d56e6221">
        181
       </a>
       ]
      </sup>
      <span class="emphasis">
       <em>
        Soufflot
       </em>
      </span>
      — Jacques Germain Soufflot (1713 — 1780), francúzsky
               architekt v Lyone a v Paríži, kde staval od roku 1764 klasicistický chrám sv.
               Genovefy (od roku 1885 zvaný Pantheon) a klenotnicu kostola Notre-Dame. Chrám
               dokončili roku 1781.
     </p>
    </div>
    <div class="footnote">
     <p>
      <sup>
       [
       <a class="para" href="#d56e6235" name="ftn.d56e6235">
        182
       </a>
       ]
      </sup>
      <span class="emphasis">
       <em>
        libre
       </em>
      </span>
      (franc.) — voľný
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e6300">
       </a>
       - 32 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V to popoludnie bolo zas veľmi pekne. Po hmle sa vyčasilo: slnce ju podistým rozohrialo
         a poslalo kamsi, aby nezavadzala.
   </p>
   <p>
    Vsadli sme do tramvaje na boulevard Saint Germain pri telegrafistovi, a hybaj: na Champs
         Elysées. Tramvaj nechce ísť dlho Triumfálnou cestou. Odrazí sa do bočnejších ulíc, nech sa
         dostane i im niečo z veľkomestského ruchu. Z námestia de Jéna sme skerovali do vŕšku a išli
         dlhou ulicou, kým vozeň nezastal na ostatnej stanici.
   </p>
   <p>
    Zadivili sme sa: ďaleko od stredu a pred nami skvelá ulica. Stromoradie v nej — volá sa
         avenue Victor — je hádam ešte krajšie než po iných širokých uliciach. Pomaly sme jej prišli
         na koniec, prešli sme priekom akýsi boulevard, a či avenue, a boli sme, kde sme chceli byť,
         na širokej ceste v hore.
   </p>
   <p>
    Z oboch strán vidíme duby, niekde platany a gaštany. Ihličnatých nevídať. Cesta je
         široká; môžu ísť pohodlne v rade i štyri povozy. Z nej sa odrážajú priečne cesty, čo vedú
         zas kamsi do hory. Ale idú, rovnobežné, tu cesty, inde chodníky. Založili osobitné cesty
         pre jazdcov. Bolo pred večerom, keď by mala byť návšteva veľká, ale stretáme málo
         návštevníkov. Niekoľko ich jesto, čo sa prechádzajú pešo ako my, niekedy prebrnkne taxi s
         jedným alebo dvoma na zadnom sedisku. Videli sme — treba ich pochváliť — i niekoľko pekných
         záprahov s elegantnými kočiarmi, v nich najviac obstarní ľudia. Nebolo ruchu, ktorí toľme
         spomínajú, keď hovoria o Bois de Boulogne:
    <sup>
     [
     <a class="footnote" href="#ftn.d56e6315" name="d56e6315">
      183
     </a>
     ]
    </sup>
    mieste, kde sa vraj schádza bohatý a elegantný Paríž. Dnes je Paríž na vidieku,
         roztratený po brehoch mora, po kúpeľoch a letných bytoch.
   </p>
   <p>
    „Škoda, že nieto povozov,“ ľutoval som. „Išli by sme si obzrieť Bois de Boulogne ta
         ďalej.“
   </p>
   <p>
    „Divno, že povozy tu niekde nemajú stanice,“ ľutoval i spoločník.
   </p>
   <p>
    Do hlavnej cesty ústi pobočná z hory. Z nej vystúpil v popolavej čapici, s plášťom cez
         ruku náš sused.
   </p>
   <p>
    „My zasa spolu!“ zvolal veselo. „Práve som sa zberal, že sa vrátim. Nieto živej duše,“
         žaluje sa. „Samému je clivo v toľkej hore.“
   </p>
   <p>
    „Naozaj náhoda!“ zvolali sme. „Vlastne skôr šťastie. Smutno by nám bolo tiež.“ Radostne
         sme mu podávali ruky, ale sme obanovali. Chytil ju do plnej ruky sťa porisko, trhol tuho,
         že len toľko, že ju nevytrhol kdesi v pleci. „Vyzerali sme povozy, že pôjdeme trochu ďalej,
         ale ich nevidno.“
   </p>
   <p>
    „Áno, obyčajne ich nevidno, keď by sa zišli,“ odpovedá. „Ale nič preto. Pôjdeme, kým
         nohy uvládzu. Trochu ma odvediete vy a trochu ja vás. Alebo mohli by sme ísť do polovice
         pešky a od polovice na nohách. Obzrieme, čo ako, čo je bližšie. Čo je ďalej, necháme na
         lepšie časy. Nehodno vraj užiť všetko odrazu. Pôjdeme na jazerá.“
   </p>
   <p>
    „Je ich mnoho?“ spýtali sme sa.
   </p>
   <p>
    „Bude ich niekoľko — nemali by byť ďaleko.“ A keď sa nám spomedzi hory zablyšťala voda,
         doložil: „Myslím, že sú tu.“
   </p>
   <p>
    Podišli sme k vode, hľadali sme lepší výhľad.
   </p>
   <p>
    „Sú dosť veľké!“ zvolali sme. „Toto je hodné.“
   </p>
   <p>
    „Je väčšie: povyše čo je, ako vidíte, je omnoho menšie.“
   </p>
   <p>
    Brehy sa nám páčili: na nich sú trávniky, hoci nejdú ďaleko: z tamtej strany bude ich
         čosi viacej, než z tejto. Pestujú ich dobre. Kačice, čo sa usalašili tu, môžu byť rady, že
         sa im ušlo také pekné miestko.
   </p>
   <p>
    Ibaže kačica sa tisne nasilu medzi vodné vtáctvo. Keď má vodu naporúdzi, najmä stojacu,
         nestojí o pažiť. Plávajú si v pároch, ale vidno i kŕdlik. Bolo by im ako málokde: nechybí
         kratochvíle, paše je tiež dosť po utešených trávnikoch na oboch brehoch. Ale na jazere sú i
         labute. Sú len dve a či štyri: majú miesta vyše práva, ale si osobujú všetku vodu.
   </p>
   <p>
    „More je naše!“ vyslovili a kačiciam nedožičia sa zblížiť. Keď ju zazrie niekde na vode,
         obráti sa plávať k nej plnou parou sťa bitevná loď, naháňa ju, kým kačica neskočí na breh.
         Ktovie, čo by sa nestalo: v plávaní sa nemôže merať s labuťou, keby si nevedela poradiť a
         neskočila na pažiť, keď je v tvŕdzi. Labuť na šťastie nehýbe sa z vody: nevedela by hádam
         zaberať na pažiti ako kačka. Nestojí o ňu, záleží jej na jazere, aby nebolo na ňom kačiek.
   </p>
   <p>
    Ale kačka nevydrží dlho na pažiti, nemôže sa zaobísť bez vody. Prejde sa trochu naokolo,
         urobí okľuku a kdesi v pozadí, kde nieto labutí, spustí sa potajme do nej. Labuť len čo
         zbadá, čo sa jej stalo za chrbtom, začne veslovať, že sa robí vo vode brázda, a dá sa do
         naháňačky.
   </p>
   <p>
    Nuž neprajní susedia. Vody by bolo pre oboch; jeden druhému nezavadzia, a predsa sa
         neznášajú. Mocnejší vysúdi slabšieho.
   </p>
   <p>
    „Pekná kratochvíľa, čo?“ hovorí sused, keď sme sa prizerali na labuť a kačku.
   </p>
   <p>
    „Aspoň sa im čas míňa,“ poznamenali sme. „Naháňajú sa iste od rána do večera, a nezunuje
         sa im.“
   </p>
   <p>
    „Veľmi sa mi páči,“ riekol on, „ako vedia držať rovnováhu medzi sebou. Labuť sa odvoláva
         na silu, kačka si vybrala fortieľ. Sila nepotrafí nikdy, kam nacieli. Úskok sa jej vyhne,
         že sila búši naprázdno. Zunovať sa im nezunuje, lebo hra je zaujímavá. Nezunuje sa nikdy
         silu vodiť za nosom a podvádzať ju, keď myslí, že jej ostalo navrchu.“
   </p>
   <p>
    „Bolo by im lepšie, keby sa znášali,“ riekol pozorovateľ, ktorého sme našli pri jazere.
   </p>
   <p>
    Pripojil sa k nám.
   </p>
   <p>
    Na jazierku plávajú i člny. Plavci bez odedze sa majú okolo vesál; prevážajú po vode,
         najviac dámy. Previezli ich z jednej strany na druhú: ktovie, či majú tam čo robiť, alebo
         sa chcú len prejsť. Za jazerom sú chutné domce na okrajoch hory, možno hostince. Trochu
         nižšie na dolnom konci je väčší hostinec; bude sa mu dobre vodiť, keď návšteva bude väčšia.
   </p>
   <p>
    Boli sme poodišli od jazier, že nám i horné ostalo za chrbtom. Trochu sme sa vhĺbili do
         hory, že nás ovialo chladom. V bočnej aleji, trochu obďaleč, bolo sedadlo; na ňom sme
         zazreli mladý párik. Sedel na lavici pod košatými gaštanmi. Na tvári im hrajú tône od
         stromov, že ich nerozoznať zďaleka. Cez lístie sa preciedza jas slnca; miesto pod gaštanmi
         je ako v čipkách. Vetrík šepoce v lístí, preháňa tône okolo nich, ale ktovie, či slúchajú
         jeho šepot a badajú jeho hru. K nohám im padne tu i tu list, žiaľ, červenkastý alebo práve
         žltý. Padne a primieša sa medzi iné, čo dažde a vetríky pozhŕňali po jarkoch a žliebkoch:
         budú spolu schnúť a šuchotať po zemi. Ich čas odzváňa, leto sa lúči, v povetrí cítiť prvý
         dych jesene. Nad prírodou kdesi visí výstraha, predzvesť zimy.
   </p>
   <p>
    „Tým tam kvitne máj,“ hodil sused hlavou k tým, čo sedia jeden pri druhom na lavičke.
         „Šťastné roky — neberú si k srdcu, že je jeseň tu.“
   </p>
   <p>
    „Možno ju cítia väčšmi než my,“ riekol nový známy. „Predcit zimy tiež zbližuje:
         pripomína, že jar minula, leto uletelo, jeseň je tu, zima predo dvermi. Prechádzky na
         slobode musia prestať, príhodnú chvíľu treba využiť…“
   </p>
   <p>
    „Veď už,“ riekol ktorýsi zo spoločnosti čosi mrzute, „bolo by azda lepšie, keby ich
         využívali nie v aleji verejných sadov. Paríž je veľký, bude v ňom dosť miest pre
         zaľúbených.“ Pozrel v ich stranu bokom. Dosiaľ sa robil, akoby ich nebol videl.
   </p>
   <p>
    „Veď sa utiahli, nezavadzajú nikomu,“ bráni ich sused. „My iba čo tušíme a hádame, že sa
         majú radi: nepočujeme, čo si šepocú.“
   </p>
   <p>
    „Nie sme zvedaví,“ ozval sa zas ten istý. „Dôvernosť nemá čo hľadať vo verejných sadoch,
         čo hneď v bočnej aleji.“
   </p>
   <p>
    „A kde sa majú podieť. Kdesi musia byť,“ vraví sused. „Idú, kde im je útulnejšie. Ja sa
         nepozastavujem. Neuráža ma, keď ich vidím. Konečne sa nevystatujú, vidíme ich po parkoch,
         po nábrežiach a zátišiach veľmesta: všade po troche. Mňa neuráža, keď ich vidím,“ dodal s
         dôrazom.
   </p>
   <p>
    „Ani mňa,“ ozval sa iný, čo mlčal do tých čias. „Povážme, že sú mladí. Konečne nieto im
         čo vytknúť. Že sedia jeden pri druhom? Hádam sa držia za ruky; má ju možno okolo drieku —
         hm, už vieme, že si pozrú hádam i do očú: veci známe, bez nich sa neobídu. Ja si všetko
         myslím, že si ukradnú i bozk, nieto diváctva: nech si ho tam majú. Krádež je dosť nevinná:
         neožobráči nikoho.“
   </p>
   <p>
    „Pravdaže!“ prisviedča sused. „Nie je nebezpečná: kradnú zo svojho,“ hodil rukou. Potom
         doložil vážne, obrátiac sa k nám živo: „Chcel som povedať ozaj, že som v Paríži nevidel
         pohoršlivých výjavov, ako som očakával na povesti, čo idú o ňom…“
   </p>
   <p>
    „Povesti,“ vraví iný, „nie tak povesti, ako príbehy v novelách a románoch. Umelecká
         tvorba, čo sa rada krúti okolo lásky, lebo predmet je príťažlivý.“
   </p>
   <p>
    „Nuž áno,“ ozval sa sused, „kto ich číta primoc, zmúti sa a namyslí si, že máj kvitne v
         Paríži v zime ako v lete, v ktorúkoľvek čiastku roku a kdekoľvek. Nerečiem, že som nezazrel
         v autobusoch tu i tu sedieť párik hádam tesnejšie, alebo i ruka v ruke; niekedy i pozabudnú
         možno pohľad jeden na druhom; ale ja myslím, že to je zjav nevinný. Láska v stisku a tresku
         premávky, čo vybĺkne znezrady, keď si míva, že je sama, že ju nik nevidí, ani sa o ňu
         neozrie. Ale ani tých výjavov nevídať mnoho. Ja aspoň ich nevídam často.“
   </p>
   <p>
    „Ani ja,“ zvolal nový spoločník. „A keby ich videl, nesúdil by prísne. Načo by
         zazlieval, keď sú prejavy života.“
   </p>
   <p>
    „Sú i lásky,“ začal sused, „čo skrsnú náhodou, pri stretnutí, a vyšumia, rozídu sa ako
         dym. Ale budú medzi nimi i také, čo majú trvácnosť a skončia sa pred oltárom. Nemôžeme
         odsúdiť zjav, keď nemôžeme predvídať, čo vykvitne z neho. Ja si najradšej predstavujem, že
         zo stretnutia vznikne domácnosť s vencom pekných, pečlive odchovaných dietok. Prečo hneď
         predpokladať, že musí vyhučať zakaždým iba pahýl z bočnej strany pňa, jalový, čo na sebe
         nemá ničoho, iba že ženie bez poriadku, ale nekvitne a neobsype sa ovocím.“
   </p>
   <p>
    „Dobre teda,“ pristáva, čo bol prvej prísny. „Keď všetci na mňa, nebudeme odsudzovať
         párik, čo sme naň natrafili: neurazil nás, držal sa slušne, nemáme mu čo vytknúť.“
   </p>
   <p>
    „Nuž teda pokoj, poďme svojou cestou!“ zvolal ktorýsi. „My sme v Paríži hostia a
         neskúsení, posudzujeme ho a jeho život z bežných dojmov a náhodilých výjavov. Neprenáhľujme
         sa: neohovárajme ho bez príčiny, ale ho ani neočíšťajme. Vie on sám najlepšie, v čom je: či
         sa pochváliť a či požalovať.“
   </p>
   <p>
    Bolo, akoby cielilo na suseda, že berie prituho stranu Parížu.
   </p>
   <p>
    „Spomenul som povesti, čo o ňom idú,“ bráni sa sused, „že sa mi neukazuje taký, za aký
         ho rozhlásili. Myslel som po povestiach, že v ňom nájdem horšie než v iných mestách: mravy
         voľné ako nikde. Kde by nie: moderný Babylon, hniezdo zhuby a skazenosti. Hniloba zašla do
         samého koreňa, rozšírila sa po vidieku a chcela by prejsť do iných krajín. Zlé povesti
         išli, najmä za oceánom. Pripravil som sa preniesť všeličo, nepozastaviť sa na pletke. A
         teraz vravím, že ma Paríž sklamal. Nevidel som pohoršlivých vecí, ani len žien na ulici v
         krikľavých šatách alebo krikľavého chovania.“
   </p>
   <p>
    „Ani ja som ich nevidel,“ vraví nový známy. „Ale to je nie dôkaz spoľahlivý. Možno išli
         po letoviskách, kúpeľoch.“
   </p>
   <p>
    „Už bude čosi,“ riekol on. „Alebo niekam išli, že ich nevídať na každom kroku, alebo ich
         hádam nebolo, koľko sme ich čakali.“
   </p>
   <p>
    „Ja by sa tiež opovážil tvrdiť, že čert je nie taký čierny, ako ho maľujú. Skutočnosť sa
         mi neukázala taká zlá, ako bája o nej po svete. Znakov rozkladu zbadal som menej, než som
         očakával. Často sa natískalo presvedčenie, akoby Paríž mal zaostať za inými veľmestami a
         prísť o vodcovstvo v odbore, kde vývodil. V jedno predpoludnie aspoň u mňa zadal si veľmi:
         ukázal sa skoro malomestský a malicherný.“
   </p>
   <p>
    Boli sme zazreli neobyčajnú osôbku na rohu boulevardu des Capucines a avenue de l’Opéra.
         Chovala sa cele poriadne, akoby šla po práci. Myslím, že skutočne nešla za výbojom; šla
         svojou cestou, na nikoho sa neobzrela. Ale čo ako, bola neobyčajná. Šaty mala priezračné;
         koža sa jej svietila cez tkanivo riedkej látky na pleciach a tuším i na bokoch, najmä
         čiastka spod pazuchy. Na chrbte bola vykrojená dohlboka, čosi i na prsiach. Bolo horšie, že
         cez riedke tkanivo bolo temer rozoznať obrysy postavy aspoň v hlavných čiarach, najmä keď
         sa slnce zastarelo do nej a padlo pred ňu, že cez ňu mohlo akoby prebíjať. V polohe medzi
         slnkom a divákom ukázala sa skoro ako daguerrotyp
    <sup>
     [
     <a class="footnote" href="#ftn.d56e6411" name="d56e6411">
      184
     </a>
     ]
    </sup>
    na starých obrázkoch. Vtedy som sa presvedčil, že Paríž je malý a nedozrel.
         Inde by si boli sotva všimli stvory, ale tu celá ulica sa znepokojila. Čo bolo na chodníku,
         začalo sa obzerať za ňou ako za zjavom nevídaným. Elegantní páni, čo sa potulovali na rohu
         a zívali, dámy, čo išli na prechádzku alebo po kúpach, obracali sa za ňou, dámy tuším
         trochu zahanbene. Prešli ľudia, ktorým bolo náhlo: hádam sa ponáhľajú do súdu alebo do
         úradu; nesú pod pazuchou čiernu koženú kapsu so spismi, a predsa sa zastavili a pozerali,
         kam ide. Verejní posluhovia teperili na vozíku akúsi batožinu, hádam na nádražie: zazreli
         podivný zjav, zastali a hútajú podistým, že látka, čo je na nej, nebola by na blúzu do
         roboty. Vodiči taxi, čo predsa navozia sa všakovej čeliadky a majú vedieť, kde je aká nočná
         miestnosť, vidia všeličo a skúsia na cestách po meste, vykukovali zo svojej komôrky za
         strojom ako jazvec z diery.
   </p>
   <p>
    Náš starý priateľ čistil práve komusi obuv na truhličke; zaňuchal i on čosi, prestal
         vyhládzať obuv hodvábnou handričkou. Podvihol okuliare z nosa na čelo, pozerá ako teľa na
         nové vráta. Zarazilo ho, čo videl, že pozabudol na topánku, ako čaká na truhličke na
         ostatné šuchy: pozerá a pozerá, kým osôbka nezašla za uhol na avenue de l’Opéra. Keby bolo
         takých zjavov za každým uhlom, nezastavil by sa pre ne úradník, ktorému je náhlo, ani
         posluha, čo nesie batožinu, alebo práve náš priateľ. Kde by on meškal súrnu robotu a
         zanedbal topánku, aby sa díval na vec, ktorú môže vidieť na každom kroku?
   </p>
   <p>
    Rozpovedali sme i tento výjav susedovi. Uznal i on a utvrdil sa v presvedčení, že ulica
         v Paríži je čistejšia, než by bol myslel.
   </p>
   <p>
    „Že sme sa sklamali,“ riekli sme nakoniec, „nás nemrzí.“
   </p>
   <p>
    „Mňa skôr teší,“ zvolal sused. „Spadla zo mňa predpojatosť, čo som si zadovážil sám
         neviem odkiaľ. Paríž mi je nie horší od ktoréhokoľvek väčšieho alebo i menšieho mesta.“
   </p>
   <p>
    „Ja rád pozerám v nedeľu na parížsku ulicu,“ ozval sa nový známy. „Vidím parížsku ženu
         popoludní, ako ide s mužom a deťmi na prechádzku, ako je uveličená, že má svojich okolo
         seba. Vidím devy, chutné a veselé, ako idú vyobliekané s rodinou alebo priateľkami do
         divadla alebo kina a vracajú sa na mrkaní. Nevidno ich postávať na odľahlých, podozrivých
         miestach. V robotný deň radosť ich je vidieť, ako pracujú bedlive v obchode alebo úradovni.
         V reštaurantoch jedia skromne, chovajú sa nepredpojate, ani vyzývavo, ale zas nie
         bojazlivo. V obchode posluhujú pozorne a bedlivo, majú svoj milý úsmev, nedajú sa mýliť
         prítomnosťou chlapov; bedlia na to, čo robia, rozum im nejde po strakách.“
   </p>
   <p>
    „A usadliny sa nájde všade,“ zvolal sused. „Bude jej v Paríži, ale jej bude i kde inde,
         možno nie menej.“
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e6315" name="ftn.d56e6315">
        183
       </a>
       ]
      </sup>
      <span class="emphasis">
       <em>
        Bois de Boulogne
       </em>
      </span>
      — Boulonský les, zvyšok kráľovského lesa,
               premenený na krásny anglický park, hojne navštevovaný Parížanmi
     </p>
    </div>
    <div class="footnote">
     <p>
      <sup>
       [
       <a class="para" href="#d56e6411" name="ftn.d56e6411">
        184
       </a>
       ]
      </sup>
      <span class="emphasis">
       <em>
        daguerotyp
       </em>
      </span>
      (z franc.) — fotografia zhotovená podľa
               najstaršieho spôsobu fotografovania, ktorý vynašiel francúzsky maliar L. J. Daguerr
               (1789 — 1851) a J. N. Niepce (1765 — 1833)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e6432">
       </a>
       - 33 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Boli sme prešli dosť často po Champs Elysées, poznali sme z nich dosť dobre niektoré
         kusy, ale ostala v nás nespokojnosť, že ich nepoznáme ako sa svedčí, že by ich bolo poznať
         bližšie a dôkladnejšie.
   </p>
   <p>
    „Najlepšie ísť na prechádzku po l’Étoile. Keď k nej prídeme, uvidíme: môžeme prejsť na
         inú stranu.“
   </p>
   <p>
    „Nuž nedbám. Od Pont Royal do Hviezdy nie je toľko.“
   </p>
   <p>
    Prezerali sme i na pláne. Jeden skok! Boli sme často pri nej, autobusom, zas tramvajou:
         prečo by sme nešli pešky? Bolo ju pekne vidieť od sochy Elsasanky.
   </p>
   <p>
    Prešli sme sadmi Tuilleries za Hviezdou. Na námestí Svornosti hrali vodomety. Ihla
         obelisku trčala akosi natešená; hádam, že mala zas nad sebou čisté, belasé nebo, na aké
         privykla pozerať, kým bola vo svojom kraji.
   </p>
   <p>
    Hore na Triumfálnej ceste, akosi v hmle, vidno vznášať sa nad horou a či stromoradím
         oblúk Víťaznej brány.
   </p>
   <p>
    Bolo v nedeľu, ráno veľmi krásne. Keď sme sa vybrali z domu a usalašili sa v kaviarni,
         kam práve boli doniesli čerstvé „croissants“,
    <sup>
     [
     <a class="footnote" href="#ftn.d56e6453" name="d56e6453">
      185
     </a>
     ]
    </sup>
    mastné rožky, pekne vypečené, zazreli sme na ulici mnoho sveta, ako málokedy.
   </p>
   <p>
    „Kdeže sa zberajú dnes? Na ten spôsob už iba my ostaneme v meste! Čože nejdeme aj my raz
         s nimi?“
   </p>
   <p>
    „My sme sa nezasýtili mesta ako oni. Nech si tam idú na dedinu hľadať trochu premeny.
         Nám sa ešte zíde mesto…“
   </p>
   <p>
    Ale nás predsa nakazil všeobecný prúd, ibaže my, miesto z mesta, pohli sme sa pešky na
         Hviezdu.
   </p>
   <p>
    Prezreli sme si cestou všetko. Pod belasým nebom nám bolo ako nové. Sošky v záhradách,
         po pažitiach, medzi stromovím, na krajoch húšťav usmievali sa na nás biele a čisté,
         odrážajú sa tuho v súzvučných čiarach od temnistého úzadia, sťaby boli vyšli z neho
         pokochať sa na slnci. Na terase Tuilleries od nábrežia hrajú zasa lawntenis. Gule preletia
         ponad zábradlie terasy, šuhaji musia odchádzať, bežať za nimi dolu schodmi v bielych
         črieviciach do záhrad. Skočiť zo zábradlia nebolo by zdravo azda ani im, čo majú údy ohybné
         a nohy pružné.
   </p>
   <p>
    Okolo vodometov na place de la Concorde
    <sup>
     [
     <a class="footnote" href="#ftn.d56e6470" name="d56e6470">
      186
     </a>
     ]
    </sup>
    našli sme ich mnoho s plášťom cez ruku a s dáždnikom. Sú najviac v
         jednotvárnych, popolavých šatách a čiapočkách. Máloktorý aby nemal belasej knižky Taride v
         ruke. Prezerajú, čo predstavuje každá soška, od koho pochádza. I tu ich je hodne, ani čo by
         sa boli tiež vybrali na prechádzku a zostúpili niekde z 0lympu. My sme sa už len dali k
         Víťaznej bráne.
   </p>
   <p>
    „Napodiv, ako rastú vzdialenosti,“ pozastavil sa ktorýsi z nás.
   </p>
   <p>
    Premerali sme krokom place de la Concorde. Schybili sme, že sme sa dali nie strednou
         cestou, ktorá je zlatá, ako hovorí opatrný Horác,
    <sup>
     [
     <a class="footnote" href="#ftn.d56e6480" name="d56e6480">
      187
     </a>
     ]
    </sup>
    ale pekným chodníkom, popri kvetinových hradách, aby sme ich užili. Vyšli sme
         na vyvýšeninu. Z nej nebolo schodov: museli sme sa vrátiť znovu na strednú cestu, ktorú sme
         prvej boli nechali.
   </p>
   <p>
    Rastú vzdialenosti, ale azda najväčšmi, keď ich načneš. Čím viacej ideš, tým väčší kus
         ostáva, čo ťa čaká…
   </p>
   <p>
    „Všetko sa mi vidí, že sme zaťali sekeru do veľkého stromu,“ uznal som.
   </p>
   <p>
    Bola pred nami celá dĺžka Champs Elysées. Nie že by sa bola zmenšila o toľko, koľko sme
         jej premerali, ale akoby sa bola roztiahla. „L’arc de triomphe“ vznášal sa zasa len kdesi v
         diaľke, v hmlistom závoji. Ľudia, čo sa poberajú k nemu alebo idú od neho, sťaby boli rady
         pracovitých čiernych mravcov.
   </p>
   <p>
    Začali sme sa obzerať o pomoc: ale jej nebolo vidno nikde. Prebehlo auto-obor, v ňom
         hádam zo dvadsať osôb. Čo sedí pri vodičovi, obrátil sa k sediskám, čo sú rad-radom jedno
         za druhým; rozpráva pohyblivému prízemiu niečo zvláštneho, šermujúc čapicou v ruke,
         ukazujúc kdesi na stranu.
   </p>
   <p>
    „Tiež by nám nezaškodilo niečo takého,“ riekol som. „Paríž je dlhý, naše nohy krátke.
         Malým merťukom, ako náš krok, nepremeriaš ho do smrti.“
   </p>
   <p>
    Prebehávali taxi hore-dolu. Niektoré sa spúšťali pomaly, hrkotajúc čímsi, čo v nich
         nedrží pevne. Karôtky vystrčili hore koncom, aby hlásali, že sú „libre“, naprázdno, že
         môžeme vsadnúť, ak sa nám bude páčiť. Držali sa, idúc pomaly, popri chodníku pod
         stromoradím, či niekto nekývne na ne. Ale my sme nedali nič na ich hladké kĺzanie. Vedeli
         sme, že keď nás budú mať, popchnú, začnú drgľovať alebo aspoň klopkať a nechávať zádušlivý
         kúr za zadnými kolesami.
   </p>
   <p>
    Tu z ktorejsi bočnej cesty skerovala na našu vyriadená, vyleštená drožka, že radosť
         pozrieť na ňu. Nebola ako nová, jej majiteľ nebol cele mladý. Sedel na kozlíku prihrbený
         čosi, ľavé plece niečo vyššie, pomknuté trochu napred. Nebodaj starý zlozvyk, čo mu
         prischol od toľkého sedenia. Cylinder sa mu leskne na hlave sťa cylinder z ocele, keď ho
         vydrhneš a namastíš minerálnym olejom. Kokarda, čo je zboku, je ako tmavý ostrovček na
         lesklej ploche. Ligocú sa i vlasy, čo vidno spod cylindra, tiež hádam vymastené pomádou.
         Pravé predlaktie opiera trochu o stehno, bič sa potriasa, ba i hádže sťa hadík, ako visí z
         bičiska, čo trčí v pošvičke niekde hore koncom.
   </p>
   <p>
    Pozostatok starého poctivého cechu, drží sa statočne starých obyčají. Nedá sa zviesť
         hriešnymi novotami, fučiacimi ohavami, čo zakadili Paríž smradľavým kúrom, čo ho vykiadzajú
         na námestí Opery každý deň, keď sa začnú pobočné ulice zapchávať napuchnutou premávkou.
   </p>
   <p>
    Kývli sme mu a pridali z opatrnosti: „S-s-s!“ ako sme robievali ešte za krčaha-kráľa.
         Náš znak vyšiel už nebodaj z módy, alebo nebol uvedený nikdy v Paríži. Na koho sme volali,
         ani sa neobzrel na nás, nepremenil svojej pohodlnej polohy.
   </p>
   <p>
    „Kalika, sedí ani hlucháň na konári na svojom sedisku!“ nadávali sme mu a že pobežíme za
         ním a zakričíme: „Hola!“
   </p>
   <p>
    Ale on skeroval k chodníku a zastal pri ňom. Tmavý koberček, čo bol na zadnom sedisku,
         vzal a položil opatrne za prvé, čo bolo vyvrátené hranou dohora, aby nezavadzalo. Naklonil
         sa blahosklonne, trochu nazad a trochu nabok, ale sa neobrátil, aby videl, s kým ho zviedla
         náhoda. Nestojí o ľudí, čo ho pristavili hneď zrána, lebo si chcú uctiť jeho poctivý cech.
   </p>
   <p>
    „Chceli by sme ísť k hrobu Neznámeho hrdinu,“ zverili sme sa mu.
   </p>
   <p>
    „Na službu,“ odpovedá ochotne, hoci neviem cele zjavne, či malo, čo odpovedal, ten
         zmysel, ako som si ja vybral.
   </p>
   <p>
    Vycítil som ho viac z jeho chovania než z jeho slov. „Nebudeme sa ponáhľať ako pochabé
         taxi,“ vysvetlil som mu ešte. „Času nám nechybuje, nik nás nenaháňa.“
   </p>
   <p>
    „Veľmi dobre!“ prisvedčil človek.
   </p>
   <p>
    Vyriekol to už veľmi zreteľne. Bočná poznámka o taxíku možno sa mu zapáčila a pripútala
         nám ho.
   </p>
   <p>
    Poberali sme sa k Slávobráne nie ako vo víchre: ale i tak dupkanie kopýt koníkových
         ozývalo sa predsa len častejšie a hustejšie než klopkanie našich opätkov pred chvíľou.
   </p>
   <p>
    Človek sa bol spočiatku čosi vypäl a vyrovnal, ale o chvíľu povolila spruha, čo ho bola
         zodvihla. Zasa len opustil predlaktie na stehno.
   </p>
   <p>
    Náš povoz zastal do radu za inými, čo tiež čakajú. Auto-obor, ktoré prebehlo prvej popri
         nás, stojí medzi inými sťa moriak pred kŕdľom kačičiek alebo kurčiat. Zhľadávali sme po
         vačkoch hotovosť, že vyplatíme človeku, aby sa nezľakol, že sa mu stratíme spod brány.
         Nebolo by sa ťažko prevliecť medzi toľkým svetom, uniknúť poza stromy a kriaky do niektorej
         z desiatich a či dvadsiatich „avenues“, širokých ulíc, ktoré vychodia od Hviezdy na všetky
         strany.
   </p>
   <p>
    „Netreba sa unúvať,“ odmietol cele poriadne naše ponúknutie. „Obzrite si cele pohodlne,
         čo máte, ja počkám, kým neprídete.“
   </p>
   <p>
    „Statočná chlapina!“ zvolal som. Jeho počerná tvár, ktorá hrá trochu do olivova, stala
         sa mi veľmi milou. „Kto by pomyslel, že chudobný drožkár z Paríža bude mať k nám, cele
         cudzím ľuďom, toľkú dôveru?“
   </p>
   <p>
    „Vedia oni, s kým majú do činenia…“
   </p>
   <p>
    „Ale i tak bolo pekne od neho.“
   </p>
   <p>
    „Nuž nehovorím, že je nie pekne.“
   </p>
   <p>
    Išli sme k bráne, čítali mená bitiek, v ktorých sa bil Francúz, odkedy sa prebudil k
         svojskému životu. Tiež mu tlejú kosti na všetkých stranách sveta, všade ich nechával po
         troche: div, že ich nechal čosi pre seba. Bil sa všade, neskryl sa nikdy za plot so
         slovami: „Pôjdem ja domov, tu je zle. Nech sa tam klbčí, kto chce.“
   </p>
   <p>
    Pristúpili sme k hrobu, čo je pod Slávobránou. Pribudlo ich i od tých čias, čo sme tu
         boli ostatný raz. Hrob je cele v kvietí. Veru sotva kto má pekný a veselý odpočinok ako
         Neznámy, o ktorom nikto netuší, kto je, odkiaľ pochodí.
   </p>
   <p>
    Iní sa poberajú dohora, nad klenbu, poobezať sa zo stredobodu do dvanástich ulíc, ktoré
         sa rozchodia, vzďaľujú jedna od druhej čím ďalej, tým väčšmi, sťa špice, keď idú od hlavy k
         bahrom. Hore sa vyštveralo i prízemie z veľkého auta, študuje rozlohu ulíc, ktoré so
         stromoradím stoja ako na dlani. My sme sa vrátili k človeku a povedali mu, kde pôjdeme.
   </p>
   <p>
    „Veľmi dobre,“ prisvedčil nám.
   </p>
   <p>
    Vracali sme sa tou istou cestou, iba čo sme sa dali popri chodníku inej strany. Predpis
         je predpis: choď vždy napravo. Kopytá koníka zas klopkajú tupo po drevenej dlažbe. Koník sa
         ponáhľa, čo môže lepšie. Prišli sme na čistú cestu, ktorá sa odráža od Champs Elysées a
         vchádza medzi Grand palais a Petit palais. Volá sa avenue Alexandre III. Nie je dlhá, ale
         veľmi pekná. Keď ju robili, Rusko bolo veľké a mocné, začalo držať s Francúzskom. Paríž
         oslavoval ruských námorníkov, keď prišli spečatiť priateľstvo s Francúzmi.
   </p>
   <p>
    Prešli sme nábrežím priekom. Je krajšie na tomto mieste než kde inde. Dostali sme sa na
         most, čo vedie cez Seinu. Iste bude najkrajší spomedzi všetkých, čo ich má Paríž; nosí tiež
         meno Alexandre III. Na rohoch má vysoké stĺpy, na nich pozlátené alegórie. Vprostriedku
         mosta na zábradlí sú okrasy z čierneho mramoru. Kto sa plaví loďou po rieke, môže si ich
         lepšie obzrieť než my z mosta alebo nábrežia. I na stĺpoch pri spodku sú okrasy z čierneho
         mramoru, ktoré spájajú stĺp so zábradlím.
   </p>
   <p>
    I na druhom brehu rieky nábrežie je skvelé, ako na tamtej strane. Zostúpili sme.
         Príležitosti nepotrebujeme a prichodí ju odpraviť.
   </p>
   <p>
    „Koľko sme podlžni?“ spýtali sme sa človeka.
   </p>
   <p>
    Udal nám sumu. Nebola prehnaná, ale ani sebe neurobil krivdy. Vyrovnali sme sa veľmi
         priateľsky, že sme mu dali ochotne, koľko zapýtal.
   </p>
   <p>
    Keď sme sa obrátili, zavolal nás:
   </p>
   <p>
    „Prosím, ešte päťdesiat centimov!“
   </p>
   <p>
    „Nejaký zvláštny poplatok azda?“ spytujeme sa.
   </p>
   <p>
    „Neprirazil som základnej ceny. Strojík ju neprirátal. Neviem, čo ho zašlo.“
   </p>
   <p>
    Ďobkal prstom po puške, na ktorej vyskakujú číslice, čo značia sumu.
   </p>
   <p>
    „Strojík by ju mal prirátať hneď spočiatku,“ riekli sme.
   </p>
   <p>
    „Veru hádam! Ale keď nechce!“ žaluje sa. „Neviem, čo sa v ňom prekopŕclo. Vidíte,
         vidíte: teraz ukazuje. Nuž oneskoruje s ukazovaním. Ale druhej chyby nemá. Božeuchovaj!“
   </p>
   <p>
    „No, bodajže ho porantalo, čo vyvádza!“ riekli sme a obzreli si ho.
   </p>
   <p>
    Strigôň, ukazoval päťdesiat centimov viac, než čo sme zaplatili.
   </p>
   <p>
    „Pokuľháva naozaj za časom,“ uznali sme. „Vyšiel z koľaje a začal blúzniť. Dajte naň
         pozor, aby ho horšie čert nepreletel. Ešte budete mať ošklivosť preň s niekým,“ radili sme
         mu.
   </p>
   <p>
    „Preto som ho i obzrel po druhý raz. Nedôverujem čertu,“ zveril sa nám. „Šťastie, že som
         viezol osoby uznanlivé.“
   </p>
   <p>
    „Len nech neznačí i napredku i nazadku,“ vystríhali sme ho. „Nebolo by pekne od neho.“
   </p>
   <p>
    „Ach, čo ešte!“ zhrozil sa, a aby toľme necítil úrazu, položil dlaň na prsia. „Radšej by
         o všetko prišiel, ako takú ohavnosť.“
   </p>
   <p>
    „No, nemajte za bánosť!“ odpytovali sme ho, a aby si necnel toľme, nechali sme mu, čo
         nám prichodilo nazad z franku.
   </p>
   <p>
    Peniaze držal na dlani a doložil:
   </p>
   <p>
    „A mne nič?“
   </p>
   <p>
    „Veď azda všetko pôjde vám, i to, čo zvýšilo,“ riekli sme zadivení, aké to
         nedorozumenie.
   </p>
   <p>
    „Hm,“ odpovedal, „keby bolo mne! Vidíte, pracujeme v spoločnosti, ja i on,“ ukázal na
         koníka. „A všetko nakladám naň. Mne nič. Kubo robí, Kubo je…“
   </p>
   <p>
    Pridali sme mu niečo, čo bude jemu. Groše mal v hrsti, priložil prst k cylindru, čo
         znamenalo, ako že je vec v poriadku. Tmavý koberček, pekne zložený, hodil na zadné sedisko,
         a už sa o nás neobzrel. Vykonal, čo mal, my sme mu zaplatili, čo prislúchalo, vlastne čo
         pýtal: nemali sme čo pohľadávať jedni od druhých. Boli sme si zasa cudzí, ako vtedy, keď
         sme sa sňali na Triumfálnej ceste.
   </p>
   <p>
    Doviezli sme sa na podivné miesto. Vošli sme na akési pozemky, čo skoro cele rozryli.
         Miestami vykopali do nich priekopy. Boli sme na stavebných pozemkoch, akoby bolo v
         Puntarene alebo kde inde, kde stavajú z dosák. Trámy poležiačky, trámy kolmo, medzi nimi
         rohy a latky. Kostry domov zo samých trámikov, rohov a latiek, zruby sťa klietočky. Stavajú
         i tu, ako vidíme, z ľahkého materiálu.
   </p>
   <p>
    „Sotva budú domy,“ hádali sme. „Skôr akési pajty, baraky.“
   </p>
   <p>
    „Kto môže uhádnuť, čo vystane v Paríži z ktorej veci?“ hútali sme. „Stavby majú i také,
         i také. Trváce a zasa dočasné. Keď sa do nej chytajú, mívaš si, bude kadečo, a ono odrazu
         zvrtnú, posošia sa, že vyjde, čo sa ti ani nesnívalo!“
   </p>
   <p>
    Zo stavebných pozemkov vyplietli sme sa horko-ťažko, že sme vyšli na širokú cestu.
         Prichodilo nám ju prejsť priekom.
   </p>
   <p>
    Za širokou ulicou mali bránu otvorenú. Vstúpili sme do nej.
   </p>
   <p>
    Z druhej strany brány bola strážnica. Pred ňou boli vojaci, čo strážia vchod. V domčeku
         vidno šuhajov; iste zamieňajú sa na stráži, ako nakladajú vojenské zákony. Nikde nevidno
         zvláštnych predmetov, na ktoré by prislúchalo dávať pozor; ani prachární, ani veľkých
         skladov. Stráž možno znamená, že sme na mieste, čo padá pod vojenský zákon.
   </p>
   <p>
    A vojenský zákon bude už len mať platnosť hneď od brány: veď sa ide cez ňu do
         Invalidovne.
   </p>
   <p>
    Vošli sme do dvora, ale skoro bolo by lepšie povedať: na námestie, čo je pred budovou. S
         nami vchádza cez bránu mnoho návštevníkov. Nie sme všetko cudzí: ide s nami mnoho domácich.
         Spomedzi cudzích najviac ich je v popolavých šatách s belasými knižkami.
   </p>
   <p>
    Vojaci si nás veľmi nevšimli. Najviac ak hodili pohľad na nás, čo sa trúsime tenkým
         prúdom do dvora.
   </p>
   <p>
    Boli sme pred domom, ktorý sa rozložil dĺžkou proti nám, sťaby nám išiel zahatiť cestu.
         Je na poschodia, ale poschodia sú vysoké. Že sú nie nízke, poznať po oblokoch, lebo sú
         veľké: ale ich rozmery sa znášajú pekne s výškou domu. Krov je tiež vysoký, stavali ho
         dobre, aby nekazil celkového pohľadu. Poznať hneď, že je palác verejná budova. Má v sebe
         niečo podobného ako palác Versailles. Vidno, že staviteľovi dali pokoj; nech si tam robí,
         ako najlepšie vie. Ministri financií alebo superintendenti
    <sup>
     [
     <a class="footnote" href="#ftn.d56e6616" name="d56e6616">
      188
     </a>
     ]
    </sup>
    nemali čo nazerať a babrať v staviteľských výkresoch a výpočtoch.
   </p>
   <p>
    Dom stavali za kráľa, ktorý vynikal vo všetkom. Viedol vojny, zakladal nové mestá a
         paláce v púšti, podporoval staviteľstvo, maliarstvo, sochárstvo, remeslá, divadlo, hudbu,
         vedy i spisbu. Držal nádherný, veľkolepý dvor, nezaostával v radovánkach a kratochvíľach.
         Volajú ho kráľ Slnce. I on bol, žiaľ, iba miešanina dobrého a zlého, ako nás je väčšia
         čiastka. Ale mal neobmedzenú moc. Dobrého mohol konať viac, než by mohol urobiť, keby nemal
         moci.
   </p>
   <p>
    Nad vchodom do paláca je jeho poprsie. Dlhé krútené pradená z parochne spúšťajú sa okolo
         tváre a padajú až na plecia. Vstúpili sme pod klenutú chodbu, cez ňu do dvora. Dvor tvorí
         štvorec veľmi priestranný, okolo neho ide budova do štvorhranu. Nad bránou, ktorou sme
         vošli, je nápis: „Cour d’honneur“.
    <sup>
     [
     <a class="footnote" href="#ftn.d56e6626" name="d56e6626">
      189
     </a>
     ]
    </sup>
    Slávnostný dvor vydláždili dosť hrubými skalami. Mali sa kedy uľahnúť, že je
         rovný. Hoci nechodia po ňom vozy, ale najviac len ľudia, medzi skalami sa nechytila burina.
   </p>
   <p>
    Prízemie je naokolo v stĺporadí, za ním ide podlubie okolo dvora sťa na nejakom
         starodávnom rínku. Sklepenie je mocné: má sa na čo spoľahnúť prvé poschodie s celou ťarchou
         múru, čo leží na štvorhranných stĺpoch. Chodbu pod podlubím vyložili dlážkou z veľkých
         štvorcov, akých už dnes málokde budú kresať. Návštevy majú sa kde prechádzať, kým prejdú
         okolo dvora. Ak by pršalo, majú sa kde uchýliť, aby nezmokli, i keď ich bolo mnoho.
   </p>
   <p>
    Prechádzka popod klenbu sa nezunuje. Stenu zaberajú na jednej strane maľby, všetko
         historické: znázorňujú príbehy z minulosti. Zobrazujú bitky, ktoré sa odohrali za slávneho
         kráľa, čo dom vystavil. Je tiež bitka, ktorú Francúzi vyhrali pri Jene za toho, čo zatienil
         všetkých predchodcov a rozniesol slávu Francúzska po Európe, Afrike a Ázii. Zobrazuje
         napínavý výjav: výpad francúzskej jazdy na Prusov so skvelým Muratom na čele.
   </p>
   <p>
    Pri schodoch, ktoré vedú na prvé poschodie, stretáme sa zasa s Napoleonom. Sedí na koni
         s vytasenou šabľou; chcel by sa nebodaj vyrútiť kamsi, bez klobúka, ako je, keby sa mohol
         pohnúť z miesta. Obracia sa na stranu a volá, ale krátko, so šabľou v ruke, podistým na
         svojich vojakov, hádam na gardu, ktorej sa hodil na čelo, ako volá Gambetta na inom dvore
         na ľud, aby skočil na nohy a mal sa k činu. Dobrému vojakovi, keď pozrie na „malého
         kaprála“, čo stojí pri schodoch, srdce zabúcha hrdosťou, pohne sa v ňom niečo, čo ho
         potiahne ísť za ním, slúchnuť, kam volá.
   </p>
   <p>
    Nie sme vojaci, aby sme rozumeli zbierkam a pamiatkam, čo nakopili v paláci po chodbách
         a dvoranách. Dosť nám je, čo nám ukázali v Cour d’honneur. V ňom sú všetko nové pamiatky z
         veľkej vojny. Každého púta vlak, vlastne vozeň, v ktorom býval a pracoval veliteľ
         francúzskeho vojska. Mal v ňom jedáleň, spálňu a pracovnú izbu. Stojí na koľajniciach v
         pokoji, na odpočinku.
   </p>
   <p>
    „Vy teda tu?“ pýta sa ma hlas hneď pri mne.
   </p>
   <p>
    Obzriem sa: vidím suseda, ako stojí vysmiaty pri mne v popolavých šatách. „Aká náhoda
         zasa!“ zadivil som sa.
   </p>
   <p>
    „Náhoda, ako sa vezme,“ odpovedá. „Tušil som, bol som skoro istý, že vás tu nájdem. V
         Bois de Boulogne ste nadštrkli niečo o tejto návšteve. Ostatne skladáme si Paríž,
         zhľadávame prvky na všetky strany, z ktorých ho vystaviť vy ako ja. Bolo nám lepšie ísť ich
         zbierať spoločne, hneď spočiatku. Mohli sme založiť spolok na stavbu Paríža, pracovať
         spojenými silami. Ako vidím, prezeráte si vlak hlavného veliteľa.“
   </p>
   <p>
    „Ako všetci, čo sme tu, čo si tiež skladajú svoj Paríž.“
   </p>
   <p>
    „Dosť sa nabehal.“
   </p>
   <p>
    „Veru, zaslúži si odpočinúť.“
   </p>
   <p>
    „Viete, čo sa mi najväčšmi páči na ňom?“ spýtal sa.
   </p>
   <p>
    „Čo takého?“
   </p>
   <p>
    „Že tieto koľajnice nemajú spojenia so sieťou železníc. Nech si odpočinie. Ja mu žičím
         večného pokoja, aby ho nepotrebovali vojenské vrchnosti, ani jeho, ani iného, hoci by bol
         hádam dokonalejší.“
   </p>
   <p>
    „Keby ja v tom mal slovo,“ odpovedal som, „ja by hneď vyplnil vašu žiadosť.“
   </p>
   <p>
    „Bodaj by všetci mysleli a cítili ako my!“ zvolal vážne.
   </p>
   <p>
    „Ale nespoliehajte sa veľmi. Vojenské vrchnosti cítia ako my,“ odpovedal som. „Neboli by
         odložili vozeň veliteľa sem, keby chceli začať vojnu.“
   </p>
   <p>
    „Áno, vrchnosti,“ uznal i on. „Ale je iných mnoho, ktorým prímerie oči kole.“
   </p>
   <p>
    Zvážneli sme; pocítili sme akúsi ozvenu, akýsi dych nepokoja, čo vniká zo všetkých strán
         po troche do tichého dvora. Vojenské spravy a hrozné nástroje zhuby, čo odpočívajú v Cour
         d’honneur sťa mŕtvi v cmiteri, akoby išli ožiť zo zamretia a chceli sa hýbať a domáhať sa
         na pole.
   </p>
   <p>
    „Náruživosti človeka,“ doložil, „smerujú k zlému. Sú kára božia, čo visí nad nami. A
         človek sa nechce polepšiť. Ostáva po búrke, aký bol pred ňou.“
   </p>
   <p>
    Prezerali sme delá, čo sú neďaleko vlaku. Poodberali ich nepriateľom a odložili na
         pamiatku. Sú všakových druhov a výroby, nepochodia z tej istej dielne. My neodborníci
         nevieme vynájsť, v čom je rozdiel medzi nimi: aké má prednosti jedno pred druhým. Spýtal
         som sa ho, čo on vie o tých veciach.
   </p>
   <p>
    „Môj pane, darmo sa ma budete spytovať. Ja vám na všetky pozerám tým istým okom: všetky
         sú jednaké. Zaostal som v niektorých veciach. Zachoval som si iba, že všetky sú na zhubu.“
         Pristúpili sme k lietadlám. Ležia bezvládne, mnohé s roztrieskaným telom, iné len
         poškodené.
   </p>
   <p>
    „Tiež doriadili tieto stroje, azda väčšmi než delá.“
   </p>
   <p>
    „Na nich poznať dvojaké stopy nešťastia,“ odpovedá. „Jedny majú od diel nepriateľa,
         ostatné sú od pádu. Tento oddiel vojska som obdivoval: sú dobrí vojaci, čo sa neboja
         výšky.“
   </p>
   <p>
    „A možno, že dostačí iba vojak,“ riekol som, „ale taký, čo vie, prečo slúži: aká je vec,
         pre ktorú obetoval život. V jeho srdci, ak je vec spravodlivá, nájde sa smelosti, o ktorej
         netušil. Privykne na nebezpečenstvo; nezľakne sa výšky, ani hĺbky, lebo pozerá na vojnu z
         vyššieho stanoviska.“
   </p>
   <p>
    Nad zadnou stranou budovy vidno kupolu, temer ako na Panthéone. Vyčnieva nad budovu,
         sťaby sedela na nej. Keď pozeráme na ňu zďaleka, napríklad od Seiny, myslíme, že je na
         budove. Ale keď vstúpime do dvora, alebo sa priblížime lepšie k palácu, zbadáme, že nepatrí
         k nemu, ale k akejsi inej stavbe.
   </p>
   <p>
    Vošli sme do chodby, čo ide z budovy, že sa dostaneme za ňu a pozrieme, čo je za ňou.
         Keď sme vyšli z chodby, boli sme zas v akomsi dvore. V ňom stojí chrám pekného slohu. Nemá
         šírky Invalidovne,
    <sup>
     [
     <a class="footnote" href="#ftn.d56e6686" name="d56e6686">
      190
     </a>
     ]
    </sup>
    ale je veľký a vysoký.
   </p>
   <p>
    Na ňom sa vznáša hrdá kupola. Staviteľ vymeral jej polohu a rozmery podivne; položil ju,
         aby vyčnievala nad palácom a klamala diváka, akoby vlastne patrila k nemu. Čo chcel,
         dosiahol úplne. Kupola je korunou nielen chrámu, ale celého paláca Invalidovne.
   </p>
   <p>
    Vchod do chrámu je i tu slávnostný. Vedú k nemu schody, temer ako do Madeleine. Teraz
         je, žiaľ, zatvorený, ale dali naň ohlas, že hrob imperátora môžeme navštíviť v isté dni a
         hodiny: medziiným v nedeľu do piatej odpoludnia.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e6453" name="ftn.d56e6453">
        185
       </a>
       ]
      </sup>
      <span class="emphasis">
       <em>
        croissant
       </em>
      </span>
      (franc.) — rožok
     </p>
    </div>
    <div class="footnote">
     <p>
      <sup>
       [
       <a class="para" href="#d56e6470" name="ftn.d56e6470">
        186
       </a>
       ]
      </sup>
      <span class="emphasis">
       <em>
        place de la Concorde
       </em>
      </span>
      (franc.) — námestie Svornosti
     </p>
    </div>
    <div class="footnote">
     <p>
      <sup>
       [
       <a class="para" href="#d56e6480" name="ftn.d56e6480">
        187
       </a>
       ]
      </sup>
      <span class="emphasis">
       <em>
        Schybili sme, že sme sa dali nie strednou cestou, ktorá je zlatá, ako
                  hovorí opatrný Horác
       </em>
      </span>
      — tzv. „aurea mediocritas“ (lat., zlatá stredná
               cesta), o ktorej hovorí rímsky básnik Q. Horatius Flaccus (65 — 8 pred n. l.) vo
               svojich Ódach (II. kniha, 10. óda, 5. verš)
     </p>
    </div>
    <div class="footnote">
     <p>
      <sup>
       [
       <a class="para" href="#d56e6616" name="ftn.d56e6616">
        188
       </a>
       ]
      </sup>
      <span class="emphasis">
       <em>
        superintendent
       </em>
      </span>
      (z lat.) — hlavný dozorca, v ev. cirkvách
               biskup
     </p>
    </div>
    <div class="footnote">
     <p>
      <sup>
       [
       <a class="para" href="#d56e6626" name="ftn.d56e6626">
        189
       </a>
       ]
      </sup>
      <span class="emphasis">
       <em>
        Cour d’honneur
       </em>
      </span>
      (franc.) — Čestné nádvorie
     </p>
    </div>
    <div class="footnote">
     <p>
      <sup>
       [
       <a class="para" href="#d56e6686" name="ftn.d56e6686">
        190
       </a>
       ]
      </sup>
      <span class="emphasis">
       <em>
        Invalidovňa
       </em>
      </span>
      — Hôtel des Invalides v Paríži. Pôvodne jeden z
               najväčších ústavov na svete pre invalidov. V jeho chráme v krypte je pochovaný
               Napoleon I.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e6698">
       </a>
       - 34 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Pochválili sme veliteľa domu, že nás nepustil do chrámu. Po dlhej návšteve vo dvore a po
         zbierkach v múzeu návšteva by sa nevydarila dobre. Dobre padne trochu odpočinku medzi
         jednou a druhou prehliadkou: bolo by priveľa prezerať všetko odrazu.
   </p>
   <p>
    Popoludní sme sa usilovali prísť zavčasu.
   </p>
   <p>
    Keď sme prišli na pozemky, čo sú v neporiadku, rozhrabané a rozryté, kde počali stavať
         klietky z trámikov a rohov, boli by sme predsa nedbali vedieť, čo to stavajú.
   </p>
   <p>
    Spýtali sme sa strážnika, čo stál na nábreží, neďaleko pozemkov.
   </p>
   <p>
    „Chystajú výstavu,“ odpovedal on.
   </p>
   <p>
    „Zasa výstava?“ zadivil som sa. „Aká?“
   </p>
   <p>
    „Ja myslím, že bude súca,“ odpovedá.
   </p>
   <p>
    „Nuž bezpochyby,“ prisviedčam. „Keď ju robia, urobia ju ako má byť. A z ktorého odboru
         bude?“
   </p>
   <p>
    „Čo sa tyče odboru — odboru,“ začal sa prehrabávať v knižočke, „odbory vám rozoberie,
         kto sa zaoberá nimi. O poučenie o odbore museli by ste sa obrátiť na odbor, čo má výstavu
         na hlave.“
   </p>
   <p>
    Hovoril pekne, vyslovoval dobre. Radosť sa bolo s ním zhovárať. Nestál, myslím, o
         rozhovory s nami, ale čo povedal, povedal pekne a kvetnate.
   </p>
   <p>
    „Kedy ju otvoria?“
   </p>
   <p>
    „V októbri tohto roku.“
   </p>
   <p>
    „Ale im ostáva málo času!“ zľakli sme sa. „Chybí mnoho stavať.“
   </p>
   <p>
    „Možno vyšli z času,“ uznáva i sám strážnik. „Ale v tých veciach ja by mohol máločo
         odpomôcť. Budú azda robiť poriadky v odbore výstavy. Do tých čias mne nedali ani úpravy,
         ani vývodu, ako stoja a čo kujú…“
   </p>
   <p>
    Poďakovali sme strážnikovi.
   </p>
   <p>
    „Veľmi vďačne, tešilo ma všestranne,“ a salutoval.
   </p>
   <p>
    „Aký je pevný v zásadách,“ žaluje sa spoločník. „Nedajbože vylákať ho na pole
         rozhovorov.“
   </p>
   <p>
    „Iste zbadal, že sme prišli učiť sa od neho, ,pekne po francúzsky‘. Myslí si, že je
         strážnik, a nie aby rozdával múdrosť zadarmo,“ dovtípil som sa.
   </p>
   <p>
    Bol tam akýsi pán, podujímateľ stavieb, alebo hádam palier. Chodil sem a ta ako človek,
         ktorý nevie, kde mu hlava stojí. Vidno, že dozerá nad robotou, alebo ju práve vedie.
   </p>
   <p>
    „Ako vidíme, ide byť zase veľká výstava,“ prihovorili sme sa.
   </p>
   <p>
    „Nie najmenšia, nie najmenšia,“ uznal i on. „Ale zasa neprekračuje medze. Bude toľká,
         koľko jej treba.“
   </p>
   <p>
    „Aká bude výstava?“
   </p>
   <p>
    „Pousilujú sa, aby bola slušná,“ on na to.
   </p>
   <p>
    „V ktorom odbore sa bude pohybovať?“ pristupujeme bližšie k samej veci.
   </p>
   <p>
    „Pohybovať by sa nemala; staviame pevné pavilóny.“
   </p>
   <p>
    „Ktorého odboru sa bude držať?“
   </p>
   <p>
    „Odborov ich bude hodne. Kto príde, budú hľadieť, aby sa mal na čo dívať. Bude akosť a,
         myslím, i rozmanitosť.“
   </p>
   <p>
    „Hospodárstvo alebo priemysel?“ dobýjali sme sa bližšie k veci.
   </p>
   <p>
    „Doplňuje jedno druhé,“ vysvetľuje nám. „Ako tretí v spoločnosti pripojí sa obchod.
         Priemysel sa chová z hospodárstva. Hospodárstvo sa opiera o priemysel. Obchod robí miesta,
         aby sa neudusil roľník a priemyselník od nakopenia výrobkov. Obchodník by zas vycivel od
         chudokrvnosti, keby nemal čím kupčiť. Reťaz, čo drží dovedna, ohnivo k ohnivu.“
   </p>
   <p>
    „Zaujme veľké miesto?“ načali sme z druhej strany, že pristúpime k veci a dostaneme sa k
         podrobnostiam. „Bude ho, ak zapracete všetky pozemky, čo ste rozrobili, stavbami.“
   </p>
   <p>
    „Budeme hľadieť, áno,“ odpovedal, „aby sa návštevy nenudili. Volať zo všetkých strán
         ľudí: ,Poďte sa pripáčiť, niečo vám ideme ukázať,‘ a ukázať im veľké nič alebo Potemkinove
         dediny tiež by nás nectilo. Budú sa mať na čo prizerať, Grand palais tiež upotrebia. Vzali
         ho do výrobku: vidíte, príde predeň socha a či súsošie, oblúkom. Bude nie najhoršie. Čo
         ukážeme cudziemu tu a zasa tam, nebude sa mu máliť, nepôjde azda sklamaný.“
   </p>
   <p>
    „To už nie,“ prisvedčili sme. „Spojíte zábavné s užitočným.“
   </p>
   <p>
    „Bude sa doplňovať jedno druhým. Bez doplňovania nikam, najmä v týchto podujatiach,“
         poučoval nás. „Kde nevystačí užitočnosť, doplní ju zábava.“
   </p>
   <p>
    „Zasa príde mnoho hostí. Naznášajú groša do Paríža,“ prorokovali sme. „Najmä ak budú
         vystavené články, čo pútajú. Budú nové vynálezy?“
   </p>
   <p>
    „Bude i nového čosi,“ sľubuje on. „Ľudský duch nezaháľa. Ide s pokrokom. Výstava je vždy
         ako medzník na dráhe pokroku.“
   </p>
   <p>
    „Budú i odpredávať z výstavných článkov?“ vyzvedali sme sa.
   </p>
   <p>
    „Obyčajne po výstavách idú na odbyt veci, čo sú potrebné a čo sa osvedčia.“
   </p>
   <p>
    „Príde peňazí do Paríža,“ opakovali sme. „Od návštev i od kupovateľov.“
   </p>
   <p>
    „I zišlo by sa veru,“ usmial sa, „hádam väčšmi než kedy inokedy. V dnešnom čase je
         zdravšie prijímať cudzie peniaze, než vydávať svoje.“ Zastal a doložil: „Úfam sa, i vy
         prídete a obzriete si, čo vystavíme. Čo oči vidia, srdce uverí. Vlastné oči vás poučia
         lepšie, čo všetko bude, než by vám ja mohol opísať.“
   </p>
   <p>
    Obzeral sa jednostaj po priestranstve, kde kypí robota, hocpriam je nedeľa, deň
         odpočinku. Zbadal, že ho tam niekde potrebujú.
   </p>
   <p>
    „Práca súri, čas krátky: prichodí využívať chvíľky, ako spieva ktorýsi básnik v latine.
    <sup>
     [
     <a class="footnote" href="#ftn.d56e6790" name="d56e6790">
      191
     </a>
     ]
    </sup>
    Ja som ho veru nečítal, iba čo mi ho spomínali,“ vyhováral sa. „Musím ísť niečo
         prizrieť, odpusťte!“
   </p>
   <p>
    Zanechal nás na pozemkoch, kde práca kypí na všetky strany.
   </p>
   <p>
    „Dobrý znak, že sa podberajú na výstavy,“ vraví sused. Prikvitol k nám práve, keď nás
         pán nechával. „Hľadíme si pretrieť oči, počíname robiť. Azda sa začneme pretekať v robote a
         kupectve a vyšumia z hlavy márne chúťky a fuky. Z nich by sa beztoho nevykľuvalo nič
         poriadneho.“
   </p>
   <p>
    „Veď by sa len predbehávali v dobrom a nepriečili sa,“ riekol z nás ktosi. „Hoci by sa
         pasovali v priemysle a obchode, najmä v lacnote.“
   </p>
   <p>
    „Príde všetko pomaly. Najprv veci praktické a najpotrebnejšie pre život. Neskoršie,
         možno, uvidíme, ako sa začnú pretekať v umení a mravných hodnotách. Bodaj by v tých veciach
         hľadeli vyniknúť jeden nad druhého. V láske a znášanlivosti napríklad.“
   </p>
   <p>
    „Je zvláštne, ako sa nemôžeme dozvedieť, akú výstavu chystajú,“ žalovali sme sa.
         „Spytovali sme sa strážnika, zasa pána, čo bol s nami: odpovede nedajbože sa dočkať.“
   </p>
   <p>
    „V tých veciach,“ poučuje nás sused, „najlepšie ísť si pýtať úradné rozhľady o výstave.
         Niečo mi povedali, že bude ako priemyslová.“
   </p>
   <p>
    „Bude veľká na také prípravy.“
   </p>
   <p>
    „Podistým,“ prisvedčil. „Nezabudnite, že je na pôde osvedčenej. Na tomto istom mieste,
         na poli pred Invalidovňou, bola i veľká svetová výstava roku 1900.“
    <sup>
     [
     <a class="footnote" href="#ftn.d56e6813" name="d56e6813">
      192
     </a>
     ]
    </sup>
   </p>
   <p>
    Ľudí prichádza. Hľadajú cestičku medzi hrádzami a hŕbami zeme, čo vyhádzali popri nich.
         Zem sa rozmočila, čosi i primiesila. Priechody cez mláky nie sú najkrajšie. Miesta, kde
         rozmiesili, nehodno týkať, kto nechce, aby sa mu nenalepilo zeme na obuv.
   </p>
   <p>
    Keď sme prišli na nádvorie, kde je chrám, našli sme už mnoho sveta. Hore schodmi sa
         poberajú temer prúdom. Medzi návštevníkmi prišla nám do očú zaujímavá postava. Bola ešte
         mladá, mala biele oplecko, skoro ako slovenské, ibaže nebolo na rukávoch výšiviek a rukávy
         idú čosi niže lakťa. Biele oplecko pekne sa odráža od tmavého živôtka z baršúna,
         okrášleného šnurovaním. Červenkastá sukňa, biele pančuchy a črievice doplňujú kroj, ktorý
         je vkusný a elegantný. Kroj pristane švárnej dievčine, ktorej postava je svieža a hybká.
         Tvár devy priťahuje pohľady všetkých. Kypí z nej zdravie, mladosť, okolo nej
         svetlogaštanové vlasy v bohatých vlnách tvoria chutný rámec. Oči sa usmievajú na svet,
         hľadia veselo a bezstarostne, na mladej tvári kvitne úsmev. Ale je hneď v rozpakoch; nevie,
         kam sa podieť od pohľadov, čo visia na nej, ktoré priťahuje svojím sviežim zjavom. Na hlave
         skoro v samom tyle má širokú čiernu stuhu vo voľnom uzle; jej záhyby stoja jej za hlavou
         sťa krídla.
   </p>
   <p>
    Prišla z Elsaska s družkou navštíviť Paríž: najkrajšie devy, ako hovoria, z krajiny,
         ktorá sa ešte nespamätala od radosti, že sa vrátila pod Francúzsko.
   </p>
   <p>
    „Môže sa prísť ukázať Parížu,“ riekol sused. „Je ozaj zjav — hm, že človeku prichodí
         banovať, že je nie starý Paríž, aby mohol prijímať také návštevy…“
   </p>
   <p>
    Tuším, že všetci, čo sme boli pred chrámom, pozabudli sme na chvíľku, kde sme, čo tu
         hľadáme. Zastali sme, sťa by sme sa boli zriekli a obdivovali ju. Pohľad jej modrého oka,
         trochu hanblivý a vyhýbavý, okúzlil diváka. Ja som sa zas radoval, že si aj inde, nielen u
         nás, pekné devy vážia národný kroj. Prišla, hľa, v ňom do samého Paríža, ide v ňom
         navštíviť hrob veľkého cisára
    <sup>
     [
     <a class="footnote" href="#ftn.d56e6830" name="d56e6830">
      193
     </a>
     ]
    </sup>
    a doniesť mu svieži úsmev krásnej tváre. Pošmúrna budova akoby sa bola
         rozveselila, pozabudla, koho skrývala v lone, a stratila niečo z prísnosti.
   </p>
   <p>
    Deva sa zmiatla. Bolo jej iste trápne, že sa všetko na ňu díva: hoci ju nemal prečo
         uraziť alebo nahnevať náš obdiv. Stratila sa sťa vidina v portáli. Ostatní vystupovali za
         ňou, my sme sa tiež poberali k vchodu.
   </p>
   <p>
    Kostol je veľký a vysoký, ale jednoduchý. Oveje ťa v ňom duch dávnych časov, čo odzneli.
         Zbierka zástav pod klenbou nám je už len pamiatka na časy, keď ľudia zápasili náružive o
         zásady, čo držia za dobré a užitočné. Niektorá je rozstrieľaná, iná rozdriapaná v kusoch.
         Ešte je na nich písmo dávnej doby, ktoré my už ledva rozoznávame, ale ktoré rozochvievalo
         mocne vtedajších ľudí a nedalo im umierať na posteli.
   </p>
   <p>
    Prešli sme do múzea, čo je v susedstve. Obsahuje málo predmetov: všetko veci, čo sa
         vzťahujú na smrť Napoleona a na prenesenie jeho tela do Paríža. Cisár za života zaplnil
         svojím menom stránky histórie. Myslel, že riadi jej beh, že jej dáva smer na budúce veky.
         Ale história vodila jeho za ruku, svoje dieťa, kým ho potrebovala. Keď jej nebol treba,
         zabudla naň na ďalekom ostrove a išla svojou cestou. Cisár vädol, umrel v kruhu najlepších
         priateľov, čo sa nebáli ani vyhnanstva, aby mohli zostať pri ňom.
   </p>
   <p>
    „Dámy a páni, palice a dáždniky!“ volajú na nás odo dverí.
   </p>
   <p>
    Málokto vytiahol nohu z domu v tie dni bez dáždnika. Bolo ich už mnoho v stojanoch.
   </p>
   <p>
    Kto vstúpi do miestnosti, najväčšmi sa zadíva na tvár cisára. I po smrti púta mocne.
         Gypsová snímka, čo mu urobili z tváre iste hneď po smrti, vydarila sa úplne; je sama v sebe
         hotové umelecké dielo. Je výrazná a pekná; poznať, že dýchol na ňu pokoj smrti, zahnal
         odrazu všetky stopy útrap a zemských starostí. Vyčítať z nej akoby radosť a uspokojenie, že
         všetko zemské sa skončí pred bránou večného pokoja. Nepoznať na nej chradnutia, čo
         zanechávajú dlhé choroby na tvári mŕtvych. Ukazuje sa nám tvár človeka skoro ešte zdravého,
         ktorý zatvoril oči a usnul pokojne. Chúlostivý a bojazlivý divák nemá sa jej čo báť, lebo
         si neodnesie zlého dojmu, i ak by pristúpil bližšie a obzrel si ju pozorne. Položili ju na
         čierny podklad a zavili do bieleho závoja, že z neho vidno iba samu tvár.
   </p>
   <p>
    Vystavili rakev, v ktorej ho doviezli do Paríža, pohrebný voz, čo ho doviezol. Povoz je
         jednoduchý pohrebný voz, dôkladnej práce, bez ozdôb a zbytočných okrás. Sem uložili i hrob
         zo sv. Heleny:
    <sup>
     [
     <a class="footnote" href="#ftn.d56e6850" name="d56e6850">
      194
     </a>
     ]
    </sup>
    štvorhranný, ťažký kameň bez nápisu i s rámom, tiež z kameňa, do ktorého
         vsadili náhrobný kameň.
   </p>
   <p>
    Z múzea sme prešli do hlavnej miestnosti. Jej prostriedok, čo zaujíma najviac miesta,
         ide do kolesa, naokolo sú akoby pobočné miestnosti alebo loďky: ide sa do nich dvoma-troma
         schodíkmi, lebo sú čosi vyvýšené nad prostrednou čiastkou. Svetla je všade dosť, hoci nieto
         oblokov na stenách. Nebadať nič smutného alebo pošmúrneho na tomto mieste, čo by mohlo
         zaraziť, ako nás zarazili napríklad komôrky v Panthéone. Povaly vlastne nieto, len nad
         pobočnými loďkami je klenutie: nad prostrednou vznáša sa kdesi vo výške vzletná kupola. Jej
         farebnými sklami leje sa pomedzi štíhle stĺpy svetlo a padá odhora do miestnosti, že
         zalieva všetky kúty, i keď je nebo zatiahnuté ako teraz.
   </p>
   <p>
    V prostriedku dvorany je zábradlie z čierneho mramoru, človeku asi vyše pása. Asi také
         zábradlia bývajú okolo nádherných studní, keby nemalo, čo je pred nami, priemer taký veľký.
         Pristúpili sme k nemu a pozreli doň, akoby sme hľadeli ozaj do studne. I tam dolu je
         miestnosť do kruhu, v nej sú naokolo stĺpy, čo držia podistým bočné klenby, na ktorých
         spočíva podlaha, kde stojíme. V jame je podstavec dosť vysoký, podlhovatý; naň položili
         rakev cisára, ktorá je cele jednoduchá, bez okrás, vytesaná z tmavého mramoru.
   </p>
   <p>
    Návšteva si postojí pri zábradlí, zahľadí sa do hĺbky pod kupolou, kde uložili slávu a
         pýchu veľkého národa. S úctou sa zadíva každý na hrob, kde je vlastne nie človek, ale celý
         odsek minulosti, so všetkým, čo doba vyniesla na svet dobrého a zlého. On bol
         predstaviteľom, nosičom ideí, snáh a námah, bol pánom Európy, pred ktorým sa triasli tróny
         a korili národy. Bol chlúbou a pýchou národa; jeho vojská, kade prešli, zaniesli nové
         zásady a myšlienky: o slobode človeka, o jeho právach, o právach národa.
   </p>
   <p>
    V pobočných miestnostiach sú hrobky jeho ľudí. V jednej z lodiek je hrob jeho brata
         Jozefa, kráľa španielskeho, v inej Jerôma, kráľa Westfálie. Hroby jeho maršalov tiež našli
         miesta pri hrobe pána, ale i dobrého priateľa. Pod kupolou odpočívajú všetci, čo pomohli
         tvoriť v Európe novú dobu a siať medzi národy nové snahy.
   </p>
   <p>
    Zišli sme schodmi, ako že pôjdeme do samej hrobky. Ale je zatvorená obyčajným návštevám:
         ostal nám prístup iba do chodby, čo ide okolo nej. Na mramorovej stene sú dvere, čo vedú do
         hrobky, zatvorené. Nad nimi je napísaná zlatými písmenami výpoveď jeho poslednej vôle:
         „Žiadam mať posledný odpočinok na brehoch Seiny v lone národa, ktorý som toľme miloval.“
         Národ naň nezabudol. Vyplnil mu verne poslednú žiadosť: dal ho po rokoch preniesť do
         hlavného mesta, na brehy Seiny, a uložil ho do tohto nádherného hrobu. Život mal ako nikto,
         ale i hrob má ako nikto.
   </p>
   <p>
    Návšteva hrobu pôsobila i na nás mocným dojmom. Keď sme vyšli z chrámu, myseľ ešte
         visela na pamiatke veľkého človeka. Trvalo chvíľu, kým ju odtiaľ vyviedla prítomnosť,
         skutočná a zdravá. Za Invalidovňou zašla nás krása ulíc, čo sa rozchádzajú v parkoch a
         stromoradiach. Stáli sme v nádhernej avenue de Tourville, ako sme vyšli za Invalidovňu. Do
         nej vchádzajú práve proti nám ulice de Breteuil, de Loevendal. Veselé stromoradia, v slnci,
         v ich tôni paláce, kypiaci život na uliciach a cestách pôsobia tuhou protivou po tichu, čo
         vládne v dome Invalidov, najmä okolo hrobu imperátora. Návštevy, čo priputovali k nemu,
         ktovie z ktorých končín sveta, trúsia sa mlčanlive, idú za Invalidovňu, do skvelých ulíc,
         čo sú za ňou, alebo na pozemky, kde stavajú pavilóny na novú výstavu. Odnášajú si mocný
         dojem, čo ich zašiel v stánku, posvätenom vojenskej sláve.
   </p>
   <p>
    „Mohlo by sa povedať, že sú nie obyčajní navštevovatelia a zvedavci, ale skôr zbožní
         pútnici…“
   </p>
   <p>
    „Nemôže nik povedať, že Francúzi zabudli na Napoleona,“ riekol sused. Ukázal na
         jednotlivcov a rodiny, čo vychodili z chrámu, všetko ticho a vážne, zaujatí myšlienkami.
         „Tí sa neodhodili od neho.“
   </p>
   <p>
    „Ani ho nezabudnú,“ ubezpečoval iný. „Majú radi slávu, priťahuje ich a púta. Vojenským
         cnostiam sa koria.“
   </p>
   <p>
    „Cennejšia je ich prítulnosť, že ide z národa, ktorý je triezvy a miluje pokoj. Francúz
         je predsa najšťastnejší, keď sa môže venovať celou dušou občianskej práci.“
   </p>
   <p>
    „Majú k nemu prítulnosť, ako vidíme, ešte dnes, po celom století: a myslím, budú ju mať
         vždy,“ riekol sused. „On stelesňuje vojenskú slávu národa, ale nie iba samu slávu. Nemali
         len jeho; mali mnoho šťastných a talentovaných vodcov od počiatku histórie až dodnes.
         Máloktorý národ ich mal naporúdzi ako on, keď nadišla chvíľa narábať zbraňou. On bol nielen
         vodcom, ale i nosičom poslania, hoci mimochodom, alebo hádam i nechtiac, ktoré národ vzal
         na svoje plecia. Nesúc ho, žil deň slávy a dobu hrdinstva, keď stál proti celému svetu v
         službe svojho poslania. On, čo odpočíva, bol mu vodca, nástroj jeho vôle, v službe jeho
         ideálov. Bol ich nosičom, lebo ako víťazil na poli, tak i rozsieval ideály slobody. Služby,
         čo vykonal myšlienke slobody hoci mimochodom, alebo nechtiac, odpláca mu vďačný národ, že
         ho prijal do lona a jeho pamiatku nosí v srdci.“
   </p>
   <p>
    Medzi návštevníkmi bola skutočne väčšina domácich, hoc ani cudzích nechybovalo. Najviac
         boli občianskeho stavu, ľudia pokojní a skromní, ktorí sa veru nezanášajú svetobornými
         myšlienkami: a predsa si radi postoja ľudia práce a pokojného zamestnania nad hrobom
         slávneho vojaka. Ich nevojenská, pokojná myseľ v tie časy zabieha nebodaj na iné nivy, než
         na akých rastú občianske starosti a pevné zásady. I jednoduchý človek rád okúpe dušu v
         ovzduší ideálov, keď i nevie, ako by im mohol slúžiť. Prežíva i on aspoň v mysli veľký deň,
         čo ho národ prežil.
   </p>
   <p>
    Prešlo popri zábradlí mnoho vojakov, ale i poddôstojníkov všakových odvetví. Im bude
         radosť prísť na hrob, v ktorom leží stelesnená čistá sláva ich národa.
   </p>
   <p>
    „Nik by nepovedal,“ ukázal sused na vojakov, čo vychodili z kostola väčším kŕdľom, „že
         títo chlapi pochodia z vyžitého, skazeného koreňa, že ich ľud je odsúdený na smrť a ide
         zmiznúť zo sveta.“
   </p>
   <p>
    „Nie veru, majú sa dosť rezko k životu,“ riekol iný.
   </p>
   <p>
    „Ani ja nevidím zakrpatelosti a nervového vysilenia,“ uznáva iný. „Chlapci sú bystrí,
         bujarí, nevidno im v oku ustatosti a smútku smrti.“
   </p>
   <p>
    Mne bolo padlo do očú, že vojaci sú zdraví a mocní. Ako hádam iní, tak i ja, keď som
         prišiel do Francúzska, vďačne som si šiel pozrieť vojakov: či je pravda alebo nie, čo v
         niektorých krajoch rozniesli o nich. Povesť o skazenosti a vycivení francúzskeho ľudu
         rozniesli najmä v ďalekých krajoch; opakujú a šíria ho ľudia, čo vo Francúzsku nikdy
         neboli.
   </p>
   <p>
    Ale francúzsky národ, vidno, je mladý a mocný sťa ktorýkoľvek „mladý“ národ, ktorý si
         míva, že je mladý a zdravý, lebo nežil, nepreukázal mnoho v živote. I bude žiť a plniť
         svoje poslanie čestne, ako ho plnil dosiaľ.
   </p>
   <p>
    „Učenie o starých a mladých národoch,“ riekol niekto, „vynašli tí, ktorým sa nechce
         robiť. Holotu a prázdnotu zatušujú mladosťou. Nieto ani starých, ani mladých: sú národy, čo
         žili a kvitli a národy, čo hliveli a nemali sa do života, alebo ho zle pochopili. Čo žili,
         žijú ešte a nevyžili sa. Človek starne a umiera; ale národ žije, lebo sa obnovuje, kým ho
         chuť ťahá k životu.“
   </p>
   <p>
    Prizeral som sa vďačne na vojsko, keď som ho zazrel na ulici. Na Francúzov vychytili, že
         sú militaristi, a predsa na ich uliciach vojska temer nevídať. Iba ak ho niekde prekryli,
         aby sa neukázalo na ulici. Raz som videl jazdu, bol možno celý pluk. Deň bol daždivý,
         osieval sa drobný dáždik. Bol som kdesi okolo Hôtel de Ville, keď sa ukázali prvé rady.
         Mali na hlave kovové klobúky, popolavú rovnošatu a dobré plášte. Dolu strieškou kvapkalo na
         kepeň. Chlapci sedeli prikrčení, možno aby dážď nešibal do tváre, alebo že je istejšie
         sedieť v sedle. Boli ohorení od slnca, v tvári červení a zdraví; boli najviac počerní,
         strednej postavy, pevní a mocní. Na nás civilov dívali sa veselo a priateľsky. Dôstojníci,
         všetko mladí ľudia, jazdili pred oddelením, tiež chlapi mocní, zdraví. Dôstojníka v plášti,
         s kovovým klobúkom na hlave, neviem, či by ho bol poznal, že je dôstojník, keby nebol na
         čele oddelenia. Jeho šatstvo je ako obyčajného vojaka. Kone mali neveľké, ale mocné a
         tučné. Poznať, že ich riadia dobre.
   </p>
   <p>
    Takého pluku nemá národ, čo je na vymretí.
   </p>
   <p>
    V jednu nedeľu som zas videl niekoľko batérií delostrelectva. Chlapci sedeli pri delách
         a muníciách, iní, čo poháňali záprahy, na koňoch. Pred každým delom mali tri páry pekných,
         mocných koní. Ťažké kolesá dudneli temno po hladkej drevenej dlažbe okolo námestia
         Svornosti. Civili sme sa prizerali s radosťou na kvet národa. Z neho na nás viala radosť a
         pocit istoty a bezpečnosti. Nebolo ani na jednom badať omrzenosti alebo ustatosti.
   </p>
   <p>
    Ako sme chodili po uliciach Paríža, tak sme sa prechádzali akoby v samých dejinách
         Francúzska. Paríž je srdce Francúzska, jeho ulice sú ozvena minulosti. Stavby, ako sú,
         nosia pečať doby, ale v nich je uložený i vkus a umelecká schopnosť národa, svedčiac o
         umeleckých snahách pokolení, čo ich stavali. Ulice nosia ešte na sebe peľ stariny, dýcha z
         nich nedotknutý celou sviežosťou. Ulice, bulváre, námestia nesú mená, z ktorých každé
         znamená niečo, má svoj skrytý zmysel a odôvodnenie. Už v samých menách sa odbleskuje celá
         minulosť. Neprešlo obdobia, aby nebolo zanechalo stopy na tvári mesta. V menách ulíc sa
         zachovalo, čo kedy mal národ veľkého a svetlého. Nájdeme mená umelcov, štátnikov,
         mysliteľov, vojvodcov, učencov, panovníkov, spisovateľov i znamenitých záslužných osôb z
         ľudu. Najviac stôp na uliciach zanechal iste Napoleon. Celé bulváre v niektorých štvrtiach
         nosia mená jeho súčasníkov a ľudí. Napoleon III. už zanechal menej stôp v meste. V salónoch
         Louvre nebadať veľmi, že by bol panoval: iba čo vo versailleskej kôlni vidno jeho nádherný
         kočiar.
   </p>
   <p>
    „Nemohli mu odpustiť, že sa zlými cestami vkradol na trón,“ vysvetľoval sused. „Keď naň
         zasadol, viedol ho zas po zlej ceste. Uznali mu Sevastopoľ, hoci ani z neho nebolo osohu.“
   </p>
   <p>
    „Pochválili mu i Hausmanna,“ podotkol iný.
   </p>
   <p>
    „Jeho mali prečo chváliť,“ odpovedal. „Vyliečil im mesto, dal mu povetria a priestoru,
         aby mohlo dýchať a rozšíriť krídla. Porúcal uličky, pozakladal široké cesty. Urobil ho
         svetovým mestom.“
   </p>
   <p>
    „Ale Napoleon bol predsa gazda. On mu rozkazoval,“ riekol ktosi iný.
   </p>
   <p>
    „A národ dal peniažky na veľké roboty,“ doložil sused.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e6790" name="ftn.d56e6790">
        191
       </a>
       ]
      </sup>
      <span class="emphasis">
       <em>
        Práca súri, čas krátky: prichodí využívať chvíľky, ako spieva ktorýsi
                  básnik v latine
       </em>
      </span>
      — Kukučín myslí pravdepodobne na P. Ovídia Nasóna (43 —
               17 pred n. l.), u ktorého je takáto myšlienka dosť častá, napr. „Utere temporibus“
               (Využi vhodný čas, chvíľu — Žalospevy IV, 3, 83)
     </p>
    </div>
    <div class="footnote">
     <p>
      <sup>
       [
       <a class="para" href="#d56e6813" name="ftn.d56e6813">
        192
       </a>
       ]
      </sup>
      <span class="emphasis">
       <em>
        veľká svetová výstava roku 1900
       </em>
      </span>
      — piata svetová výstava v
               Paríži
     </p>
    </div>
    <div class="footnote">
     <p>
      <sup>
       [
       <a class="para" href="#d56e6830" name="ftn.d56e6830">
        193
       </a>
       ]
      </sup>
      <span class="emphasis">
       <em>
        Hrob veľkého cisára
       </em>
      </span>
      — t. j. Napoleonov hrob
     </p>
    </div>
    <div class="footnote">
     <p>
      <sup>
       [
       <a class="para" href="#d56e6850" name="ftn.d56e6850">
        194
       </a>
       ]
      </sup>
      <span class="emphasis">
       <em>
        hrob zo sv. Heleny
       </em>
      </span>
      — t. j. Napoleonov hrob, lebo Napoleon
               umrel vo vyhnanstve na ostrove sv. Heleny
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e6917">
       </a>
       - 35 -
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Vybrali sme sa zavčasu z domu a išli pešky za Louvre. I tu je premávka veľmi živá.
         Tramvaje a autobusy chodia preplnené, hádam väčšmi ešte, než čo idú k Opere. Treba povážiť,
         že smerom k Opere, keď sme my vyšli, premávka sa vybesnela z najhoršieho. Svet, ktorý mal
         prácu po obchodoch a pisárňach v strede, mal sa kedy premlieť čo z väčšieho. Iní, ktorí
         chodievajú postávať pred obedom po uliciach, ešte sa nevyredikali z domu, takže povozy,
         ktoré idú k veľkému stredisku, majú trochu ako oddychu na hodinu alebo dve.
   </p>
   <p>
    Čo sa premávajú za Louvrom, nejdú postávať, alebo na kratochvíľu: idú všetko po práci,
         hoci nie sú zamestnaní vo veľkých, pekných obchodoch a módnych skladoch.
   </p>
   <p>
    Prebehuje i na tejto strane mnoho tramvají, i autobusov hodne na všetky strany. I my sme
         skočili do jedného z nich a vytiahli si lístok na „Les Halles“.
    <sup>
     [
     <a class="footnote" href="#ftn.d56e6930" name="d56e6930">
      195
     </a>
     ]
    </sup>
   </p>
   <p>
    „Ráčte nás upozorniť, keď prídeme na Les Halles,“ prosili sme vodiča, keď nám vydával
         lístok.
   </p>
   <p>
    Knísal sa pred nami, ako povoz drgľoval. Niekedy, nevedieť prečo, začne sa hádzať zboka
         nabok sťa čln na mori. Zabavil sa dosť hodne pri nás, kým dal lístok, a ešte viac, kým nám
         vydal. Najprv vydal väčších, papierových, potom vyberal drobnejšie, čo drží v kapse pri
         boku. Dal nám niekoľko chutných žltých, ktoré sa ligocú sťa dukátiky: škoda byť, že im
         chybí váha i hodnota. Mohli by byť zlato. Chémia pri zbehlosti miešať kovy dovedna vynašla
         koviny, ktoré sa podobajú zlatu, hoci nechodili okolo neho. Naostatok nadelil nám cele
         drobných, väčších a menších, všetko niklových: tých, čo majú v prostriedku dierku, akoby
         uško. Kto chce, môže ich stýbať na drôtik, ako nosievali kedysi biagle po jarmokoch. „Veru
         nie, nezameškám,“ sľuboval nám úslužne. „Les Halles, veľmi dôležitá stanica.“
   </p>
   <p>
    Šiel vyberať za lístky od druhých, čo tiež s nami vošli.
   </p>
   <p>
    Bolo ich mnoho. Ostalo veľmi málo prázdnych miest. Druhú triedu dávno vypredal; miesta
         na sedenie zabrali, i zadnú plôšku zaplnili, čo stoja. V prvej, čo je vraj onakvejšia,
         jesto niečo prázdnych miest: ale i do nich sa usádza na každej stanici kto-ten, sťa keď
         záhradník dosádza bôbom jamôčky, čo ostali prázdne.
   </p>
   <p>
    Povoz hrmí peknými ulicami: obchod pri obchode na jednej i druhej strane. Nielen
         obyčajné obchody, ale i veľké domy, čo ich volajú „magazínmi“ a čo neznamená sklad v pravom
         zmysle, ale niečo zvláštneho. Sú veľké obchody, z ktorých jednostaj čerpajú a rozvážajú
         tovar v krytých povozoch, pekne vyleštených a s veľkým menom domu a ulice zlatými
         písmenami. Zapriahnu obyčajne do nich hrdého samca oceľovej srsti alebo pejka, čo nosí šiju
         pyšne ohnutú a zarehoce na každého koňa, i na poníženého drožkárskeho, čo podriemkava,
         čakajúc na troch nohách a štvrtej trochu podtiahnutej, kedy ho prebudia rušať.
   </p>
   <p>
    Onedlho sme vkerovali do skromnejších ulíc, ba i uličiek, akých v strede nevídať. Svet
         sa povytrácal, vstupovalo ho tiež málo. Mňa veľmi zabavilo, že sme v ulici Réaumur, meno,
         ktoré nikomu nebude neznáme, kto narábal teplomerom, už či do kúpeľa alebo obyčajnejším, do
         izby alebo vonku na oblok. Iste býval na týchto stranách učenec, čo ho vynašiel a zhotovil
         prvý.
   </p>
   <p>
    ,Mne sa všetko vidí,‘ myslel som si v tie časy, ,že veľký učenec predsa len schybil, že
         medzi bodom ľadu a varu urobil 80 stupňov a nie 100, ako jeho veľký protivník Celsius. Keby
         sa nebol zaťal na svojej osemdesiatke, nebolo by bývalo treba preratovať z jednej stupnice
         na druhú, určovať čísla na Réaumur a Celsius, prevracať ich z jednej stupnice na druhú.
         Mrcha bývala niekedy zábava na hodinách fyziky. Veľkí učenci majú neraz tvrdú hlavičku,
         študent neborák nesie obyčajne následky. Mne sa napríklad raz bolo stalo…‘
   </p>
   <p>
    „A vy ste nezostúpili v Les Halles?“ vytrhli ma z myšlienok.
   </p>
   <p>
    Bol náš vodič.
   </p>
   <p>
    „Čakali sme, že nás upozorníte,“ odpovedali sme.
   </p>
   <p>
    „Nezameškal som hlásiť, keď bola stanica,“ riekol určite. „Ani druhých som nevynechal,
         čo padnú do cesty. Nebodaj ste nedopočuli. Iní, ako vidíte, počuli a vystúpili.“
   </p>
   <p>
    Mysleli sme, že nás upozorní osebe, a nie s ostatnými spolu. Ako sme sa naň spoľahli,
         tak sme sa ani nestarali, čo vykrikuje po staniciach.
   </p>
   <p>
    „Teda sa prichodí vrátiť!“ odpovedali sme, teperiac sa z voza. „Len či budeme mať na
         čom!“
   </p>
   <p>
    „O príležitosť sa nebojte. Zastane vám autobus práve na tomto mieste,“ poučoval nás.
         „Ale prejdite na tamten chodník; vracia sa protivnou stranou. Neprepaste Les Halles, keď na
         ne prídete! Dôležitá stanica,“ napomenul nás.
   </p>
   <p>
    „Azda ich neprepasieme,“ zastrájali sme sa.
   </p>
   <p>
    O malú chvíľu boli sme v autobuse, čo sa vracal. Bol preplnený. Prešiel niekoľko
         skromnejších uličiek. Na jednej začalo sa našich mlieť mnoho nadol.
   </p>
   <p>
    „Les Halles!“ zvestoval vodič, ale akosi neboli sme istí. Nebol vyslovil veľmi jasne.
   </p>
   <p>
    „Budú tu niekde Les Halles?“ spýtali sa ho pre lepšiu istotu.
   </p>
   <p>
    „Áno, práve sme na Les Halles,“ potvrdil nám.
   </p>
   <p>
    „No, konečne, nič sme nezameškali,“ tešili sme sa. „Aspoň sme boli v ulici Réaumura!“
   </p>
   <p>
    Boli sme na námestí. Je na ňom čosi roztrasenej slamy, hádam i lístia, ba i papier
         kde-tu. Na niektorom nájde sa mastná škvrna, s krvavými pečaťami, vidno ich tiež čosi
         ďalej. Okolité obchody nie sú výstavné. Ukazujú vo výklade v obloku alebo vo dverách
         kuchynský riad, napospol potreby pre kuchyňu a domácnosť. Akoby podriemkavali; hádam ich
         pridusilo prituhé kupectvo, čo vyhúkne tu v okolí každé od boha ráno.
   </p>
   <p>
    Na rínku predávajú zeleninu. I do susedných uličiek a ulíc natisli sa šiatre, ale jesto
         veľa i jednoduchých dlhých stolov. Predávajú, ako chcete: vo veľkom, ale i v malom, len tak
         pod holým nebom. Neďaleko sú i baraky, i v nich môžete dostať zeleninu. Roľníci a
         záhradníci z okolia dovážajú potravné články, speňažujú ich na trhu, čo môžu lepšie.
         Odtiaľto sa iste zaopatruje Paríž zeleninou. Kupovači si ju odnášajú sami a iste im ju
         dopracú i do domu.
   </p>
   <p>
    Domáca pani, čo prišla kupovať, vojde s kúpou do tramvaje a dostane sa jej miesta.
         Batôžtek alebo košík bude držať na kolenách. Ak by bol uzol väčší, položí ho k vodičovi
         napredok. Sám vodič jej ho vďačne podá, keď jej príde zosadnúť. Vidno i vozne na poschodie,
         na tejto čiastke trati, čo tiahnu k veľkému trhovisku. Do oddielu na poschodí sa spracú i
         väčšie kúpy. Veľkých odberateľov, najmä priekupcov, čakajú vozy pod plachtou: v nich je
         ľahko doviezť tovar až do domu.
   </p>
   <p>
    Ani sme sa nepúšťali veľmi ďaleko. Prechádzali sme sa najviac okolo rínočka. Bolo tu
         hodne ženičiek s vozíkmi, čo mali všakového ovocia: hrušky, slivky, broskyne, jablká, dyne,
         melóny, ananás, i hrozna pekný výber. Nevydržali sme dívať sa na toľké dobré veci, dali sme
         sa zviesť, že sme si vybrali, čo sa komu páčilo. Ujedali sme si len tak z papiera. Nie je
         veľmi slušné jesť na ulici, ani ich nevídať mnoho, čo sa pozabudnú a zajedia si: ale nám,
         cudzím, kto nám bude mať za zlé? Nie sme my na vine, ale pokušenie, čo číha zo všetkých
         strán.
   </p>
   <p>
    Sotva by bol kto niečo povedal, keby nie skliepok s ovocím, čo bol náhodou hneď pri nás.
         Domáci pán vyšiel do dverí, pozastavil sa veľmi nad tým, čo robíme.
   </p>
   <p>
    „Kto chce jesť na ulici, mohol by aspoň kôstky hádzať na cestu a nenechávať ich na
         chodníku,“ riekol nám, hoci nie som istý, či som jeho výpoveď vypísal doslovne.
   </p>
   <p>
    Ja som jedol náhodou hrozno a odpovedal som: „Ja vôbec nemám čo odhadzovať,“ ukázal som
         na strapec, z ktorého som oberal zrnká.
   </p>
   <p>
    „Ešte horšie, lebo odhadzujete zrná,“ zazlieval mi. „Ani zrná nepatria na chodník.“
   </p>
   <p>
    „Málo sa mi pridalo odhodiť,“ odpovedal som. „Tie panie tam dali mi hrozno, čo je
         náhodou veľmi zdravé.“
   </p>
   <p>
    „Práve preto, že odhadzujete jadierka.“
   </p>
   <p>
    „Veru sa nepamätám, že by ich bol mnoho odhodil.“
   </p>
   <p>
    Obzeral som sa po chodníku. Bolo čosi smetí, čo natrúsili iste, keď išli z trhu, ale
         jadierok nebolo nikde.
   </p>
   <p>
    „I zo strapca odpadne zrnko,“ vytýkal. „Na ulici vôbec nejedia a neodhadzujú ohryzky po
         chodníkoch. Prídu kupovať: znechutí ich, že mám pred domom nečin. Kto stúpi na zrnko,
         pokĺzne sa ľahko. Ak sa komu čo stane, ja vyhorím.“
   </p>
   <p>
    Pán obchodník vchádzal do hnevu; čím ďalej, tým väčšmi. A nemal prečo. Iba ak by, že
         ovocie, čo máme, nepochádza z jeho obchodu. Ale my sme neboli na vine, že sa nám videlo
         lepšie, čo predávajú ženičky. Najhoršie bolo, že nám odpovede nešli ako z rukáva. On
         odsekol odrazu a doprosta na každú našu poznámku. Neobzeral sa veľmi, či má pravdu a či sa
         azda neopakuje. Nuž radšej sme sa odpratali na iný chodník, aby sme hriechu nenadobývali.
   </p>
   <p>
    Zeleniny predávajú mnoho, míňa sa jej po reštaurantoch a možno viac po domoch. Mečnikov
         naúčal, že surový šalát škodí, lebo na ňom sa usadzujú zárodky nákazlivých chorôb, ale
         ľudia neradi počúvajú výstrahy múdrych: nechcú uznať, že kyša a cmar, ako vynašiel
         Mečnikov, sú najistejším liekom proti tým zárodkom.
    <sup>
     [
     <a class="footnote" href="#ftn.d56e7009" name="d56e7009">
      196
     </a>
     ]
    </sup>
    Ale Mečnikov bol Rus, mal rád kyslé mlieko. Tu, ako všade inde, dávajú na stôl
         miesto kyslého mlieka víno alebo pivo. Vodu, pravda, minerálnu, dávajú tiež, ak sa hosť
         chce radšej zaobísť na vode.
   </p>
   <p>
    Mäso sekajú v zvláštnych jatkách; je ich veľký rad, jedna pri druhej, v stavbách zo
         železných priečok, vyplnených múrom a či cementom. Mäso predávajú veľmi dobré, nič horšie
         od Buenos Aires, už či je baranina alebo hovädzina. „Gigot“
    <sup>
     [
     <a class="footnote" href="#ftn.d56e7017" name="d56e7017">
      197
     </a>
     ]
    </sup>
    je kúsok, ako vidno, obľúbený. Predávajú ho osebe: zodpovedá zadnej štvrtke s
         chvostom. Pozreli sme i ceny, aké sú. Neboli vysoké, najmä keď povážime, že sme nie v
         kraji, čo oplýva mäsom ako Južná Amerika. V cenách tunajších a tamojších nenašli sme
         veľkého rozdielu, a neviem, či ho vôbec bolo.
   </p>
   <p>
    Ale kurčatá nezdajú sa tučné. Možno tučné a súce sa sem ani nedostanú. Husi akoby boli
         pridrahé; ale ich ani nebolo mnoho na predaj. Nenadišiel im čas, alebo hádam nestoja o ne
         toľme ako na našich stranách.
   </p>
   <p>
    V tie dni sa bola započala „sezóna“: začali sa poľovačky. Ktorýsi veľký denník bol
         prihotovil na ich počiatok veľký článok. V ňom boli znesené do hŕbky poľovnícke skúsenosti
         a rozpomienky povestných poľovníkov. Rozprávali, pravda, len nakrátko, kde a kedy sa
         ktorému najlepšie povodilo pri otvorení poľovačiek. Bola ozajstná anketa, ako teraz prišlo,
         tak sa ukazuje, do módy zavádzať ich pri každej veci.
   </p>
   <p>
    Vyzerali sme na trhu, ako sa vydarili toho roku prvé poľovačky: pozorujeme, že sa
         poľovníkom nepovodilo najlepšie. Les Halles nezapratali divinou; vidno jej málo a ani po
         obchodoch v meste nevídať jej mnoho.
   </p>
   <p>
    Na našej hospode sme, pravda, hneď zbadali, že „otvorili“ poľovačku. Domáceho pána
         nebolo tuším za dva dni doma. Vrátil sa včera okolo olovrantu: pred večerou sa rozšírila z
         kuchyne po chodbe a čosi i po schodoch vôňa paprikáša a či ho ako volajú. Otvoril poľovačku
         ako svedčí, doniesol niekoľko tučných jarabíc.
   </p>
   <p>
    Po návštevách, ako táto v Les Halles, kde sa miesi mnoho ľudí na hŕbe, padne dobre oku,
         keď si môže poblúdiť voľne po Paríži. Voľný priestor zíde sa ešte väčšmi, keď navštíviš
         veľké zbierky alebo obchody, kde je napospol mnoho predmetov a málo priestoru, bohatstvo
         obsahu a tesnota miesta.
   </p>
   <p>
    Paríž má na mnohých miestach, môžeme povedať, na všetky strany, rozosiate veľké plochy,
         čo ostali nezastavené. Veľký je výhľad spred kráľovských dvorov, od Invalidovne, ale i od
         Trocadera. Kam sa obrátime, Paríž nás ohromí štedrotou: ukáže nám, že zem pokladá za vec,
         ktorú nehodno brať do povahy.
   </p>
   <p>
    Tiež som stál pred dvorom neďaleko od švárnej Elsasanky a pozeral na Champs Elysées. Z
         nábrežia, nebodaj odkiaľsi od Pont Royal, prišiel človek v čiapočke, počerný, nevysoký a
         zastavil sa tiež. Možno si myslel, že sa azda stalo niečo zvláštneho, keď pozerám tak
         pilne.
   </p>
   <p>
    „Niečo nového?“ spýtal sa ma naostatok.
   </p>
   <p>
    „Pozerám len tak odtiaľto nadol a či je dohora. Neviem, či nezovšednie ľuďom, čo bývajú
         v Paríži a majú ho pred očami každý deň: ale mne je výhľad odtiaľto vždy nový, akoby ho
         videl prvý raz.“
   </p>
   <p>
    „Hm, ako vidím, nie ste dávno v Paríži.“
   </p>
   <p>
    „Veru nie dávno, niekoľko dní,“ priznal som sa.
   </p>
   <p>
    „Ja zaskočím častejšie do Paríža. Raz, ale častejšie dva razy do roka: ako sa pridá. Ale
         ešte nezovšednel ani mne. I ja mám na ňom čo obdivovať.“
   </p>
   <p>
    „Možno i Parížanom sa stane, že si zastanú a začnú sa prizerať. Čo videli mnoho ráz,
         padne im znovu do očú a začne sa im ukazovať ako nová vec.“
   </p>
   <p>
    „Môže sa i to stať, prečo by nie?“ uznáva i on. „I mne dnes napríklad. Obchodné veci som
         vybavil. Nemal som predbežne čo robiť. Preobliekol som sa, vidíte, za cudzieho a vyšiel som
         na ulicu. Dívam sa veľmi vďačne s vami, sťaby bol prvý raz v Paríži.“
   </p>
   <p>
    „Čo obdivujete najväčšmi?“ spýtal som sa ho.
   </p>
   <p>
    „Celý Paríž!“ odpovedal. „Ale najväčšmi ma predsa len mýli, ako mohol zgazdovať toľko
         slobodného miesta. Či je nie napodiv? Toľké polia prázdne v srdci samého mesta. Stromy a
         kvety nerátam.“
   </p>
   <p>
    „Veď i ja pozerám, odkiaľ sa ho vzalo toľko. Zvýšiť ho nezvýši ľahko v meste.“
   </p>
   <p>
    „Keby mali predstavení mesta ducha obchodníckeho, mohli by utŕžiť pekné peniaze.“
   </p>
   <p>
    „Hm, nebol by obchodík najhorší.“
   </p>
   <p>
    „Veľmi dobrý, môžem vás ubezpečiť,“ zvolal oduševnene. „Ja som obchodník, v tých veciach
         mám nos, čo sú domy, pozemky… Páni mesta mohli by vystaviť veľké obchody hneď tu: z jednej
         i druhej strany. Dostali by pekný prenájom. Alebo ak by chceli napríklad predať: mohli by
         zem rozparcelovať. Platili by im na metre, možno na decimetre.“
   </p>
   <p>
    „Veru, mohlo by byť groša,“ uznal som i ja. „Vidíte, z obchodného stanoviska sotva kto
         ešte pozeral na tieto miesta.“
   </p>
   <p>
    „Ako bude hľadieť, kto je nie obchodník?“ odvetil on. „Len obchodník berie na vážky,
         napríklad, miesto a okolnosti. Pri rieke by vyšli pekné mlyny, ale i mydlárne a iné
         podniky. Odplácali by sa dobre.“
   </p>
   <p>
    „Z mlynov by bolo osohu, keby začali vyberať mýto, alebo už poplatky. Ale sklepy by sa
         vyplácali ešte najlepšie.“
   </p>
   <p>
    „Ja by našiel miesto,“ rozvažoval on, „kde by bolo vystaviť baraky a zariadiť v nich
         nocľahárne automobilom. Okolo des Invalides a na Champs de Mars bolo by pekného miesta.
         Mali by cez noc kde skloniť ustaté hnáty.“
   </p>
   <p>
    „Magistrát Paríža si rozmyslel inakšie,“ riekol som ja. „Nechcel prázdne miesta a radšej
         ich nevyužíva: aby sme mali na čo pozerať, keď vyjdeme z múzea, obrazárne alebo magazínov.“
   </p>
   <p>
    „A verte mi,“ zvolal on, „ani to je nie zlý obchod. Výhľady na veľké polia vábia nás do
         mesta s našimi frankmi a dolármi. Ešte nastavia naokolo palácov a sôch a sošiek. Všade
         podstrčí umeleckých zvláštností. Máte sady, kvety, sochy, máme sa na čo dívať.“
   </p>
   <p>
    „Má od nás teda i peniaze a ostanú mu i prázdne miesta,“ riekol som. „Majú predsa i
         obchodného ducha čosi!“
   </p>
   <p>
    „Áno,“ prisviedča on, „ducha vypočítavého. Nehľadia na chvíľkový zárobok, ale hľadia mať
         hostí čím ďalej, tým viac. Od nich vyberajú stálu náhradu…“
   </p>
   <p>
    V to popoludnie sme šli do rue Richelieu,
    <sup>
     [
     <a class="footnote" href="#ftn.d56e7084" name="d56e7084">
      198
     </a>
     ]
    </sup>
    kde sú miestnosti Československej besedy. Boli prázdniny, študentov nebolo; ale
         bolo predsa dosť členov, čo sú i v prázdninách viazaní k Parížu. Mládež sa počne onedlho
         vracať, miestnosti československej spoločnosti parížskej zasa ožijú.
   </p>
   <p>
    Prijali nás srdečne prítomní členovia: dali nám poprezerať miestnosti, kde býva obyčajne
         živo a veselo a pestuje sa bratstvo medzi členmi. Prichádzajú sem nielen príslušníci našej
         republiky, ale i Juhoslovania, najmä študenti; nadväzujú sa bratské styky a priateľstvo
         medzi domácimi a hosťmi.
   </p>
   <p>
    Pozdejšie nám bolo ešte milšie, keď začali prichádzať i starší členovia spolku.
         Dozvedeli sme sa, že ich býva najviacej v okolí ulice Richelieu, teda v samom strede mesta.
         Majú na výhodnom mieste svoje obchody, dielne a živnosti. Vodilo sa im v Paríži dobre,
         najmä pred vojnou. Kým trvala vojna a po nej, nemali sa dobre. Obchody a remeslá stáli,
         nemal sa kto okolo nich obracať: tí, čo mali všetku starosť na hlave a boli by sa
         usilovali, vstúpili hneď v deň po vypovedaní vojny za dobrovoľníkov do francúzskeho vojska.
         Za celý čas ich rodiny ostali bez otcov, i blahobyt počal klesať. Nejeden, čo vstúpil do
         vojska dobrovoľne, vrátil sa s ranami. Bolo ich i takých, čo sa už nevrátili, rodina ich už
         viac nevidela po slávnostnom dni, keď tiahli na nádražie spolu so ženou a deťmi, aby ich
         odprevadili a rozlúčili sa s nimi, možno i navždy. Tento šľachetný skutok Čechov,
         bývajúcich v Paríži, pritiahol im lásku a priazeň Francúzov: bol dôležitý i pre ďalšiu
         budúcnosť, bol základný kameň na budovu československého štátu a národnej samostatnosti, čo
         v ten deň položili.
   </p>
   <p>
    Videli sme i starých, záslužných členov, ktorí boli pri skromných počiatkoch
         zakladateľmi tohoto združenia. Dnes prekvitá, má mnoho členov najmä od prevratu, odkedy
         navštevuje Paríž mnoho príslušníkov nášho štátu; viac než bývalo predtým, keď zriedkakto
         mohol ísť do Paríža. Vytýkali nám, že sme prišli prineskoro, keď sme už na odchode.
   </p>
   <p>
    Boli sme v Paríži prikrátko, aby sme boli mohli stačiť na všetko.
   </p>
   <p>
    „Možno ešte prídeme,“ sľubovali sme. „Kto príde raz do Paríža a odnesie si z neho kúsok,
         nie je spokojný. Bude sa ťahať zasa nazad, aby odniesol i to, čo si prv nestačil odniesť…“
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e6930" name="ftn.d56e6930">
        195
       </a>
       ]
      </sup>
      <span class="emphasis">
       <em>
        Les Halles
       </em>
      </span>
      (franc.) — Tržnica
     </p>
    </div>
    <div class="footnote">
     <p>
      <sup>
       [
       <a class="para" href="#d56e7009" name="ftn.d56e7009">
        196
       </a>
       ]
      </sup>
      <span class="emphasis">
       <em>
        kyša a cmar, ako vynašiel Mečnikov, sú najistejším liekom proti tým
                  zárodkom
       </em>
      </span>
      — Iľja Iľjič Mečnikov (1845 — 1916), vynikajúci ruský biológ,
               jeden zo zakladateľov porovnávacej patológie, evolučnej embryológie, mikrobiológie a
               imunológie, pôsobil od roku 1888 v Pasteurovom ústave v Paríži. Medzi iným poukázal
               na význam črevných baktérii, ktoré označil za príčinu predčasného starnutia a smrti.
               Hlásal, že ich zhubné pôsobenie možno paralyzovať baktériami kyslého kvasenia.
     </p>
    </div>
    <div class="footnote">
     <p>
      <sup>
       [
       <a class="para" href="#d56e7017" name="ftn.d56e7017">
        197
       </a>
       ]
      </sup>
      <span class="emphasis">
       <em>
        gigot
       </em>
      </span>
      (franc.) — stehno, šunka
     </p>
    </div>
    <div class="footnote">
     <p>
      <sup>
       [
       <a class="para" href="#d56e7084" name="ftn.d56e7084">
        198
       </a>
       ]
      </sup>
      <span class="emphasis">
       <em>
        Richelieu
       </em>
      </span>
      — Armand Jean Du Plessis de Richelieu (1585 —
               1642), francúzsky politik a kardinál, predstaviteľ kráľovského absolutizmu
     </p>
    </div>
   </div>
  </div>
 </body>
</html>
