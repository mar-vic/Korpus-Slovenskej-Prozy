<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2449940">
       </a>
       Osoby
      </h2>
     </div>
    </div>
   </div>
   <p>
   </p>
   <p>
   </p>
   <p>
    MARTIN POVOĽNÝ, majetný gazda
   </p>
   <p>
    KATRENA, jeho žena
   </p>
   <p>
    UĽKA, ich dcéra, asi osemnásťročná
   </p>
   <p>
    JURKO BACÚCH, asi dvadsaťsedemročný
   </p>
   <p>
    DORA SMOLIARIKOVÁ, vdova
   </p>
   <p>
    MARIENKA SMOLIARIKOVÁ, jej chovanica
   </p>
   <p>
    ADAM STUPKA, paholok u Povoľného, vyše tridsaťročný
   </p>
   <p>
    MICHAL JURÁK, asi dvadsaťtriročný
   </p>
   <p>
    MARIENA JURÁČKA, vdova v rokoch, jeho matka
   </p>
   <p>
    ONDREJ STRAKA, asi štyridsaťročný
   </p>
   <p>
    <span class="emphasis">
     <em>
      Mládenci, dievky, ženy a chlapi, legionár z francúzskeho frontu, listonoš,
            dedinskí muzikanti. Dej sa odohráva v Ondrašovej, dedine neveľkej, poďalej od
            mestečka
     </em>
    </span>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523096">
       </a>
       Prvé dejstvo
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2523146">
        Prvý výstup
       </a>
      </span>
     </dt>
     <dt>
      <span class="sect1">
       <a href="#id2523287">
        Druhý výstup
       </a>
      </span>
     </dt>
     <dt>
      <span class="sect1">
       <a href="#id2506392">
        Tretí výstup
       </a>
      </span>
     </dt>
     <dt>
      <span class="sect1">
       <a href="#id2506678">
        Štvrtý výstup
       </a>
      </span>
     </dt>
     <dt>
      <span class="sect1">
       <a href="#id2507026">
        Piaty výstup
       </a>
      </span>
     </dt>
     <dt>
      <span class="sect1">
       <a href="#id2504813">
        Šiesty výstup
       </a>
      </span>
     </dt>
     <dt>
      <span class="sect1">
       <a href="#id2505033">
        Siedmy výstup
       </a>
      </span>
     </dt>
     <dt>
      <span class="sect1">
       <a href="#id2505436">
        Ôsmy výstup
       </a>
      </span>
     </dt>
     <dt>
      <span class="sect1">
       <a href="#id2505689">
        Deviaty výstup
       </a>
      </span>
     </dt>
     <dt>
      <span class="sect1">
       <a href="#id2505781">
        Desiaty výstup
       </a>
      </span>
     </dt>
     <dt>
      <span class="sect1">
       <a href="#id2578439">
        Jedenásty výstup
       </a>
      </span>
     </dt>
     <dt>
      <span class="sect1">
       <a href="#id2578706">
        Dvanásty výstup
       </a>
      </span>
     </dt>
     <dt>
      <span class="sect1">
       <a href="#id2579505">
        Trinásty výstup
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      Izba u Povoľných. V ľavom kúte pec s prípeckom, v ľavej stene kozub s kochom,
            okolo pece lavica. V úzadí pri peci dvere do kuchyne. Skoro hneď pri nich dvere čosi
            väčšie do pitvora. Z druhej strany kozuba sedliacka posteľ s duchnami a hlavnicami.
            Okolo stien lavice. V popredí naľavo stôl. Dve stoličky, na operadlách vykrojené srdce,
            nohy na nich jednoduché, rovné, k zemi sa rozchádzajú, že stoja na širokej ploche.
            Napravo v stene oblok o šiestich tablách, nad ním a nado dvermi poličky a rámy na
            taniere a krčiažky. Na žŕdkach, čo sú pod povalou sú rozvešané háby a košík, široká
            kapsa z čiernej kože. Z košíka trčia vretená a akési kusy bieleho plátna, hádam i
            bielych šiat. Popod povalu idú tri-štyri trámy sprava naľavo. Na stene sprava je obraz v
            hladkom širšom ráme: predstavuje človeka, ako stojí so založenými rukami v kabáte,
            vykrojenom do drieku, ako boli v móde v polovici minulého storočia.
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523146">
        </a>
        Prvý výstup
       </h2>
      </div>
     </div>
    </div>
    <p>
     <span class="emphasis">
      <em>
       Adam Stupka, Katrena
      </em>
     </span>
    </p>
    <p>
    </p>
    <p>
     ADAM
     <span class="emphasis">
      <em>
       (s bičom v ruke, vo všedných šatách, krpcoch, čiapka na hlave, bez
               odedze, v kožúšku bez rukávov; obzerá sa po izbe):
      </em>
     </span>
     Kdeže je gazda? Nedbal
            by sa ho čosi spýtať.
    </p>
    <p>
     KATRENA
     <span class="emphasis">
      <em>
       (v domácich všedných šatách, v čepci bez šatky, kapce do kolena na
               nohách, s metlou v ruke; zametala a riadila izbu):
      </em>
     </span>
     A nebolo ho vo dvore?
    </p>
    <p>
     ADAM: Hľadal som ho v humne, po cieni, ale ho nebolo.
    </p>
    <p>
     KATRENA: Bude kdesi. Hádam u Bacúchov.
    </p>
    <p>
     ADAM
     <span class="emphasis">
      <em>
       (prestúpi na nohách, poškrabe sa, pomkne čiapku na hlave):
      </em>
     </span>
     Čo ako, bol by sa ho nedbal opýtať, čo robiť. Pod Horicou povážame; neviem, čo sa bude
            robiť s tešlicou
     <sup>
      [
      <a class="footnote" href="#ftn.id2523209" name="id2523209">
       1
      </a>
      ]
     </sup>
     Bacúchovie. Zišlo by sa ju poviezť. A keď povážame pod Horicou, bolo by ako
            jednou cestou.
    </p>
    <p>
     KATRENA: Ved už hej. Ale ja sa vám nestariem, Adamko. Spravte si, ako viete.
    </p>
    <p>
     ADAM: A ja sa len spytujem, či hej, či nie. Ale gazda chodí kdesi, a robota stojí.
    </p>
    <p>
     KATRENA: Počkaj, veď príde.
    </p>
    <p>
     ADAM: Veď počkaj, ale škoda meškať robotu. Povážaj, kým sú časy.
    </p>
    <p>
     KATRENA: Máš kedy; časy sú ako v lete.
    </p>
    <p>
     ADAM: Veď leto, ale babskô; darmo sa mu naúfaš. Zvrtne sa vietor, začne sa smokliť, a
            chvíľa je het.
    </p>
    <p>
     KATRENA: Ako povedám, ja sa nestariem. Sprav sa tam s gazdom, ako vieš.
    </p>
    <p>
     ADAM: A čo sa budeme správať? Ja nič, iba čo by nedbal povedať, že prichodí poviezť
            tešlicu Bacúchovie, čo ako, by sa patrilo.
    </p>
    <p>
     KATRENA
     <span class="emphasis">
      <em>
       (pohne plecom, že nestojí o jeho reči):
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523287">
        </a>
        Druhý výstup
       </h2>
      </div>
     </div>
    </div>
    <p>
     <span class="emphasis">
      <em>
       Dora a predošlí
      </em>
     </span>
    </p>
    <p>
    </p>
    <p>
     DORA
     <span class="emphasis">
      <em>
       (obzerá sa, akoby čo hľadala):
      </em>
     </span>
     Čože porábate, kmotrička?
            Pán boh vám daj dobrý deň.
    </p>
    <p>
     KATRENA: Pán boh daj i vám! Vitajte u nás, kmotra, sadnite si.
    </p>
    <p>
     DORA: Veď som neustala.
    </p>
    <p>
     KATRENA: Povedzte nám, čo nového.
    </p>
    <p>
     DORA: Nič takého, kmotra. Všetko pri starom. U vás skôr dačo počuť, keď ste pri
            ceste.
     <span class="emphasis">
      <em>
       (Adam pohodí mrzute plecom, pomkne čiapku, zahundre čosi. K
               nemu.)
      </em>
     </span>
     Čo ti je, Adamko? Azda ťa niečo zašlo?
    </p>
    <p>
     ADAM
     <span class="emphasis">
      <em>
       (nechutne):
      </em>
     </span>
     Veď zašlo. Čakám gazdu, či príde, a nechodí.
            Ale ja ako ja, keby statok nezaháľal.
    </p>
    <p>
     DORA: O statok sa netráp. Stoja ti pekne vo dvore a žviakajú. Voly nerady stoja
            nadarmo; keď nieto inej roboty, žviakajú a oddychujú.
     <span class="emphasis">
      <em>
       (Ku Katrene.)
      </em>
     </span>
     Ja som nazrela, čo reku porábate. A Uľka?
    </p>
    <p>
     KATRENA: S kopáčkami. Vybrala sa hneď zaránky.
    </p>
    <p>
     DORA: Čo nepoviete? A s motykou?
    </p>
    <p>
     KATRENA: Veru nie bez nej.
    </p>
    <p>
     DORA: Mali by ste ju šanovať. Padol tuhý srieň tej noci.
     <span class="emphasis">
      <em>
       (Adam sa mechrí
               netrpezlive a krúti hlavou.)
      </em>
     </span>
     Aby nepreziabla, nebožiatko.
    </p>
    <p>
     KATRENA
     <span class="emphasis">
      <em>
       (usmieva sa):
      </em>
     </span>
     Veď je pekne; azda nezahynie. Nerečiem,
            keby bol dážď.
    </p>
    <p>
     ADAM
     <span class="emphasis">
      <em>
       (hodí rukou):
      </em>
     </span>
     Slnce hreje; kým nehrialo, kládli si oheň. I
            teraz horel, keď som išiel popod Diely. Majú starosť o seba: nezájde im za nechty.
    </p>
    <p>
     DORA
     <span class="emphasis">
      <em>
       (starostlive):
      </em>
     </span>
     Predsa je len zima; oziaba, keď sa babreš v
            zemi. Už len mohla pozhovieť, kým by sa slnce podvihlo.
    </p>
    <p>
     KATRENA: A čo jej bude? I vaša Marienka je tam a nebojí sa.
    </p>
    <p>
     DORA: Čože Marienka! Marienka je sirota bez otca, bez matere; musí sa poberať.
    </p>
    <p>
     KATRENA: Sirota, ale má vás. Ste stryná, ale ju hľadíte ako vlastná mať, hádam
            netakšie.
    </p>
    <p>
     DORA: Nuž len hľadím, čo môžem. Nedurím ju, božechráň, ale ona sa tisne sama. Kým je
            v poli roboty, letí do poľa. Hej, najradšej do poľa. Ale i doma sa usiluje, keď čo treba
            robiť. „Samy sme, stryná,“ tak mi povedá, „musíme sa obracať, aby bolo odkiaľ, čo nám
            treba. Ak nezarobíme dačo v poli, kým sú roboty, nebudeme mať.“
    </p>
    <p>
     KATRENA
     <span class="emphasis">
      <em>
       (zamyslená):
      </em>
     </span>
     Nuž, pekne od nej; chce sa vám odslúžiť za
            vašu lásku.
    </p>
    <p>
     DORA: Hej, uznanlivá je. Ale ja si mívam, že jej je nie ani o zárobok, kmotra moja.
     <span class="emphasis">
      <em>
       (Natešená.)
      </em>
     </span>
     Ona vám je za robotou okolo gazdovstva; letí do nej
            ako osa. My gazdovstva nemáme, nuž sa tisne po zárobkoch; len aby bolo ísť do poľa ako
            iným dievkam. I dneska vstala do dňa. Nevedela si miesta, že pôjde do vás.
    </p>
    <p>
     KATRENA: I moja tak; skočila, že pôjde. A možno sa zriekli. A ja veru nekrátim; nech
            sa priúča. Nech robí, keď má chuti.
    </p>
    <p>
     DORA: A nakopali dačo?
    </p>
    <p>
     ADAM: Majú noší hodný rad. Zemiaky podsýpajú toho roku. Zájdem po ne idúcky spod
            Horice.
    </p>
    <p>
     KATRENA: Budeš ich mať kedy odviezť; všetko sa vraciaš popod Diely, keď ideš
            naprázdno.
    </p>
    <p>
     ADAM: Hej, príde do cesty. A lepšie voziť po troche vo dne, ako ísť navečer toľké
            razy, keď je statok ustatý. Bude čo voziť, bude; je noša do noše.
    </p>
    <p>
     DORA: Hej, urodilo sa ich toho roku.
     <span class="emphasis">
      <em>
       (Vzdychne.)
      </em>
     </span>
     I chudoba sa
            priživí. U nás ich tiež bude z pol zápravy.
    </p>
    <p>
     ADAM: Akože!
     <span class="emphasis">
      <em>
       (Porúha sa jej.)
      </em>
     </span>
     Rátajte sa vy medzi chudobu,
            nebožiatka! A včera ste trepali. Do polnoci sa v celej dedine ohlášalo. Nemohol som oka
            zažmúriť.
    </p>
    <p>
     DORA
     <span class="emphasis">
      <em>
       (živo):
      </em>
     </span>
     Bolo ti prísť, Adamko. Bol by si buchkal; beztoho
            nemal kto.
    </p>
    <p>
     ADAM
     <span class="emphasis">
      <em>
       (hodí rukou):
      </em>
     </span>
     Ja som dobuchkal. Nech vám prídu mládenci.
            Budú mať skôr prečo.
     <span class="emphasis">
      <em>
       (Pomkne čiapku, poškrabe sa a prestupuje.)
      </em>
     </span>
     A
            ten gazda nechodí. A mne robota stojí, i voly stoja.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506392">
        </a>
        Tretí výstup
       </h2>
      </div>
     </div>
    </div>
    <p>
     <span class="emphasis">
      <em>
       Martin Povoľný a predošlí
      </em>
     </span>
    </p>
    <p>
    </p>
    <p>
     POVOĽNÝ
     <span class="emphasis">
      <em>
       (vo všednom, v kožúšku bez rukávov a krpcoch, široký
               klobúk):
      </em>
     </span>
     Vitajte, kmotra! Čo ste nám doniesli dobrého?
    </p>
    <p>
     DORA: Nič takého; len som sa ohlásila, čo reku porábate.
    </p>
    <p>
     POVOĽNÝ: Veď porábame, ale pomaly. Nie ako vy. Trápime sa všakovak, a vám je hej.
            Včera večer celá dedina vrela, čo ste trepali. Závidel som vám, ako vám je.
    </p>
    <p>
     DORA: Vám je tiež nie najhoršie; nemáte sa čo žalovať, chvalabohu! My len tak po
            starosvetsky ešte, s ľanom; zabávame sa, aby sa čas míňal. Ale vy ste nazvážali plné
            záčiny. Kdeže ho budete sypať, keď začnete mlátiť?
    </p>
    <p>
     POVOĽNÝ: Nestučnieme. Podsýpať bude lahodne; aspoň bude čo postielať pod statok. Na
            Bacúchovskom sa nespravili klasy ako cepíky. Zrno bude šťúple, už viem. Pôjde pod zadky.
    </p>
    <p>
     ADAM: A na takto rok budete kosiť stoklasu a ovsihu, gazda. Ani hádam nevzíde, alebo
            ak vzíde, bude ho prichodiť okopávať; steblo po steble rúče, ak nepoveziete. Idem pod
            Horicu s ostatným vozom; nuž som vošiel, či, reku, nepoviezť jednou cestou tešlicu
            Bacúchovie.
    </p>
    <p>
     POVOĽNÝ: Akože budeš povážať, synku, keď nevieš, či ho budeš žať? Árenda vychodí na
            takto rok o Šichsvätých. Nevieme ešte, či ostane na nás a či nám ju nevezmú. Nebudeš
            povážať cudzie zeme, keď trus ledva stačí na tvoje.
    </p>
    <p>
     ADAM: A ja zasa, gazda, že kto nepováža, nebude žať. Toho roku sme zhľadávali steblo
            po steble; keď bolo kde-tu. Čo sme ho našli, bolo ako nitka. O rok, o dva grunt vyplanie
            vonkonečným koncom. Padne pod prieloh. Čože urobíte s takou robotou?
    </p>
    <p>
     POVOĽNÝ
     <span class="emphasis">
      <em>
       (pohne plecom):
      </em>
     </span>
     Gazdovstvo nebude na chýr, vidí boh i
            svet. Ale tešlice nebudeme povážať.
    </p>
    <p>
     ADAM
     <span class="emphasis">
      <em>
       (pomkne čiapku):
      </em>
     </span>
     Bodajže ho, bodaj, i gazdu, čo sa ide
            pripraviť o to málo nevelia, čo má.
    </p>
    <p>
     POVOĽNÝ
     <span class="emphasis">
      <em>
       (netrpezlive):
      </em>
     </span>
     A čo by si ty, synku? Poraď, keď vieš.
    </p>
    <p>
     ADAM: Ja by hľadel svoje, aby neprišiel o všetko. Sedel by na svojom a netĺkol by sa
            po svete. Keď sa zeme nepovážajú, zhlúpejú, a keď raz vyplanejú, choď ich povážať!
     <span class="emphasis">
      <em>
       (Spamätá sa, hodí rukou.)
      </em>
     </span>
     Ale preto mňa nezabolí hlavička. Idem
            ja pod Horicu v mene božom a idúcky domov po zemiaky pod tie Diely.
    </p>
    <p>
     DORA: Predáte i do pálenice dačo? Nebude stačiť komora, ani jamy. Vozíte a vozíte deň
            po deň.
    </p>
    <p>
     KATRENA
     <span class="emphasis">
      <em>
       (skromne):
      </em>
     </span>
     Horká naša pálenka, kmotrička. Minie sa moc.
            Čeliadky sa nájde a statku, šianam vašu hlavičku, tiež je čosi. Vynosia sa po troche, čo
            by ich bolo i viac; zima je dlhá. Nemívajte si, že bude zvyšovať. Vyjdeme, že nebudeme
            musieť prikupovať.
    </p>
    <p>
     ADAM
     <span class="emphasis">
      <em>
       (porúha sa):
      </em>
     </span>
     Len aby nám neprišlo vziať cedilo a ísť po
            pýtaní! Ako budete predávať, keď je statku plná maštaľ a ošípaných, že chlievy nestačia!
            Kto neprisádzal, nech si neťažká, že sa zo zápravy míňa.
     <span class="emphasis">
      <em>
       (Spamätá
               sa.)
      </em>
     </span>
     Ale ja už idem a vy si tu poraďte voľáko v tej biede.
    </p>
    <p>
     POVOĽNÝ: Len sa obhoď. Večer budeš snopky viazať; nie to ísť buchkať ľan tuto ku
            kmotre.
    </p>
    <p>
     ADAM
     <span class="emphasis">
      <em>
       (vráti sa odo dverí):
      </em>
     </span>
     Čo vám zas zišlo na um? Čo idete
            pošívať?
    </p>
    <p>
     POVOĽNÝ: U Bacúchov nám svieti cez strechu ako cez riečicu. Prichodí plátať všade po
            troche. Pazuchu bude treba pošiť vonkoncom. Bol som na streche. Vidím, že nehodno
            meškať.
    </p>
    <p>
     ADAM
     <span class="emphasis">
      <em>
       (mrzute):
      </em>
     </span>
     Bolo sa vám treba po streche liepať! Deravô je
            deravô. Čo naplátaš, keď je diera do diery? Strechu pošiť nanovo. Ako hovorím: vyjde
            všetko navnivoč odrazu, keď nemá kto dozrieť a popraviť rok po rok, čo chybí. I do
            maštale svieti. Ale o svetlo by nebolo, keby nepršalo.
    </p>
    <p>
     POVOĽNÝ
     <span class="emphasis">
      <em>
       (nedbale):
      </em>
     </span>
     O maštaľ malá starosť, beztoho je prázdna.
            Ale mi pretečie do záčina a po šope, ak sa neobhodíme; o úrodu by len nechcel prísť, keď
            je raz v záčine.
    </p>
    <p>
     ADAM: Veď povedám, že spadne všetko na hŕbu, keď sa nepopráva rok po rok. Aký chýrny
            gazda!
     <span class="emphasis">
      <em>
       (Krúti hlavou.)
      </em>
     </span>
     Čo nechá všetko na verímboha a o nič sa
            netrápi!
     <span class="emphasis">
      <em>
       (Spamätá sa.)
      </em>
     </span>
     Ale mňa preto nezabolí hlavička. Len keby mi
            robota nestála!
     <span class="emphasis">
      <em>
       (Odíde.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506678">
        </a>
        Štvrtý výstup
       </h2>
      </div>
     </div>
    </div>
    <p>
     <span class="emphasis">
      <em>
       Predošlí bez Adama
      </em>
     </span>
    </p>
    <p>
    </p>
    <p>
     POVOĽNÝ
     <span class="emphasis">
      <em>
       (šomre mrzutý):
      </em>
     </span>
     Kde by teba čo zabolelo! Tebe len ham,
            aby bolo na hotovom. Koho žerie, nech sa oháňa. A veru začalo omínať poriadne. Máš
            ometania na svojom, a ešte cudzia starosť! Veru všetko len na bedára, čo beztoho ledva
            zdýma. Stavy na posmech! Počni ich plátať, a nevieš, či vydržia rohy a laty.
            Ponahnívali, zbútľaveli, nanosila sa črvotoč, že sa z nich sype ako z pytľa. Príde zima,
            narúti trochu viac snehu, podkľaknú strechy a zbožie mi vyjde navnivoč.
     <span class="emphasis">
      <em>
       (Prejde hore-dolu, tľapne do dlaní.)
      </em>
     </span>
     Tak sa vodí babrákovi, čo
            je mäkkého srdca. Pre svoju dobrotu vyjdeš na psotu.
    </p>
    <p>
     DORA: Nože si necnejte, kmotorko!
     <span class="emphasis">
      <em>
       (Posmešne.)
      </em>
     </span>
     Keď pôjdete po
            pýtaní, už ma len neobíďte. Bola vám poriadna psota, bola, keď ste to lanskej zimy
            odvážali toľké zbožie! Koľko ho bolo metrov?
    </p>
    <p>
     POVOĽNÝ: Každý vie, kmotra, kde ho omína. Chudoba si od úst odtrhne a predá, čo môže.
            Robota drahá, nájomní a čeliadka stoja groš. Dávky, že nevieš, kde ti hlava stojí. Kto
            vytiahne na svoj dúšok a nejde na banku po zápinku, je chlap.
     <span class="emphasis">
      <em>
       (Prejde
               hore-dolu.)
      </em>
     </span>
     Veru, braček, dobre, ak ti vystane zaplátať diery čo z
            väčšieho, aby sa ti nelialo za golier; nie to nové strechy!
    </p>
    <p>
     DORA: Veru nájde sa i starosti.
    </p>
    <p>
     POVOĽNÝ
     <span class="emphasis">
      <em>
       (netrpezlive):
      </em>
     </span>
     Preháňanie a opletačky, a keby pre svoje,
            ale pre cudzie.
     <span class="emphasis">
      <em>
       (Zastane a dôrazne.)
      </em>
     </span>
     My, stará, sme pojedli pochabé
            huby! Či nám bolo treba Bacúchovie dvora? Nemali sme dosť starosti na svojom?
    </p>
    <p>
     KATRENA: Ja sa ti nestariem, ani som ťa nenavádzala. Keď si sa naň podobral, už ho
            len drž.
    </p>
    <p>
     POVOĽNÝ: Veď tak! Hrdluj, povážaj, drž paholkov, zháňaj chlapov do roboty, plať
            nájomných, chovaj čeliadku, splácaj dane, odčítaj árendu, čo si vyjednal, a čo; povedz,
            čo máš zo všetkého? Nuž máš veru; dokladaj rúče zo svojho, priplácaj a nemaj noci ani
            dňa. Ťaj, bodajže ho, bodaj!
     <span class="emphasis">
      <em>
       (Chytí sa za hlavu.)
      </em>
     </span>
     Pekne som ja
            zagazdoval. Voly púšťam, komáre lapám.
    </p>
    <p>
     KATRENA: Ja sa ti nestariem, starý, ale sa aspoň nezhrýzaj. Azda nezhynieme. Vidím,
            že z Bacúchovho malý osoh. Ale sami sme na vine. Načo sa podberať, čo nevládzeš uniesť?
            Radšej sa ho sprostiť, ako škodovať.
    </p>
    <p>
     POVOĽNÝ: Veď som mu písal, nech robí poriadok.
     <span class="emphasis">
      <em>
       (Vyratuje na
               prstoch.)
      </em>
     </span>
     Árenda vychodí, zeme vyhlúpeli, nehodno ich obrábať, iba ak ich
            nechať pod prieloh, stavy idú na hŕbu; nech si rozváži, čo urobí. Ale vieš, Amerika je
            nie za humny. A čo ja viem, či ho list stretol?
     <span class="emphasis">
      <em>
       (Prejde hore-dolu.)
      </em>
     </span>
     Odpoveď nechodí, a povedz mi, kedy príde? A ja, maj na hlave cudziu starosť.
    </p>
    <p>
     DORA: Veď Amerika! Bolo jemu Ameriky treba? Mal stavy, grunt, statok — nechá všetko
            tak a ide sa tĺcť po svete! Hľadá, že mu bude lepšie; inde že mu budú azda padať pečené
            holuby do huby. A ono i vo Viedni ľudia biedni. Sťa kde sa trápiť. Jeho otec gazdoval,
            ako svedčí; bolo všetkého dosť. V maštali dva páry volov, kravy, jalovice a kŕdeľ oviec.
            Kým vládal robiť, bolo dobre; nechýbalo nič, iba posluch. Ale čože; syn bol do roboty
            ako mechúr do vody!
    </p>
    <p>
     KATRENA: Ale nebol ledakto. Nemôže sa doň povedať, že by bol býval výstupný.
    </p>
    <p>
     DORA: Ale sa ťažilo robiť. Poľovať, brúsiť sem a tam, zmýšľať kupectvá so statkom,
            vláčiť sa po jarmokoch, a robota doma stojí. Otec sa tráp, ako vieš, a ledva sa vyvalil,
            syn iba na to čakal. Grunt do árendy so všetkým činom a hybaj po kupectvách.
    </p>
    <p>
     KATRENA: Vidí sa mi, poutrácal čosi.
    </p>
    <p>
     DORA: Čidali, že nezarobil! Mal spolky s Ondrom, viete, Strakom, čo tiež jarmoky
            vymetá. Neviem, ako s ním prešiel. Čidali, že utratil; keby bol zarobil, nebol by šiel
            do Ameriky.
    </p>
    <p>
     POVOĽNÝ: V kupectve, hm, ľahko sa prekabátiť.
    </p>
    <p>
     DORA: Ale ak i utratil, mohol sa zasa spraviť, len sa bolo chytiť gazdovstva. Ale on
            zaraz len do Ameriky, akoby v nej prichodilo darmo.
    </p>
    <p>
     POVOĽNÝ: Čo sa budeme diviť? Mládež sa ťahá do sveta; míva si, v svete ľahšie ako
            doma. Nech by si šiel, len keby sa nepotajoval. Či by mu bolo toľko dať znať, čo má pred
            sebou, aby sme vedeli, čoho sa držať?
    </p>
    <p>
     KATRENA: Veru by bol mohol odpísať.
    </p>
    <p>
     POVOĽNÝ: Ak neodpíše, bude zle; ako budeme takto, keď nevieme, či potiahne sem či
            tam? Liepať sa veru po strechách nebudem, ani pošívať jeho pazuchy. Každý má čo plátať
            na svojom.
     <span class="emphasis">
      <em>
       (Prejde hore-dolu.)
      </em>
     </span>
     Pravdaže som mu odpísal rúče: I
            pozdravujeme ťa ten a ten, my sa trápime, nevieme, čo sa s tebou robí. Časy idú, naše
            slovo vyjde, prichodilo by robiť poriadok; či grunt pôjde do árendy, alebo nie. Odpíš,
            čo myslíš, nemému vlastná mať nerozumie. A milý Ďurko ak mlčí, tak mlčí.
    </p>
    <p>
     KATRENA: Hádam odpíše. Nenechá azda všetko naverímboha.
    </p>
    <p>
     DORA: Hja, veru starosti!
     <span class="emphasis">
      <em>
       (Spamätá sa.)
      </em>
     </span>
     Ale ja pôjdem, nebudem
            vás zabávať.
    </p>
    <p>
     KATRENA: Len si poseďte. Deti vám neplačú.
    </p>
    <p>
     DORA: Deti nie, ale treba obriadiť statok, ošípané mi vyboria chliev, nezhovejú. A
            krstnú mi opatrujte, robota je zlá. Raz slnce a spara a v chládku zima; ľahko nadobudnúť
            chorobu, ale ťažko sa jej striasť.
    </p>
    <p>
     POVOĽNÝ: Dievka má rozum, nech sa opatruje. Nik ju nevyháňa, aby šla zdrapiť dačo.
            Hoci sme dosiaľ, ďakovať bohu, neprechoreli v dome ani jedno, iba čo mi musel kováč
            vytrhnúť ten zub. A stará sa tiež drží.
    </p>
    <p>
     KATRENA: Veď iba čo toho zdravia užiješ trochu na tomto svete!
    </p>
    <p>
     DORA: Hej, veru; nevieme, čo máme, kým oň neprídeme. Dobre sa majte, prepáčte, že som
            tak zasadla.
     <span class="emphasis">
      <em>
       (Odíde.)
      </em>
     </span>
    </p>
    <p>
     KATRENA
     <span class="emphasis">
      <em>
       (volá za ňou vo dverách):
      </em>
     </span>
     Aby ste na nás nezabudli,
            kmotra!
    </p>
    <p>
     DORA
     <span class="emphasis">
      <em>
       (spoza scény):
      </em>
     </span>
     Veď už len nakuknem!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507026">
        </a>
        Piaty výstup
       </h2>
      </div>
     </div>
    </div>
    <p>
     <span class="emphasis">
      <em>
       Martin Povoľný a Katrena
      </em>
     </span>
    </p>
    <p>
    </p>
    <p>
     KATRENA
     <span class="emphasis">
      <em>
       (odo dverí obráti sa k mužovi):
      </em>
     </span>
     Ja sa ti nestariem, ale
            hľaď, čo robíš. Nechcela som ti pred ňou vyvrávať, ale pole nehodno zanedbať na posmech.
            Ak toho roku nepovezieš, čo budeš zberať na takto rok? Toho leta som sa tiež hanbila,
            keď sa mi pridalo ísť popri Bacúchovskom. Ľúto pozerať na také zhumpľované zeme.
    </p>
    <p>
     POVOĽNÝ: Gazdovstvo, keď ostane bez gazdu, ide dolu vodou. Nič ho nenaľutuješ, keď ho
            vlastný gazda neľutuje. Gazdovstvo je ako každá vec: vyberaj z neho, vyberaj a nikdy
            neprilož, dogazduješ. Zem sa nahnevá, keď len vždy od nej pýtajú: daj a daj, a nikdy:
            naže na, i tebe nech bude trochu omasty.
    </p>
    <p>
     KATRENA: Veď preto; ja by ju bola dala poviezť, tú tešlicu. Bývala na nej ozimina na
            div.
    </p>
    <p>
     POVOĽNÝ: Už nebude, lebo ju povážať nejdem. Máme dosť svojho čo poprávať. Ale pazuchu
            pošijeme, pretieklo by do zbožia.
    </p>
    <p>
     KATRENA: Prečo ti odpadol od srdca tak odrazu grunt Bacúchov?
    </p>
    <p>
     POVOĽNÝ: Lebo ho treba zhumpľovať vonkoncom. Nám by sa zišiel, ja by ho nedbal kúpiť.
            Čím bude horší, tým ho ľahšie kúpiš. Povedal som ti odrazu, zmosta doprosta, prečo ho
            prichodí navnivoč obrátiť; tvoja hlava nech sa dovtípi, čo je vo veci. Na gruntík som
            privykol; prirástol mi k srdcu, akoby bol môj. Chcel by ho mať ako svoj, a nie ako v
            árende. A hádam bude náš a možno nemusíme mnoho zaň odčítať. Nik sa nebude za ním
            driapať, keď bude úroda na posmech.
    </p>
    <p>
     KATRENA
     <span class="emphasis">
      <em>
       (uspokojená):
      </em>
     </span>
     Veď už iba ak tak. Mne sa tiež veru páči;
            zišiel by sa nám.
    </p>
    <p>
     POVOĽNÝ: Ale najprv poriadok, stará. Vieš, že sme smrteľní a nebudeme vždy na svete.
            Týchto fašiangov by nedbal priviesť dievku do človečenstva. Čosi som už i hovoril s
            Juráčkou; abys’ vedela.
    </p>
    <p>
     KATRENA: A ty by za jej syna?
    </p>
    <p>
     POVOĽNÝ: Zaňho veru!
     <span class="emphasis">
      <em>
       (Katrena sa odvráti trochu, nakriví ústa.)
      </em>
     </span>
     Azda sa ti nevidí?
    </p>
    <p>
     KATRENA: Ja sa ti nestariem, vieš, ale si mohol pohľadať dákeho súcejšieho.
    </p>
    <p>
     POVOĽNÝ: No, len no, stará! Neznevažuj. Už raz som ti bol čosi nadhodil, i vtedy si
            krčila nos. Vy matere ako matere; nevidíte na prst od nosa, a predsa si mívate, že ste
            všetku múdrosť pochlípali. Keď je čeľadník súci, čo máš vykrúcať a Michal je parobok na
            mieste, ja si všetko rozkladám, že sa udal na otca. Do roboty je chtivý, dobre bedlí na
            svoje, s nikým sa nevodí.
    </p>
    <p>
     KATRENA: Ja sa ti nestariem, ale s kým sa má vodiť, keď ho Mariena vodí, ako sama
            chce.
    </p>
    <p>
     POVOĽNÝ: Má dobre, nech ho vodí. Povodíme ho i my akomak. Ja ho povodím, kým som na
            svete. I ja nájdem vôdzku, či nie?
     <span class="emphasis">
      <em>
       (Prejde hore-dolu.)
      </em>
     </span>
     Mladých
            zdržiavať, vôdzku nepopúšťať; nech sa učia pekne do brázdy. Najtiaž im trafiť do nej a
            vziať ju ako svedčí, nuž idú sami. Brázda sa vyženie, ako svedčí, dorovna.
    </p>
    <p>
     KATRENA: Ja sa ti nestariem, starý, ty ho voď. Ale ťuťmák je tvoj Michal. Nevie sa
            preukázať medzi svetom. A dievka nebude mať zaň vôle; vieš, aká je.
    </p>
    <p>
     POVOĽNÝ
     <span class="emphasis">
      <em>
       (prísne):
      </em>
     </span>
     Akáže je? Azda inakšia ako ty? Nemá prečo byť
            aká. Nebude ani taká, ani onakvá; rozum jej ľahko napraviť, ak rastie nakrivo. I juncom
            naprávame rohy, keď majú vôľu ísť nakrivo.
    </p>
    <p>
     KATRENA: Ja sa ti nestariem, ale dievka nie je junec; rozum jej nenarovnáš ako rohy
            na juncoch.
    </p>
    <p>
     POVOĽNÝ: Prečo by ho nenarovnal, ak trčí bez poriadku? Roh prihreješ horúcou kašou a
            naprávaj ho, ako chceš.
    </p>
    <p>
     KATRENA: A na jej rozum kde ti je horúca kaša?
    </p>
    <p>
     POVOĽNÝ: Na rohy naparíme krúpy a jej napar múdrych rečí, i prísnosti, keď treba. Veď
            je to už vaša ženská robota. Vám sa prichodí motať okolo horúcej kaše, miešať ju
            odspodku dobrou habarkou, aby neprismudla.
    </p>
    <p>
     KATRENA
     <span class="emphasis">
      <em>
       (prikyvuje hlavou):
      </em>
     </span>
     Ja sa ti nestariem, ale ľahko
            hovoriť. Urob si sám, keď si majster.
    </p>
    <p>
     POVOĽNÝ
     <span class="emphasis">
      <em>
       (dôrazne):
      </em>
     </span>
     Zachovaj si, že brať zaťa na prístupky nie je
            ako vydávať z domu. Keď ide dievka z domu, nech by si šla; ja by sa neobzeral veľmi.
            Nevydala by sa mne, ale sebe, ak by sa zle vydala. Ale prístupky, pováž, stará, že sú
            výstupky. Zať vojde do domu, ako keď sa ti tŕň zabodne do päty. Keď ťa počne bádať,
            ťahaj ho. Ak ho i vytiahneš, boľačka ostane. Pováž, že na prístupkoch neberie si len
            dievku, ale i dom. Ak je nanič a nechce slúchať, kto má s ním ošklivosť? Veru nie
            dievka, ale starý. Ak sa zle povodí, vyhorí starý, a nie stará, ani jej hlavná dievka.
            Chumaj-nechumaj; ja veru radšej ťuťmáka, lebo ma bude slúchať. A ty rúče okolo dievky,
            uvidíš, ako ju nakriatneš.
    </p>
    <p>
     KATRENA: Ty nevieš, aká je prieberčivá. Neviem, na koho sa udala.
    </p>
    <p>
     POVOĽNÝ
     <span class="emphasis">
      <em>
       (netrpezlive):
      </em>
     </span>
     Čo zas nevymyslí! Prieberčivá! Čo má
            preberať?
     <span class="emphasis">
      <em>
       (Prejde hore-dolu.)
      </em>
     </span>
     V tej veci nenapreberáš; sme ako
            temní. Preberať preberám, keď je vec, čo vidím po prvý raz. Ale parobok ako parobok;
            nech preberá medzi nimi otec a mať. Požičaj jej rozumu, vysúď jej z hlavy ťuťmákov a
            chumajov. Uvidíš, ako mu privykne. Čeľadník poriadny, mne sa zvidel prvým razom.
    </p>
    <p>
     KATRENA
     <span class="emphasis">
      <em>
       (zamyslená):
      </em>
     </span>
     Nie veru, nepočuť doň nič nedobrého.
    </p>
    <p>
     POVOĽNÝ
     <span class="emphasis">
      <em>
       (živo):
      </em>
     </span>
     Či nie? Robí pekne na svojom. Statok riadi
            dokonale. Tej jari vyviedol voly do oračky sťa lasice. Kto vie opatriť svoje, bude
            vedieť opatriť i ženu a deti. Pozri mu na zeme; pozrela si kedy na ne?
    </p>
    <p>
     KATRENA: Veru nie; nepridalo sa mi.
    </p>
    <p>
     POVOĽNÝ: Vidíš, stará, kde sa vám pasú oči!
     <span class="emphasis">
      <em>
       (Prejde hore-dolu.)
      </em>
     </span>
     Prizrite sa mu, či je taký, alebo nie? Ako si vedie, ako si prekladá nohy, či nosí hlavu
            dohora alebo do zeme. Nepríde vám na um, či prázdny klas sa dvíha dohora. Ale ja, stará,
            prezerám si to inakšie, keď mám zaň vydať dievku. Mám zreteľ na ňu, ale i na moje
            mozole; tie idú s dievkou. Mám iba ju, keď mi chlapca pán k sebe povolal. Ej, keby mal
            chlapca, neobzeral by sa ja!
    </p>
    <p>
     KATRENA
     <span class="emphasis">
      <em>
       (vzdychá, utiera si oči zásterkou):
      </em>
     </span>
     Ach, dieťa moje!
    </p>
    <p>
     POVOĽNÝ
     <span class="emphasis">
      <em>
       (netrpezlive):
      </em>
     </span>
     Na, tu ti je zasa!
     <span class="emphasis">
      <em>
       (Prejde
               hore-dolu.)
      </em>
     </span>
     Čo naplačeš, stará? Jeho cesta išla dorovna. Máme ju tú istú
            každý pred sebou. Iba že ju jednému vymerali krátku, druhému dlhú. A i tak každý vidí,
            keď sa jej blíži ku koncu, že je predsa len prikrátka. On ju vykonal; ostali sme bez
            neho. Priniesli sme my, čo nám udelili. Ale na staré dni nás čaká ešte potecha, ja som
            istý. Privedieš dievku do človečenstva, kým si pri sile a dožiješ sa detí tvojich detí,
            ak ich boh požehná. Nuž usilujme sa, aby bolo, ako patrí; keď ich opustíme, aby sme
            vedeli, ako sme ich nechali.
    </p>
    <p>
     KATRENA
     <span class="emphasis">
      <em>
       (citne):
      </em>
     </span>
     Veď kto by im žičil, čo mater? Skalku by im
            spod nôh odhodila, slamku by im zodvihla, aby nezavadzala.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2504813">
        </a>
        Šiesty výstup
       </h2>
      </div>
     </div>
    </div>
    <p>
     <span class="emphasis">
      <em>
       Predošlí. Uľka a Marienka (vbehnú do izby, plachetku-trávnicu na hlave, teplé
               kabátiky; ináč v kroji, na nohách krpce).
      </em>
     </span>
    </p>
    <p>
    </p>
    <p>
     UĽKA
     <span class="emphasis">
      <em>
       (volá za javisko):
      </em>
     </span>
     Veru neprijmeme! Prídeš sa do izby
            odobrať poriadne. Že nezabudneš! Či si rozumel?
    </p>
    <p>
     MARIENKA
     <span class="emphasis">
      <em>
       (stojí za ňou, načúva dychtive):
      </em>
     </span>
     Kde by prišiel! Daj mu
            radšej pokoj!
     <span class="emphasis">
      <em>
       (Zľakne sa, keď zbadá, že sú nie samy.)
      </em>
     </span>
     Ani sme
            nedali dobré ráno. Akože sa mávate?
    </p>
    <p>
     KATRENA: Len tak pomaly. Vitaj, Marienka!
    </p>
    <p>
     UĽKA
     <span class="emphasis">
      <em>
       (zložila sa, prihládza si vlasy, pri matke):
      </em>
     </span>
     Nože si tam
            iďte obriadiť. Prišli sme so zemiakmi.
    </p>
    <p>
     KATRENA: Ale už?
     <span class="emphasis">
      <em>
       (Zadivená.)
      </em>
     </span>
     To sa obhodil Adam, ako svedčí.
     <span class="emphasis">
      <em>
       (Nedbalo.)
      </em>
     </span>
     Nech ich tam vysype, on už vie, do zápravy z toho
            kraja od prejmy.
    </p>
    <p>
     UĽKA
     <span class="emphasis">
      <em>
       (zasmeje sa):
      </em>
     </span>
     A keď je nie Adam!
     <span class="emphasis">
      <em>
       (Postaví sa pred
               mater.)
      </em>
     </span>
    </p>
    <p>
     KATRENA: A kto, deti moje?
    </p>
    <p>
     UĽKA: Či uhádnete?
    </p>
    <p>
     KATRENA: Aby hádala! Nebolo by sa mi spytovať, keby vedela uhádnuť.
    </p>
    <p>
     UĽKA: Miško Jurákovie.
    </p>
    <p>
     KATRENA
     <span class="emphasis">
      <em>
       (zadivená):
      </em>
     </span>
     A ako?
    </p>
    <p>
     UĽKA: Šiel s prázdnym hnojničiakom konča úvratí; my doň, aby nám vzal noše. Zobral i
            nás jednou cestou.
     <span class="emphasis">
      <em>
       (Zasmeje sa.)
      </em>
     </span>
     Ledva sme sa dovliekli. Ako sa
            vlečú pomaly tie voly! Ale sme tu. Odnesieme obed kopáčkam.
    </p>
    <p>
     POVOĽNÝ
     <span class="emphasis">
      <em>
       (mihne významne na ženu, pozrú jeden na druhého s
               uzrozumením):
      </em>
     </span>
     Vidíš, ako sa dobrá vec pohne sama od seba; sama si bude
            hľadať cestu.
    </p>
    <p>
     UĽKA
     <span class="emphasis">
      <em>
       (zbadá ich rozhovor, zamieša sa medzi nich):
      </em>
     </span>
     Čo si hľadá
            cestu?
     <span class="emphasis">
      <em>
       (Priblíži sa k otcovi, pritúli sa k nemu.)
      </em>
     </span>
     Povedzte, ňaňo,
            ako si hľadá cestu?
    </p>
    <p>
     POVOĽNÝ
     <span class="emphasis">
      <em>
       (nežne, položí jej ruku na hlavu):
      </em>
     </span>
     Povedáme si, dievka,
            a povieme i tebe. Voda vyviera zo žriedelka, urobí si studničku. Keď sa jamka naplní, že
            voda začne pretekať, už neostane na mieste; musí tiecť ďalej. A ona si hľadá cestičku,
            kade jej bude v dolinu; urobí si pekný jarček a potečie dolu jarkom, čo si ho sama
            prerobila. Povedz, nie je vodička veľmi múdra?
    </p>
    <p>
     UĽKA: A načo je jej toľká múdrosť, keď si môže urobiť jarček i bez múdrosti?
    </p>
    <p>
     POVOĽNÝ: Je múdra!
     <span class="emphasis">
      <em>
       (Výstražne prstom.)
      </em>
     </span>
     Vie, kade jej v dolinu.
     <span class="emphasis">
      <em>
       (Obyčajným hlasom.)
      </em>
     </span>
     Nuž vás zviezol! Vidíte, ako sa vám pekne
            trafilo!
     <span class="emphasis">
      <em>
       (Katrene.)
      </em>
     </span>
     Treba ho obriadiť, stará. Ja pôjdem, aby sa
            aspoň nenaťahoval s nošami. Pomôžem ich doniesť do komory.
     <span class="emphasis">
      <em>
       (Povoľný a Katrena
               odídu.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505033">
        </a>
        Siedmy výstup
       </h2>
      </div>
     </div>
    </div>
    <p>
     <span class="emphasis">
      <em>
       Uľka a Marienka
      </em>
     </span>
    </p>
    <p>
    </p>
    <p>
     UĽKA
     <span class="emphasis">
      <em>
       (šuchá si ruky, podskakuje):
      </em>
     </span>
     Začalo štípať. Dobre ma oziaba
            v nohy.
     <span class="emphasis">
      <em>
       (Dupká po zemi.)
      </em>
     </span>
    </p>
    <p>
     MARIENKA: Lebo nám viseli z voza, že po nich fúkalo popod voz. Nesúce sedenie —
            všakver?
    </p>
    <p>
     UĽKA: Ale bolo veselo. Či nie?
    </p>
    <p>
     MARIENKA: Veľmi pekne!
     <span class="emphasis">
      <em>
       (Napráva jej šatôčku, čo má okolo hrdla, preberá jej
               korále, hľadí na ňu s láskou.)
      </em>
     </span>
     Ako ti pristanú paterničky, Uľka. Ja ich
            tak rada!
    </p>
    <p>
     UĽKA: Páčia sa ti?
     <span class="emphasis">
      <em>
       (Pohrá sa s nimi.)
      </em>
     </span>
     Ja ich tiež rada.
     <span class="emphasis">
      <em>
       (Zasmeje sa.)
      </em>
     </span>
    </p>
    <p>
     MARIENKA
     <span class="emphasis">
      <em>
       (natešená):
      </em>
     </span>
     Ach, Uľka moja!
    </p>
    <p>
     UĽKA: Čo takého?
    </p>
    <p>
     MARIENKA: Nám je veľmi dobre akosi. Pováž si, Uľka, ako nám je!
    </p>
    <p>
     UĽKA: Hej, veru, nie najhoršie.
    </p>
    <p>
     MARIENKA: Počkaj, neskáč.
     <span class="emphasis">
      <em>
       (Snivo.)
      </em>
     </span>
     Ja by takto najradšej ostať,
            čakať a vyzerať, kým prejde táto chvíľa, keď nám je tak dobre. Ktovie, Uľka, či nám už
            kedy takto bude.
    </p>
    <p>
     UĽKA
     <span class="emphasis">
      <em>
       (zasmeje sa veselo):
      </em>
     </span>
     Blázon! Prečo by nebolo? Bude i
            lepšie. Iba čo nás vyoziabalo poriadne po nohách.
     <span class="emphasis">
      <em>
       (Schytí ju, začne ju
               skrúcať. Podupkávajú trochu.)
      </em>
     </span>
     Aby sme sa rozohriali. Pri Miškovi sa
            nerozohreješ veľmi. Čo?
    </p>
    <p>
     MARIENKA
     <span class="emphasis">
      <em>
       (zvážnela):
      </em>
     </span>
     Nie je zhovorčivý.
     <span class="emphasis">
      <em>
       (Pustia sa a
               dívajú sa jedna na druhú, akoby sa videli prvý raz.)
      </em>
     </span>
     Ale ani nemal ako
            hovoriť, chudák. My sme i za seba i zaňho.
    </p>
    <p>
     UĽKA: Hej, rapotali sme ustavične, a on jazyk za zubami. Chudák, iba čo sa usmieval.
    </p>
    <p>
     MARIENKA: I počúval nás.
    </p>
    <p>
     UĽKA: Ja ho rada, ako počúva. Je veľmi chutný.
    </p>
    <p>
     MARIENKA: Má milé oči.
    </p>
    <p>
     UĽKA
     <span class="emphasis">
      <em>
       (rozosmeje sa):
      </em>
     </span>
     Ty vieš, aké má oči. Ako si ich videla, keď
            si naň nepozerala? Ha?
     <span class="emphasis">
      <em>
       (Dotieravo.)
      </em>
     </span>
     Ako chytro vynájdeš, Marienka!
     <span class="emphasis">
      <em>
       (Marienka zvážnie, stojí zarazená v rozpakoch.)
      </em>
     </span>
     Čo, Marienka,
            tichá vodička? Nepohne sa, ako tá, čo otec videl v studničke, keď si hľadala jarček? Čo
            nevravíš?
    </p>
    <p>
     MARIENKA
     <span class="emphasis">
      <em>
       (hľadí sa odvrátiť, vyhýbavo):
      </em>
     </span>
     Ale, Uľka, čo sa ti
            robí?
    </p>
    <p>
     UĽKA
     <span class="emphasis">
      <em>
       (naliehavo):
      </em>
     </span>
     Pozri mi do očí, ale, vieš, úprimne, nie
            falošne. Pozri mi, ale rovno.
    </p>
    <p>
     MARIENKA
     <span class="emphasis">
      <em>
       (pozrie zbežne, ale sa uhne):
      </em>
     </span>
     No, vidíš, čo by nie…
    </p>
    <p>
     UĽKA
     <span class="emphasis">
      <em>
       (víťazne):
      </em>
     </span>
     Vidíš, Marienka, vidíš, že nechceš. Nechceš
            pozrieť úprimne, oj, nie, vieš, až dohlboka.
     <span class="emphasis">
      <em>
       (Zasmeje sa,
               podskočí.)
      </em>
     </span>
     Viem ja, prečo mi nechceš dať pozrieť do nich, ale na samý
            spodok, na dno, oj, viem, už viem, dávno som vedela. Tam je mládenec, čo mlčí, usmieva
            sa a má milé oči.
     <span class="emphasis">
      <em>
       (Podskakuje, tľapká rukami.)
      </em>
     </span>
     Videla som ho,
            videla. Darmo sa pokrývaš, sedí v nich, usmieva sa…
    </p>
    <p>
     MARIENKA
     <span class="emphasis">
      <em>
       (schytí ju, skloní sa k nej; citne):
      </em>
     </span>
     Nože, Uľka,
            neblázni!
    </p>
    <p>
     UĽKA
     <span class="emphasis">
      <em>
       (prudko):
      </em>
     </span>
     No, povedz mi, uznaj, či som uhádla. Povedz,
            Marienka, pozri na mňa a povedz, či je nie tam?
     <span class="emphasis">
      <em>
       (Marienka sa k nej pritúli a
               skryje tvár na jej pleci. Uľka ticho a nežne.)
      </em>
     </span>
     Či mi nepovieš, Marienôčka?
    </p>
    <p>
     MARIENKA
     <span class="emphasis">
      <em>
       (skoro s plačom):
      </em>
     </span>
     Ach, Uľka, Uľka, čo ma sužuješ?
    </p>
    <p>
     UĽKA
     <span class="emphasis">
      <em>
       (nežne):
      </em>
     </span>
     Naozaj ťa sužujem? Ja ťa nechcem sužovať, ale
            viem, čo ti je v očiach, viem, Marienka, viem.
    </p>
    <p>
     MARIENKA: Sužuješ ma, Uľka, lebo si ma zahanbila.
    </p>
    <p>
     UĽKA
     <span class="emphasis">
      <em>
       (udivená):
      </em>
     </span>
     Ale ja? Ako, Marienka?
    </p>
    <p>
     MARIENKA: Kdeže ja, sirota chudobná! Kdeže by ja a Miško? On je z gazdovstva, ja bez
            ničoho.
     <span class="emphasis">
      <em>
       (Pomlčka; odrazu prudko.)
      </em>
     </span>
     Hej, Uľka, na očiach mi je. Neraz
            sa mi zjaví i v noci, keď sa prebudím. I v srdci ho nosím, môj poklad. To je moje
            všetko, čo mám.
     <span class="emphasis">
      <em>
       (Ticho.)
      </em>
     </span>
     Ale iba jeho podoba, aby sa mala v čom
            pokochať, keď som sama. Môj nikdy nebude, nikdy, Uľka, nedožičia mi ho.
    </p>
    <p>
     UĽKA
     <span class="emphasis">
      <em>
       (súcitne):
      </em>
     </span>
     Moja Marienka! Prepáč, že som ťa prekárala. Ale
            prečo by sa ti nedostal?
    </p>
    <p>
     MARIENKA: Nedožičia mi ho. Nemám ničoho na svete, ani domu, ani gruntu. Ja som iba
            robotná dievka, a on je z gazdovstva. Mater, ľudia v dedine zahriaknu ho, i keby stál o
            mňa.
    </p>
    <p>
     UĽKA
     <span class="emphasis">
      <em>
       (rozvažuje):
      </em>
     </span>
     Hej, budú mu vytrýzňať, i k hlave letieť.
            Ľudia sú mrcha. Mater úlipná na grunty.
     <span class="emphasis">
      <em>
       (Odhodlane.)
      </em>
     </span>
     Neboj sa,
            Marienka, nedáme sa! My im ukážeme, uvidíš, ako im ukážeme! Ja budem s tebou; nahľadíš
            sa, ako im ukážeme!
    </p>
    <p>
     MARIENKA
     <span class="emphasis">
      <em>
       (zľakne sa):
      </em>
     </span>
     Uľka, maj rozum; nepovedz nikomu! Ja by sa
            hanbila. Šírym svetom by išla.
    </p>
    <p>
     UĽKA: Nie, neboj sa, Marienka.
     <span class="emphasis">
      <em>
       (Za javiskom hlas
      </em>
     </span>
     POVOĽNÉHO: „To
            by už veru bolo!“ Hlas KATRENY: „Ale by si nám to urobil; ani sa
               nezohriať?“
     <span class="emphasis">
      <em>
       )
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505436">
        </a>
        Ôsmy výstup
       </h2>
      </div>
     </div>
    </div>
    <p>
     <span class="emphasis">
      <em>
       Predošlé, Povoľný, Katrena, Michal Jurák
      </em>
     </span>
    </p>
    <p>
    </p>
    <p>
     MICHAL
     <span class="emphasis">
      <em>
       (vchádza váhavo):
      </em>
     </span>
     Čo sa ustávate? Vidíte, že musím ísť,
            robota čaká.
    </p>
    <p>
     UĽKA
     <span class="emphasis">
      <em>
       (skočí k dverám, ťahá ho za ruku):
      </em>
     </span>
     Povedala som ti, že
            neprijmeme, aby si sa prišiel odobrať rúče do izby. Ako poriadny čeľadník. Chcel by
            utiecť. Aký si ty, Miško!
     <span class="emphasis">
      <em>
       (Hrozí mu.)
      </em>
     </span>
     Či by ťa to ctilo?
    </p>
    <p>
     MICHAL: Robota čaká, Uľka, treba sa obracať. Ak nevyvezieš, kým je chvíľa, a
            nezúhoríš, neurobíš, keď prídu dažde.
    </p>
    <p>
     UĽKA: Čo nás do dažďa, nemá sa čo starať do nás. Nech čaká, máme ešte kopať, orať.
     <span class="emphasis">
      <em>
       (Líškavo.)
      </em>
     </span>
     Už si len sadkaj, Mišianko. Veď pôjdeš.
    </p>
    <p>
     MICHAL
     <span class="emphasis">
      <em>
       (rozloží ruky, skrúca sa, aby ho bolo vidno zo všetkých
               strán):
      </em>
     </span>
     Vidíš, aký som, nesúci do poctivého príbytku.
    </p>
    <p>
     POVOĽNÝ: Nemáš sa čo okúňať, synku; všetci sme od roboty. Robota je nie najčistejšia,
            čo ju teraz robíme. Vyvážame, čo je na hŕbach pred zadnými stavmi. Hŕby sú nie
            najkrajšie, dakomu ani nevoňajú; stisne si nos, keď ide popri nich. Ale my sme robotní
            ľudia a gazdovia. Čo sa iným hodí, nezahodíme, ale vyvážame na naše zeme. Naše zeme
            prijmú vďačne nečin a nečistotu, čo sa iným hnusí. Prečistia ju, vyberú si z nej, čo im
            treba. Na takto rok budeme zberať na nich, čo nám dajú: veci všetko potrebné a pekné
            nášmu oku. Keď ich mlynár trochu prerobí a poriadna kuchárka pripraví, ako svedčí, budú
            si oblizovať od nich prsty tí istí, čo si dnes zapchávajú nos od hnusenia.
    </p>
    <p>
     UĽKA
     <span class="emphasis">
      <em>
       (natešená):
      </em>
     </span>
     No, vidíš, Miško, čo ťa naučil náš otec. I my
            sme robotníčky. Pozri, aké máme ruky.
     <span class="emphasis">
      <em>
       (Ukazuje mu ich.)
      </em>
     </span>
     I my sme sa
            prehrebali v zemi. Zem je zem, my vyberáme si z nej, čo nám dala.
    </p>
    <p>
     MICHAL: Hej, zem je čistá. Do nej sa sprace všetka nečistota, koľko jej len jest na
            svete. Keby nie ona, my a celý svet boli by sme sa dávno utopili vo vlastnej nečistote,
            bolo by nás zadusilo. Ale ona ju prijme všetku, prečistí ju, okľúdi nás, očistí, a ešte
            nám donesie peknú úrodu.
    </p>
    <p>
     POVOĽNÝ: Tak, synku, tak. Darmo si ju budeme hudiť, keď obracia všetko na náš úžitok.
    </p>
    <p>
     KATRENA
     <span class="emphasis">
      <em>
       (doniesla chlieb a pokrájané kúsky slaniny na lopári, poháriky a
               sklenicu):
      </em>
     </span>
     Prejdi, Miško. Nech sa ti páči.
    </p>
    <p>
     POVOĽNÝ: Ako doma, synku. Sadni si u nás.
    </p>
    <p>
     UĽKA
     <span class="emphasis">
      <em>
       (prikladá mu stoličku):
      </em>
     </span>
     Sadkaj si, Miško. Nebuď pyšný.
    </p>
    <p>
     MICHAL
     <span class="emphasis">
      <em>
       (skladá čiapku, prihládza oboma dlaňami vlasy):
      </em>
     </span>
     Horká
            moja pýcha! Ale takýto od roboty pri tomto poctivom stole.
    </p>
    <p>
     UĽKA: Pravdaže si pyšný. I Marienka ti povie.
     <span class="emphasis">
      <em>
       (K nej.)
      </em>
     </span>
     Či je nie
            trošku pyšný, Miško? Nechce prísť medzi nás. Ani na muziku nepríde, nie sme mu roveň. Má
            podistým inde čosi lepšieho.
    </p>
    <p>
     MICHAL: Uľka, Uľka, nebalamuť. Vieš dobre, že zohýňaš. Neprišiel a neprišiel. Mne
            muziky nehrajú.
    </p>
    <p>
     UĽKA: Chudáčisko! Nevládze nohy dvíhať!
    </p>
    <p>
     MARIENKA
     <span class="emphasis">
      <em>
       (tichšie k nemu):
      </em>
     </span>
     Prečo sa uťahuješ od mládeže? Azda ti
            čo urobili?
    </p>
    <p>
     MICHAL
     <span class="emphasis">
      <em>
       (pozrel na ňu placho; pokrútil hlavou):
      </em>
     </span>
     Nik mi nič
            neurobil. Ani by si nedal urobiť. Neťahá ma chuť do tanca, netancujem.
    </p>
    <p>
     POVOĽNÝ
     <span class="emphasis">
      <em>
       (vytiahol spod lavice pri peci pohodenú motyku s prelomeným
               poriskom; prezerá ju veľmi pozorne, škrabe sa, pokrúca hlavou, vytiahne kus dreva na
               porisko, prirovnáva, akoby vyšlo, pozrie významne na ženu, kývne hlavou, ona
               prisvedčí a stratí sa vo dverách kuchyne):
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505689">
        </a>
        Deviaty výstup
       </h2>
      </div>
     </div>
    </div>
    <p>
     <span class="emphasis">
      <em>
       Povoľný, Michal, Uľka a Marienka
      </em>
     </span>
    </p>
    <p>
    </p>
    <p>
     UĽKA: Vidíš, že si pyšný!
     <span class="emphasis">
      <em>
       (Hrozí mu.)
      </em>
     </span>
     Pekne si myslíš. Nech sa
            nadhadzujú ako blázni, a ja budem mať rozum na mieste.
    </p>
    <p>
     MICHAL: Bezo mňa vy si tam poradíte.
     <span class="emphasis">
      <em>
       (Tichšie.)
      </em>
     </span>
     Načo ísť, keď
            nikomu…
    </p>
    <p>
     UĽKA: Čo?
     <span class="emphasis">
      <em>
       (Dychtivo.)
      </em>
     </span>
     Dopovedz, alebo si farbil a heglo ťa, keď
            si chcel povedať, čo je nepravda.
    </p>
    <p>
     MICHAL: Nuž hej, nikomu nechybím.
    </p>
    <p>
     UĽKA: Čo si si napratal do hlavičky! Alebo, Miško, figliar si veľký. Ako si vie
            narážať na mlyn, aby sa ti prosili. Cigán si ty, cigán, ozajstný cigo-rigo. Vieš dobre,
            že stojíme o teba.
     <span class="emphasis">
      <em>
       (Naliehavo.)
      </em>
     </span>
     No, povedz, či prídeš.
    </p>
    <p>
     MICHAL: A kdeže vám je muzika? Roboty teraz idú, nie muziky.
    </p>
    <p>
     MARIENKA: Býva na hostinu každý rok.
    </p>
    <p>
     MICHAL: Na hostinu, to už hej.
     <span class="emphasis">
      <em>
       (Váhavo.)
      </em>
     </span>
     Neviem sám…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505781">
        </a>
        Desiaty výstup
       </h2>
      </div>
     </div>
    </div>
    <p>
     <span class="emphasis">
      <em>
       Juráčka, Katrena a predošlí
      </em>
     </span>
    </p>
    <p>
    </p>
    <p>
     JURÁČKA
     <span class="emphasis">
      <em>
       (natešená sa obzerá po izbe, vidí syna medzi dievčatami, Katrena
               vchádza do izby):
      </em>
     </span>
     Čože porábate? Môj gazda
     <span class="emphasis">
      <em>
       (na
               Michala)
      </em>
     </span>
     kade-tade, a robota stojí. Dobre my budeme gazdovať takto! Šla
            som z Potravného spolku, ako zo sklepu, a vidím naše ryše v kmotrovie dvore. Čože sa,
            reku, robí? A ono ryše si vystávajú, a gazda, ľaľa, za stolom, ako na hostine.
    </p>
    <p>
     MICHAL
     <span class="emphasis">
      <em>
       (vyhovára sa):
      </em>
     </span>
     Aby prešiel, nasilu ma ťahali. Vidíte, ako
            sa išli trápiť.
     <span class="emphasis">
      <em>
       (Ukazuje na stôl.)
      </em>
     </span>
    </p>
    <p>
     JURÁČKA: Ach, syn môj, hotová trakta!
    </p>
    <p>
     KATRENA
     <span class="emphasis">
      <em>
       (láskavo):
      </em>
     </span>
     Radšej si sadnite i vy, kmotrička. Nech sa
            vám páči, vezmite si i vy.
    </p>
    <p>
     UĽKA
     <span class="emphasis">
      <em>
       (okolo nej):
      </em>
     </span>
     Veď sa i patrí, aby sme si vás uctili, keď u
            nás robil.
     <span class="emphasis">
      <em>
       (Tisne ju k stolu, dáva jej chlieb do ruky, Juráčka si ukrojí
               smidôčku.)
      </em>
     </span>
     Veru tak. Doviezol nám noše spod Dielov a doviezol nás. Boli by
            sme skrehli na krkošku, keby sa nebol zmiloval.
    </p>
    <p>
     JURÁČKA: Dobre má, dievčička, keď vás ratoval.
     <span class="emphasis">
      <em>
       (Ku Katrene s
               výčitkou.)
      </em>
     </span>
     Vám sa tiež divím, kmotra, čo ju tisnete do takej roboty;
            prehrebať sa v studenej zemi. Ruky má, chúďatko, ako ciagle.
     <span class="emphasis">
      <em>
       (Drží Uľkine ruky
               vo svojich.)
      </em>
     </span>
    </p>
    <p>
     UĽKA: Nebolo nám zima, kládli sme si ohník. Všetku vňať sme popálili.
     <span class="emphasis">
      <em>
       (Natešená)
      </em>
     </span>
     . Ako ja rada ohník na švábčisku, keď je ešte srieň a
            ligoce sa na slnci. Z ohníka sa ťahá belasý dym akosi na tenko a ide rovno, rovno kdesi
            do neba. A vy ho radi?
    </p>
    <p>
     JURÁČKA: Ach, dievka moja, kto by ťa nerád, tvoje štebotavé ústa.
     <span class="emphasis">
      <em>
       (Obzerá
               jej ruky.)
      </em>
     </span>
     A ruky vyrobené. Tuto, ľaľa, mozole.
    </p>
    <p>
     UĽKA
     <span class="emphasis">
      <em>
       (hrdo):
      </em>
     </span>
     Naše ruky sú veru nie ako z hodvábu.
    </p>
    <p>
     JURÁČKA: Ale mozoľov ti netreba nadobývať.
    </p>
    <p>
     UĽKA: I Marienka má mozole; môžem mať i ja.
    </p>
    <p>
     JURÁČKA
     <span class="emphasis">
      <em>
       (zbadá i Marienku; nie tak sladko, nedbale):
      </em>
     </span>
     Treba sa
            jej usilovať. Má dobre, keď je robotnica.
     <span class="emphasis">
      <em>
       (Povoľnému.)
      </em>
     </span>
     Vidíte,
            kmotre, a vychodí! Čo sme boli spomínali tam kedysi, ide akosi samo od seba.
    </p>
    <p>
     UĽKA: Čo ide samo od seba?
     <span class="emphasis">
      <em>
       (Trhá ju za rukáv.)
      </em>
     </span>
     Povedzte, krstná
            mať.
    </p>
    <p>
     JURÁČKA
     <span class="emphasis">
      <em>
       (hľadí na ňu v kochaní):
      </em>
     </span>
     Ach, dieťa moje!
    </p>
    <p>
     POVOĽNÝ
     <span class="emphasis">
      <em>
       (s úsmevom dvíha motyku so zlým poriskom):
      </em>
     </span>
     Nuž spomínali
            sme, keď chceš vedieť, ako vyneme toto porisko, vidíš, čo už sem nepristane, a
            pristrúhame toto, čo je nové. A potom sa už narazí samo od seba na motyku, aby bola zasa
            súca do roboty. Či nie, kmotra?
    </p>
    <p>
     UĽKA
     <span class="emphasis">
      <em>
       (pozerá v nedorozumení na nich):
      </em>
     </span>
     Keby ja vedela…
    </p>
    <p>
     POVOĽNÝ: A čo máš vedieť? Nezvieš nič, moja dievka. Lebo všetko ide samo od seba, keď
            mu nadíde čas. Zbožie vzíde a narastie samo od seba, odkvitne, naleje sa mliekom. Zrno
            napuchne, stvrdne. Keď dozreje, padne nám hotové na humnisko. Také sú i naše chodníčky,
            kmotra, samy od seba, kde je náš údel.
     <span class="emphasis">
      <em>
       (Uľka odbehla k stolu, kde je Michal a
               Marienka. Povoľný, Juráčka a Katrena zhovárajú sa živo pri peci okolo motyky; pozrú
               tu i tu ukradomky na mládež, čo robí pri stole)
      </em>
     </span>
     .
    </p>
    <p>
     UĽKA
     <span class="emphasis">
      <em>
       (tichšie):
      </em>
     </span>
     Už si si rozvážil, Miško? Prídeš na tú muziku?
    </p>
    <p>
     MICHAL: Nepodkúšaj. Povedal som ti, že netancujem.
    </p>
    <p>
     MARIENKA: Budeš sa prizerať, ako iní tancujú.
    </p>
    <p>
     MICHAL: Čo by mal z toho? Hryzovisko daromné; med cez sklo lízať.
     <span class="emphasis">
      <em>
       (Odhodlane.)
      </em>
     </span>
     Kto netancuje, nech sedí za pecou.
    </p>
    <p>
     MARIENKA: Smutne je sedieť doma. Vieš čo; ty si nás zviezol dnes, a my ťa zvezieme na
            zábavu. Či nie, Uľka?
    </p>
    <p>
     UĽKA: Aspoň by sme sa odslúžili!
     <span class="emphasis">
      <em>
       (Zberá sklenicu a poháriky a odnáša za
               kozub. Michal váha, zbiera omrvinky po stole, pozrie tu i tu na Marienku.)
      </em>
     </span>
    </p>
    <p>
     MARIENKA
     <span class="emphasis">
      <em>
       (tichšie):
      </em>
     </span>
     Ostatný raz sme vyzerali, či prídeš.
    </p>
    <p>
     MICHAL
     <span class="emphasis">
      <em>
       (živo):
      </em>
     </span>
     Naozaj? Ktorej som chybel?
    </p>
    <p>
     MARIENKA: Nám obom.
    </p>
    <p>
     MICHAL: Marienka, nech nehovorí jazyk jedno a nemyslí druhé hlavička. Nehovoríš ani
            ty, Marienka, akoby si mala. Uľka je falošná posmešnica; čo by ma ona mala vyzerať?
    </p>
    <p>
     MARIENKA: A ja?
    </p>
    <p>
     MICHAL
     <span class="emphasis">
      <em>
       (pozrie jej vrúcne do očí; ona ich sklopí, odvráti sa a akoby
               zbierala chlieb zo stola):
      </em>
     </span>
     Ty? Marienka, neviem, ale by ti vďačne uveril.
            Lenže si nepozrela na mňa.
    </p>
    <p>
     UĽKA
     <span class="emphasis">
      <em>
       (vráti sa k stolu a usmeje sa):
      </em>
     </span>
     Figliar si, Miško,
            potmehúd! Chceš všetko vyzvedieť odrazu; na koho čakajú. Ak chceš vedieť, príď. Uvidíš.
    </p>
    <p>
     MARIENKA: Uvidíš, že sa ti zapáči.
    </p>
    <p>
     MICHAL: Nemám kamarátov.
    </p>
    <p>
     MARIENKA: Nájdeš ich, ak budeš chcieť. Kamarátov treba pohľadať trošku. I my tam
            budeme. Ale ak budeš chcieť, nájdeš i iné z dediny, i z iných dedín prídu dievky; zo
            Starej Viesky, podistým i z Červenej Lehôtky. Ani nezvieš, ako sa ti čas minie.
    </p>
    <p>
     MICHAL: Čo ma do Viesok a Lehôtok? Ja by sa držal Ondrašovej. Ale nie trčať v kúte a
            pozerať, ako tancujú.
    </p>
    <p>
     UĽKA: Budeme tam, ak nás nezohrdíš.
    </p>
    <p>
     MICHAL: Ak vám budem na závade?
    </p>
    <p>
     MARIENKA
     <span class="emphasis">
      <em>
       (netrpezlivý pohyb; s výčitkou):
      </em>
     </span>
     Ach, Miško, zase aký
            si!
     <span class="emphasis">
      <em>
       (Odvrátila sa.)
      </em>
     </span>
    </p>
    <p>
     MICHAL
     <span class="emphasis">
      <em>
       (rozhodne):
      </em>
     </span>
     Vieš teda čo? Prídem.
     <span class="emphasis">
      <em>
       (K Marienke,
               tichšie.)
      </em>
     </span>
     Ak ty chceš. O iné nestojím, akoby ich nebolo. Povedz mi, prídem
            vďačne na muziku, i kde chceš.
    </p>
    <p>
     MARIENKA
     <span class="emphasis">
      <em>
       (odvráti sa zahanbená):
      </em>
     </span>
     Príď, abys’ vedel!
    </p>
    <p>
     MICHAL
     <span class="emphasis">
      <em>
       (chytí ju za ruku; vrúcne):
      </em>
     </span>
     Marienka, Marienka, budem ťa
            vyzerať, ledva sa ťa dočkám.
    </p>
    <p>
     MARIENKA: A ja tiež.
    </p>
    <p>
     UĽKA: Ako vieš skusovať, čo kto myslí! Mňa nie, o mňa nestojíš, nevďačník!
     <span class="emphasis">
      <em>
       (Skloní sa k nemu.)
      </em>
     </span>
     A kebys’ vedel ako som striehla pod Dielom,
            či pôjdeš konča úvratí. Ja som vymyslela, ja, aby si nás zviezol.
    </p>
    <p>
     MICHAL
     <span class="emphasis">
      <em>
       (oživený, veselo):
      </em>
     </span>
     I teba rád, ale si posmešnica.
    </p>
    <p>
     UĽKA: Viem ja, prečo ma rád.
    </p>
    <p>
     MICHAL: Nuž? Len povedz, Uľka.
    </p>
    <p>
     UĽKA: Lebo som jej kamarátka. Oj, vedela som dávno, za kým pozeráš!
     <span class="emphasis">
      <em>
       (Chytí
               ho za ruku.)
      </em>
     </span>
     Nenazdávaj sa, že vám nežičím. Či sa ti brieždi, Miško?
     <span class="emphasis">
      <em>
       (Držia sa za ruky, Marienka na strane stojí trochu odvrátená; Povoľný,
               Katrena, Juráčka prestanú sa zhovárať, dívajú sa na mladých; Katrena sa díva trochu
               zadivená; pokyvuje hlavou.)
      </em>
     </span>
    </p>
    <p>
     KATRENA: Nikdy som sa nenazdala, že moja dievka takto s Miškom.
    </p>
    <p>
     JURÁČKA: Ako by nie, kmotrička!
     <span class="emphasis">
      <em>
       (Vykladá spevavo ako nad truhlou, a
               zalamuje rukami.)
      </em>
     </span>
     Len pozrite, moji ľudia, ako im pristane. Moje dieťa
            radostnô, ako si mi bolo múdro! Vždy len v knihách a novinách, keď iní chodia kade-tade
            a noci márnia. Ako si ma slúchalo, na rukách ma nosilo. Nikdy ma nenahnevalo, mrcha
            slova mi nepovedalo. Ach, moje dietky drahé! Ako ona pekne pri ňom, ani ružička na
            konáriku. Ak idem k nim, zadusím ju od radosti. Ach, koľko mať prenesie pre dietky a
            koľko sa nakochá, keď ju pekne slúchajú.
     <span class="emphasis">
      <em>
       (Chce sa k nim hodiť.)
      </em>
     </span>
    </p>
    <p>
     POVOĽNÝ
     <span class="emphasis">
      <em>
       (zachytí ju; výstražne):
      </em>
     </span>
     Len im pokoj dať, kmotra. Nech
            sa sami vynájdu; nieto sa nám čo starieť do nich. Nech zbožie samo rastie, ako samo
            vzišlo. Keď sa rozkvitne, netýkať sa ho; škodí mu v kvete i vietor i dážď. Zakvitne
            najkrajšie, keď je na pokoji. Naleje sa mliekom, zrno napuchne, stvrdne a dozreje. Keď
            bude zrelé a súce, nedbám, vyjdi vtedy, nemeškaj s kosou a zlož ho do radkov. Dať im
            pokoj, netýkať sa ich.
     <span class="emphasis">
      <em>
       (Všetci stoja, pozerajú na mladý pár.)
      </em>
     </span>
    </p>
    <p>
     UĽKA: Zachoval si si?
    </p>
    <p>
     MICHAL: Zachoval, Uľka.
    </p>
    <p>
     UĽKA: Budeš stáť v slove? Nebudeš už vykrúcať?
    </p>
    <p>
     MICHAL: Neboj sa, Uľka.
     <span class="emphasis">
      <em>
       (Podá jej zas ruku a stisne ju vrele. Zbadajú, že
               pozerajú na nich starí. Pustia sa a poodstúpia jeden od druhého v
               rozpakoch.)
      </em>
     </span>
    </p>
    <p>
     JURÁČKA: A čože to kujete medzi sebou? Ach, moje dietky drahé, čo ste to mali?
    </p>
    <p>
     UĽKA
     <span class="emphasis">
      <em>
       (predstúpi rozhodne):
      </em>
     </span>
     My už vieme, čo. Či nie, Miško?
     <span class="emphasis">
      <em>
       (Michal prikývne.)
      </em>
     </span>
    </p>
    <p>
     JURÁČKA: A my by sme nemohli zvedieť?
    </p>
    <p>
     UĽKA
     <span class="emphasis">
      <em>
       (s narážkou):
      </em>
     </span>
     Príde deň, že uvidíme veci, ktoré dnes
            nevidíme, a pochopíme veci, ktorým dnes nerozumieme.
    </p>
    <p>
     KATRENA: Veď už, dievčička. Ja sa ti nestariem.
    </p>
    <p>
     POVOĽNÝ: Ako povedám, čakať, kým zakvitne, naleje sa mliekom a dozreje. Príde čas i
            zberať. Uhľadíme si peknú chvíľu a zložíme ho do radkov.
     <span class="emphasis">
      <em>
       (Michal, Marienka
               pozerajú zarazene na Povoľného, čo hovorí.)
      </em>
     </span>
    </p>
    <p>
     UĽKA: Horká naša žatva! Poniektorí ešte len teraz čo zasiali oziminy.
    </p>
    <p>
     POVOĽNÝ: Nech len sejú. Čo ako, vzíde a narastie. A príde i žatva. Nevystane, ale
            treba čakať. Nuž počkajme, kým bude súce do záčina. Zachovajte si vy
     <span class="emphasis">
      <em>
       (mladým)
      </em>
     </span>
     , a i vy, kmotra
     <span class="emphasis">
      <em>
       (Juráčke)
      </em>
     </span>
     .
    </p>
    <p>
     JURÁČKA: Veď už ja nič…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578439">
        </a>
        Jedenásty výstup
       </h2>
      </div>
     </div>
    </div>
    <p>
     <span class="emphasis">
      <em>
       Adam a predošlí
      </em>
     </span>
    </p>
    <p>
    </p>
    <p>
     ADAM
     <span class="emphasis">
      <em>
       (vstúpi s bičom v ruke, rozkročí sa, pozerá na prítomných):
      </em>
     </span>
     Tiež akási robota neporiadna. Ja spod Horice pod Diely, že zoberiem noše.
     <span class="emphasis">
      <em>
       (Gazdovi.)
      </em>
     </span>
     Veď viete, aký je obchod spod Horice pod Diely. Cesta
            mrcha, že ti ide dušu vytriasť, statok strhaný v robote, a na paroma som šiel. Noše mi
            zobrali pred samým nosom. Vo dvore nájdem cudzí statok, čo ich doredikal. Na hnojničiaku
            prevrátili dosky, aby boli čistým dnuka. Ešte si poprestierali plachty i rozsievky. Veru
            hej, vyriadili hnojničiak, zviezli noše a doviezli sa, ľaľa, i chýrne robotnice.
    </p>
    <p>
     UĽKA: Čidali, Adamko, bolo sa ponáhľať a nenechať nás tam skrehnúť.
    </p>
    <p>
     ADAM: Skrehnúť? Nič vám nebolo! Ale Mišo je majster, strela ti v pečeni!
     <span class="emphasis">
      <em>
       {Hrozí mu.)
      </em>
     </span>
     Predchytávaj mi robotu, odvádzaj mi robotnice, keď
            by sa im bolo najlepšie obhodiť.
    </p>
    <p>
     MICHAL: Nuž, hľa, Adam, keď sa mi ich uľútilo, že im je zima.
    </p>
    <p>
     ADAM
     <span class="emphasis">
      <em>
       (smeje sa):
      </em>
     </span>
     Vraj zima, pri ohníku!
     <span class="emphasis">
      <em>
       (Povoľnému.)
      </em>
     </span>
     A vám sa divím, že nevyženiete čeliadku nazad do
            poľa, keď sa odťahuje od roboty. Ešte ich častujete, všetko sa mi vidí.
    </p>
    <p>
     POVOĽNÝ
     <span class="emphasis">
      <em>
       (vysmiaty):
      </em>
     </span>
     Veru tak sme začali gazdovať, synku!
    </p>
    <p>
     ADAM
     <span class="emphasis">
      <em>
       (tľapne tuho Michala po pleci):
      </em>
     </span>
     Ej, Mišianko, ty mi fúľaš
            rozsievky, keď rozvážaš dievky po chotári.
    </p>
    <p>
     JURÁČKA: Nože, no, Adamko, vyperieme ich. Nehundri toľko, nepredieraj sa v robote.
            Neutečie, neboj sa.
    </p>
    <p>
     UĽKA
     <span class="emphasis">
      <em>
       (nalieva pri kozube a podá mu):
      </em>
     </span>
     Zalejte si mrzutosť,
            Adamko. Škoda dudrať mládencovi; dievky vás nebudú chcieť.
    </p>
    <p>
     ADAM
     <span class="emphasis">
      <em>
       (vezme pohárik):
      </em>
     </span>
     Keď už tak, ja nič. Na zdravie vám,
            všetkým vospolok!
    </p>
    <p>
     VŠETCI: Pán boh uslyš!
    </p>
    <p>
     ADAM
     <span class="emphasis">
      <em>
       (Michalovi):
      </em>
     </span>
     Dobre si popravil statok. Keď som ich videl,
            tvoje ryše, boli ako lajsňa. Teraz, bisťubohu, len sa tak lysnú.
    </p>
    <p>
     MICHAL: Boli zaškreté čosi, ale sa popravili.
    </p>
    <p>
     ADAM: Majster si. Nebodaj si vzal kdesi materi kľúč od sypárne a nanosil sa do ovsa.
            Viem ja, čo robíte, keď vám príde rozvážať dievky na voloch.
     <span class="emphasis">
      <em>
       (Marienke.)
      </em>
     </span>
     Keby nebol starý cap, nech som Kubo, ak by ťa
            neodviezol vďačne; nie na kadejakom hnojničiaku, ale na ozajstnom hintove pána grófa zo
            Starej Viesky. Prestrel by ti nie rozsievku, ale najkrajšiu mentieku. I kučmu, keby na
            to prišlo.
    </p>
    <p>
     JURÁČKA: Vidíš ti ho, okolo mladých by sa obšmietal. Čo sa neobzrieš, našla by sa
            azda vdova. Mohli by sme pred adventom jesť výsluhu.
    </p>
    <p>
     ADAM: Ja by radšej o fašiangoch, ale vy, vdovice, nedržte sa na mňa…
     <span class="emphasis">
      <em>
       (Spamätá sa, pomkne čiapku a prestupuje!)
      </em>
     </span>
     Trkocem nič po nič s
            vdovami, čo mi podbehúvajú…
    </p>
    <p>
     JURÁČKA
     <span class="emphasis">
      <em>
       (sotí ho do pleca):
      </em>
     </span>
     Vidíš ti ho, čo ti nevymyslí…!
    </p>
    <p>
     ADAM: Hej, pletiem podaromnici, a robota stojí. A predo dvermi stojí akýsi belasník,
            a možno je i pán, čo sa spytuje na gazdu.
    </p>
    <p>
     POVOĽNÝ: Pán? A čo tu hľadá?
    </p>
    <p>
     ADAM: Zhľadáva gazdu, ako vás, že vraj či tu bývajú pán Povoľný. Nuž veru, a kdeže
            bude bývať gazda, ak nie vo svojom príbytku? Nuž pravdaže býva, keď je doma.
    </p>
    <p>
     POVOĽNÝ: Netrep, synku.
     <span class="emphasis">
      <em>
       (Netrpezlivo.)
      </em>
     </span>
     Radšej povedz, čo je za.
    </p>
    <p>
     ADAM: A kto ho tam vie? Najľahšie hinžinier. Má široký klobúk a nohy akosi dovysoka.
            Napovíjal na ne povojov, nebodaj, aby mu bolo ľahšie chodiť po močiaroch, ako bocianovi.
    </p>
    <p>
     POVOĽNÝ: A čo neprejde?
     <span class="emphasis">
      <em>
       (Katrene.)
      </em>
     </span>
     Pozri ta, kto je.
     <span class="emphasis">
      <em>
       (Adamovi vyčítavo.)
      </em>
     </span>
     Nechať ho predo dvermi toľké časy!
     <span class="emphasis">
      <em>
       (Katrena preč.)
      </em>
     </span>
     Synku, neviem, či sa ti rozum čistí, či čo.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578706">
        </a>
        Dvanásty výstup
       </h2>
      </div>
     </div>
    </div>
    <p>
     <span class="emphasis">
      <em>
       Katrena, Jurko Bacúch a predošlí
      </em>
     </span>
    </p>
    <p>
    </p>
    <p>
     KATRENA
     <span class="emphasis">
      <em>
       (za javiskom, rozčúlene):
      </em>
     </span>
     Nuž a čo ste neprešli, pre
            pána boha! Ale neviete, kde bývame?
     <span class="emphasis">
      <em>
       (Otvorí dvere, za ňou sa zjaví Jurko
               Bacúch, široký mäkký klobúk v ruke, šaty popolavé, priliehavé, do cesty, nohavice
               jazdecké s návojmi do samých kolien.)
      </em>
     </span>
     Čo bolo treba stáť predo dvermi!
            Povážte si, ľudia, koho nenájdem! Pán Bacúch…
    </p>
    <p>
     POVOĽNÝ: A čože je to za obyčaj?
     <span class="emphasis">
      <em>
       (Podá mu ruku a druhú mu položí na
               plece.)
      </em>
     </span>
     Vitaj u nás, vitaj!
     <span class="emphasis">
      <em>
       (Vyčítavo.)
      </em>
     </span>
     Čo sa bolo
            treba vypytovať a treba postávať predo dvermi?
    </p>
    <p>
     JURKO: Ďakujem za privítanie, veľmi ďakujem. Ako sa tu mávate?
    </p>
    <p>
     POVOĽNÝ: Ako vidíš, všetci zdraví, chvalabohu. Tu všetko samí priatelia. Iba ty, čo
            sa nám nechceš priznať; miesto prejsť postávaš na podstení. Čo sa to stalo?
    </p>
    <p>
     JURKO
     <span class="emphasis">
      <em>
       (usmieva sa):
      </em>
     </span>
     Sám už neviem; vyšlo, ako vyšlo, celkom
            znezrady. Že vojdem rovno do pitvora, keď váš človek, tuto sused
     <span class="emphasis">
      <em>
       (ukáže na
               Adama)
      </em>
     </span>
     , aby pozhovel, že je vraj oddávanie v dome. Nuž oddávanie sa nerobí
            každý deň a nevhupnem, cudzí človek, len tak ako nič, medzi svatov.
    </p>
    <p>
     POVOĽNÝ
     <span class="emphasis">
      <em>
       (rozčúlený, Adamovi):
      </em>
     </span>
     Čože je to zas, synku, čo ti čerti
            podsvietili?
    </p>
    <p>
     ADAM
     <span class="emphasis">
      <em>
       (pomkne čiapku, škrabe sa, mrzute):
      </em>
     </span>
     Posvietili! Zas sa na
            mňa zvezie! Čo mi mali svietiť? Videl som belasníka, že ide, a ja že bude ten hinžinier,
            čo vysúša lúky; skrz nohy sa mi marilo, lebo sú dovysoka podkasané ako bocianovi. Viete,
            ako ste sa zastrájali ostatný raz, že ma kosiskom vyobháňate, ak vám ho zas pustím
            znezrady do domu. Nuž som mu povedal, že je pýtanie a či oddávanie v dome, aby pozhovel,
            kým odbavia. Vám som zas prišiel povedať rúče do izby, čo je za; ak by ste sa, reku,
            chceli prešmyknúť cez kuchyňu na pôjd, alebo i oblokom, čo je z kuchyne do medzierky a z
            medzierky za humná. Nuž hej, všakovak sa príde oháňať pred nimi, ako pred ovadami.
    </p>
    <p>
     POVOĽNÝ: Kebys’ radšej rozum nadobýval a netáral.
     <span class="emphasis">
      <em>
       (Jurkovi veselo, šuchá si
               ruky.)
      </em>
     </span>
     Veru, milí hostia! Nenazdali sme sa ti.
     <span class="emphasis">
      <em>
       (Ostatným.)
      </em>
     </span>
     Akosi ste ustrnuli; neviete, že je to Jurko, gazda z
            Bacúchovie dvora?
     <span class="emphasis">
      <em>
       (Dievčatá pozrú jedna na druhú. Uľka drgne ukradomky lakťom
               Marienku, že ju rozosmeje.)
      </em>
     </span>
    </p>
    <p>
     JURKO: Amerikán skoro deväť rokov. Možno ma už ani nepoznáte.
     <span class="emphasis">
      <em>
       (Dievkam.)
      </em>
     </span>
     Bol som ako vy, keď som šiel z kraja. Straka ma ledva
            poznal, kým som sa mu nedal do známosti.
     <span class="emphasis">
      <em>
       (Michalovi.)
      </em>
     </span>
     S kým mám
            šťastie?
    </p>
    <p>
     MICHAL: Jurák Michal.
    </p>
    <p>
     JURKO: Azda syn Juráka? Michal je i otec, myslím. Ako sa má otec?
    </p>
    <p>
     JURÁČKA: Už sa veru domal. Od Jozefa ide na piaty rok, čo ho boh k sebe povolal.
    </p>
    <p>
     JURKO: Pán boh mu daj slávu večnú! Škoda ho. Hodný bol človek. Pamätám, ako medvede
            bil; v jeden rok ich zložil dva, a veľké. Chodil na ne so simpľou,
     <sup>
      [
      <a class="footnote" href="#ftn.id2578912" name="id2578912">
       2
      </a>
      ]
     </sup>
     čo sa nabíjala ešte spredku; takú mal istú ruku. I na borsuky
     <sup>
      [
      <a class="footnote" href="#ftn.id2578924" name="id2578924">
       3
      </a>
      ]
     </sup>
     chodil.
    </p>
    <p>
     POVOĽNÝ: Veru medvede. Odkedy ich nebije, medvede nám bijú statok. Toho leta nám dva
            voly zabili na holi, na Širokej. Jedného čo boli zabili, druhý sa hodil dolu úplazom a
            vyvalil rohy, prichodilo ho dobiť. Dedina mala lacnú hovädzinu, ale musela hradiť škodu
            a medvede si dvoria.
    </p>
    <p>
     JURÁČKA: Akože, keď mačka odíde, myši majú hody.
    </p>
    <p>
     JURKO: Tak veru býva.
     <span class="emphasis">
      <em>
       (Na Uľku, ktorá stojí hrdo,
               poloodvrátená.)
      </em>
     </span>
     A táto slečinka?
    </p>
    <p>
     KATRENA: Naša dievka, Uľka, ak ešte viete.
     <span class="emphasis">
      <em>
       (Uľka sa väčšmi odvrátila. Dusí
               sa, aby sa nerozosmiala.)
      </em>
     </span>
    </p>
    <p>
     JURKO
     <span class="emphasis">
      <em>
       (hľadí sa rozpamätať, ale darmo):
      </em>
     </span>
     Odpusťte, slečna bola
            vtedy malá, a ja od tých čias…
    </p>
    <p>
     POVOĽNÝ: Mala osem, alebo deväť rokov. Stojí kdesi na tráme
     <span class="emphasis">
      <em>
       (pozerá po
               povale, kedy sa narodila: rok, ešte i deň)
      </em>
     </span>
     .
    </p>
    <p>
     KATRENA: Ja sa ti nestariem, ale nebolo treba trámu. Vieš, že si staval humná. Ešte
            som ti dohovárala, či by nebolo lepšie čakať, kým vyjdem z kúta, ale ty, že horký čakať,
            že nebude do čoho zvážať. A keď bolo do čoho zvážať, nuž nebolo čo. O Jáne sa bola
            strhla vtedy tá veľká búrka, že všetko vytĺklo. Ostalo holé strnisko. V tú jeseň nám
            bola i krava vyničela. Vošla do ďateliny, že ani z nej nestačila vyjsť, čo ju zdulo.
    </p>
    <p>
     POVOĽNÝ: Hej, bolo akosi okolo Michala, zberali sme sa s volmi do Márnice na jarmok.
            Prichodilo statok odmárniť odpoly darmo, lebo krmu nebolo. V tú zimu sme porezali všetku
            žitnú slamu. Len že sme nenačali strechy, čo novšie. Nech pán boh chráni. Nešťastie
            nechodí nikdy samo.
    </p>
    <p>
     JURKO
     <span class="emphasis">
      <em>
       (Uľke so smiechom):
      </em>
     </span>
     Vidíte, slečna, koľké nešťastie prišlo
            s vami.
    </p>
    <p>
     UĽKA: Náš otec hneď povedali, že nešťastie nechodí nikdy samo.
     <span class="emphasis">
      <em>
       (Vybúši už
               do smiechu.)
      </em>
     </span>
    </p>
    <p>
     JURÁČKA: Ach, moje dieťa, kdeby vlastný otec!
    </p>
    <p>
     JURKO
     <span class="emphasis">
      <em>
       (pozrel na Marienku, ktorá sa nemôže zdržať smiechu):
      </em>
     </span>
     S
            vami tiež prišlo nešťastie?
    </p>
    <p>
     MARIENKA
     <span class="emphasis">
      <em>
       (zvážnela):
      </em>
     </span>
     Nebolo bez nešťastia, iba nám nemalo čo
            vyničieť.
    </p>
    <p>
     UĽKA
     <span class="emphasis">
      <em>
       (pristúpi k nej, chytí ju okolo pása):
      </em>
     </span>
     Moja vrstovnica,
            Marienka Smoliarikovie.
    </p>
    <p>
     JURKO: Smoliarik.
     <span class="emphasis">
      <em>
       {Hľadí dohora, hľadá v pamäti.)
      </em>
     </span>
     Jedného, sa mi
            vidí, zabilo v hore.
    </p>
    <p>
     MARIENKA: Klát ho privalil. Keď ho vytiahli spod neho, nuž dušu vypustil.
    </p>
    <p>
     KATRENA: Veru, dievčička, nešťastie nechodí po horách, ale po ľuďoch.
    </p>
    <p>
     JURKO: Hej, o tom nešťastí mi písali, ale už neviem, kto, či vy, či ktosi iný. Nuž
            prišiel som! Naveľa ste ma vypoďkali; našiel priateľov a zas nenašiel. Moc sa premenilo.
    </p>
    <p>
     JURÁČKA: Kdeby nie, cez toľké roky!
    </p>
    <p>
     JURKO: Ukazuje sa mi, akoby bol padol do cudzieho kraja. I za bociana ma zvali!
    </p>
    <p>
     KATRENA: Náš Adam, nemajte mu za zle, nie je z dediny; neslýchal o vás.
    </p>
    <p>
     ADAM: Skrz tie povoje na nohách; u nás v Dierovej ich nenosia.
    </p>
    <p>
     JURKO: Preto nič, ťažko rozoznať, čo je kto. Človek sa i premení. Kde príde, zapustí
            korene ako strom, čo presadia. Nebol by ani prišiel, keby nie vaše listy.
     <span class="emphasis">
      <em>
       (Povoľnému.)
      </em>
     </span>
     Ale ma bodlo, že moje vychodí navnivoč a ide byť zo
            dňa na deň horšie. Nuž, reku, kým neprídeš o všetko, choď a pozri, čo sa to na teba
            hrnie za nešťastie.
    </p>
    <p>
     POVOĽNÝ
     <span class="emphasis">
      <em>
       (opravuje):
      </em>
     </span>
     Nešťastie ako nešťastie. Chcel som ti dať
            znať, časy sú nie, ako bývali, že by prichodilo robiť poriadok. Zeme nevynášajú; čo sa
            urodí, nepredávame ako po iné roky. A treba uznať i zemi; ustala tiež a neurodí ako
            indy. Ja by rád, aby sme sa ujednostajnili znovu po priateľsky; na tú alebo inú stranu.
            Sám si vyberieš, ako sa ti bude lepšie páčiť. Ak by si chcel prenájom, nedbám, nech by
            bol, ale nie nakrátko, aspoň na desať alebo pätnásť rokov. Päť nedochodí. Každý hľadí
            mať niečo zo svojich mozoľov a neprísť o ne, keď sú ešte krvavé. Ak by sa ti páčilo,
            mohli by sme ísť i na kúpu a predaj, keby bola cena ako medzi priateľmi. Vieš už, aký
            som; ani tebe utiahnuť, ani sebe škodu. Nech bude vlk sýty i baran celý.
    </p>
    <p>
     JURKO: Ja som tiež taký, my sa zjednáme ľahko.
    </p>
    <p>
     POVOĽNÝ: Najhoršie so stavmi. Neviem, či nebude treba prestavovať humná, aspoň nové
            strechy. Do záčina a na šop tečie; maštale a ovčiareň majú strechu tiež nanič. Veď sa
            presvedčíš, keď sa pripáčiš; čo oči vidia, srdce uverí. O poprávky by nebolo zle. Ak by
            sme šli na prenájom, z prenájmu by sme strhli, čo by šlo na ne.
    </p>
    <p>
     JURKO: Stavy stoja, ako boli, nepoprávali sme ich?
    </p>
    <p>
     POVOĽNÝ: Vieš, čo je poprávanie! Stavy boli dodnes ešte ta, ale teraz sa otvára na
            všetky strany chyba na chybu.
    </p>
    <p>
     JURKO: A dom sa drží?
    </p>
    <p>
     POVOĽNÝ: Drží sa, ale nezaškodí popraviť čo-to. Dom sa väčšmi derie, keď v ňom
            nebývajú, ako keď bývajú. A ty čo ideš urobiť?
    </p>
    <p>
     JURKO
     <span class="emphasis">
      <em>
       (pohne plecom):
      </em>
     </span>
     Vybral som sa do kraja, že veci uvediem do
            poriadku, a možno zasa pôjdem.
    </p>
    <p>
     UĽKA: Neostanete trochu?
    </p>
    <p>
     JURKO
     <span class="emphasis">
      <em>
       (neurčite):
      </em>
     </span>
     A sám neviem. Ukazuje sa mi tu ako v cudzom
            kraji. Kde hodím okom, všetko je nové! Hľadám na všetky strany, kde je, čo som bol
            zanechal, a akosi ho nikde nevidím. Kde ho nájdem, tam sa mu nemôžem priznať. I kraj
            akoby sa bol premenil. Doliny sú tesnejšie, vrchy väčšie. Dediny sa ešte väčšmi učupili
            medzi sady. A či hádam jasene, čo sú v nich, narástli. Nuž, vidíte, odučil som sa dívať
            na svoj kraj, a už sa v ňom nevyznám, som ako v cudzom. Ja som, ako som bol, ale
            ostatok, čo vidím, samá premena.
    </p>
    <p>
     POVOĽNÝ: Vidím, že sa ti nepáči.
    </p>
    <p>
     JURKO: Nie že by sa nepáčilo, ale vidím, že je nie moje, ako bývalo vtedy. Čo bolo
            moje, kdesi sa podelo. Hádam umrelo.
    </p>
    <p>
     POVOĽNÝ: Veru ľahko, že umrelo, lebo náš život sa mení, tečie ako rieka. Čo bolo, ide
            dolu vodou, podbehuje zasa všetko nové. My, čo sme trčali v prúde, nebadáme, čo sa
            premenilo, ale ty si pribehol zďaleka, a keď hľadíš na dnešný tok, už ho nepoznáš. Vojdi
            doň ako my a pusť sa dolu ním, a hneď mu privykneš. Svet je nie cudzí, do ktorého si
            prišiel, ale ty si v ňom cudzí, lebo si vypadol dlhé roky z jeho prúdenia.
    </p>
    <p>
     JURKO: Už či tak lebo tak, ale zle mi je. Či sa kraj odcudzil mne, alebo ja kraju,
            mne je vždy len zle, lebo sa cítim cudzí. Ostať doma, bolo by začínať znova. Ale prvej
            bolo by zahodiť, čo ma čaká na druhej strane, v novom svete. A nový svet už prirástol k
            srdcu. Ak tu ostanem, mal by dvojaké trapy: stavať tu, čo nemám hotového, a váľať tam,
            čo som si vystavil horko-ťažko.
     <span class="emphasis">
      <em>
       {Pomlčí, krúti hlavou.)
      </em>
     </span>
     Nie mi je
            dobre, nie. Ľúto mi je, že sa mi starý kraj vymenil; za novým mi je žiaľ, lebo mi k
            srdcu prirástol.
    </p>
    <p>
     UĽKA
     <span class="emphasis">
      <em>
       (počúva ho so záujmom; súcitne):
      </em>
     </span>
     Privyknete zasa u nás;
            začnite, kde ste prestali. Budete sa cítiť ako prvej. Prestanete želieť za tým, čo ste
            nenašli, keď si obľúbite, čo máme teraz.
    </p>
    <p>
     POVOĽNÝ
     <span class="emphasis">
      <em>
       (karhavo):
      </em>
     </span>
     Ľahko tebe hovoriť. Dlhé vlasy — krátky
            rozum. Nebola si z dediny nikde; mívaš si, že za Ondrašovou je svet doskami zabitý.
    </p>
    <p>
     JURKO: Privyknúť a začať znova doma nebolo by od veci, ja by vďačne pristal. Ale za
            morom ostali záujmy, čo zavážia možno toľko ako tie, čo mám tu. Mám obchod, čo som si
            zadovážil, a iné veci, čo ťažko oželieť.
    </p>
    <p>
     POVOĽNÝ
     <span class="emphasis">
      <em>
       (prikyvuje):
      </em>
     </span>
     Veci, čo sa vyplácajú iste a idú samy, len
            sa trochu nazerať. Ja si tiež myslím, že ťažko opustiť istotu za neistotu a chudobu. Náš
            život je robota a malá odplata. I ja by som pomýšľal zahodiť pekné výhľady. A možno ťahá
            i väčšie pohodlie, domácnosť hádam, manželka a dietky.
    </p>
    <p>
     JURKO
     <span class="emphasis">
      <em>
       (rozveselil sa):
      </em>
     </span>
     Pohodlia veľkého nemám; i tam ide dosť
            nepohodlne; domácnosť ma neťahá, nie som ženatý.
    </p>
    <p>
     JURÁČKA: Čo nieto, môže byť. Nájdite si niečo. Keď sa oženíte po vôli, bude vám
            inakšie.
    </p>
    <p>
     JURKO: Od dobrej veci by sa neodhodil.
     <span class="emphasis">
      <em>
       (Smeje sa.)
      </em>
     </span>
     Len neviem,
            čo by povedali slečinky, keby začal hľadať.
    </p>
    <p>
     JURÁČKA: Nuž neodhŕňali by sa.
    </p>
    <p>
     UĽKA: Máte ich dosť v meste: pekných a vzdelaných. Jesto v čom vyberať.
    </p>
    <p>
     JURKO
     <span class="emphasis">
      <em>
       (váhavo):
      </em>
     </span>
     Radšej by z dediny. Hľadať v mestách je už
            ťažšie. Treba sa vyznať, a na náhodu nehodno sa spustiť. Najlepšie sa oženiť, kde sa
            vyznáš a poznáš jej koreň. Aspoň sa úfaš, že sa udala na rodičov.
    </p>
    <p>
     JURÁČKA: Nuž hej, jablko nepadá ďaleko od stromu.
    </p>
    <p>
     UĽKA: A po dedinách slečien je málo.
    </p>
    <p>
     JURKO: Ako by ich nebolo? Iba som v druhom dome v Ondrašovej, a našiel som hneď dve.
    </p>
    <p>
     UĽKA
     <span class="emphasis">
      <em>
       (zasmiala sa, i Marienka; Uľka roztvorí Marienke dlaň, rozšíri i svoju
               ruku):
      </em>
     </span>
     Pozrite, aké sme my slečinky! Na rukách mozole, na nohách krpce,
            bez klobúkov a naučené robiť pri gazdovstve.
    </p>
    <p>
     JURKO
     <span class="emphasis">
      <em>
       (hodí rukou):
      </em>
     </span>
     Mozole chytro odmäknú. Klobúkov a črievičiek
            všade na predaj. Ľahko premeniť šaty a obliecť sa po mestsky. Chytro sa privyknúť na
            tieto veci, ale ťažko sa odvyknúť, kto padne z lepšieho na horšie.
    </p>
    <p>
     UĽKA
     <span class="emphasis">
      <em>
       (zvážnela):
      </em>
     </span>
     Nuž iste bude i takých, bude, čo privyknú.
    </p>
    <p>
     JURKO
     <span class="emphasis">
      <em>
       (smeje sa):
      </em>
     </span>
     Verte, máloktorá nie.
     <span class="emphasis">
      <em>
       (Uľka pohodila
               hlavou.)
      </em>
     </span>
     Či nie?
     <span class="emphasis">
      <em>
       (Marienka sa odvrátila trochu a robí sa, že
               nepočuje. Mlčanie. Jurko sa díva na ne prekvapený.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579505">
        </a>
        Trinásty výstup
       </h2>
      </div>
     </div>
    </div>
    <p>
     <span class="emphasis">
      <em>
       Ondro Straka a predošlí
      </em>
     </span>
    </p>
    <p>
    </p>
    <p>
     ONDRO: Ej, Amerikán! Padol si ako mucha do kyseľa.
     <span class="emphasis">
      <em>
       (Poklona
               naokolo.)
      </em>
     </span>
     Na Ondreja. Ondro Straka bude mať mena.
    </p>
    <p>
     ADAM: A ja že ho máš na Jakuba!
    </p>
    <p>
     ONDRO: Nie, braček, na pravého Ondreja! A tak sa triafa, že v ten istý deň bude
            hostina v Ondrašovej.
    </p>
    <p>
     JURÁČKA: Hej, veru. Ondrašová si pekne uhľadela hostinu, keď je všetka robota
            odtisnutá.
    </p>
    <p>
     UĽKA: Naozaj, poriadny deň, a ešte keď je i pánu Strakovi mena.
    </p>
    <p>
     KATRENA: Ja sa ti nestariem, ale ak si dobre povážiš, všetky hostiny po dedinách
            padnú k jeseni.
    </p>
    <p>
     ONDRO: Pravda je, pravda, gazdiná. V jeseni sa hostia, ale ani v jednej dedine
            nepadne na taký poriadny deň ako v Ondrašovej. A ja vám viem naširoko-ďaleko, kde je
            kedy jarmok, alebo hostina.
    </p>
    <p>
     ADAM: Veď ako by si nevedel, keď si ich všetky povymetal. Bol si nebodaj, i kde vreli
            tri hrachy v hrnci.
    </p>
    <p>
     ONDRO: Videl som sveta, videl, môžem sa pochváliť. Ale zas som nevidel hostiny v taký
            šťastný deň ako v Ondrašovej. Úroda doma, štoky plné, zápravy až dovrchu, toho roku i
            jamy. Príde i nové vínko, dobré, ostré, že búcha do nosa.
    </p>
    <p>
     ADAM: Bude ako kapustnica! Starô víno ja radšej.
    </p>
    <p>
     ONDRO: Bude i nová kapusta, s bravčovinou nie je najhoršia. Nuž Ondrašová sa nenáhli
            s hostinou, ale vie, kedy ju držať.
    </p>
    <p>
     JURÁČKA: Dobre má, že sa nenáhli. Pomaly ďalej ujdeš.
    </p>
    <p>
     ONDRO: Ujdeš, i užiješ. I my užijeme. V hlavnej dvorane môjho hostinca bude v druhú
            nedeľu veľký bál.
    </p>
    <p>
     UĽKA: Bál bude, nie muzika?
    </p>
    <p>
     ONDRO: Bál naozajstný. Zrkadlá, sviečky a lampy. Pod povalou čečina a fáborce.
            Uvidíte. Bude hrať staroveská muzika; dobre pováž, čo reže pánu grófovi, keď mu je mena.
     <span class="emphasis">
      <em>
       (Robí tanečné kroky a zvraty.)
      </em>
     </span>
     Deti moje, bude tanec, Ondro
            Straka sa bude odmieňať po prvý raz vo svojom hostinci „Pod zeleným jaseňom“. Amerikán
            vyvalí oči ako plánky, keď vojde.
    </p>
    <p>
     UĽKA A MARIENKA
     <span class="emphasis">
      <em>
       (radostne okolo neho):
      </em>
     </span>
     Bude tanec, pôjdeme, veru
            pôjdeme!
    </p>
    <p>
     ONDRO: I staré ponadŕdame!
     <span class="emphasis">
      <em>
       (Začne skrúcať Katrenu a Juráčku.)
      </em>
     </span>
     Len taký kúr bude stáť v hostinci „Pod zeleným jaseňom“.
    </p>
    <p>
     KATRENA A JURÁČKA
     <span class="emphasis">
      <em>
       (vykrútili sa mu):
      </em>
     </span>
     Pochabé huby pojedol, čert
            konopatý!
    </p>
    <p>
     (Opona)
    </p>
    <p>
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2523209" name="ftn.id2523209">
        1
       </a>
       ]
      </sup>
      <span class="emphasis">
       <em>
        tešlica
       </em>
      </span>
      — tu roľa v podobe tešlice, širokej tesárskej
                  sekery
     </p>
    </div>
    <div class="footnote">
     <p>
      <sup>
       [
       <a class="para" href="#id2578912" name="ftn.id2578912">
        2
       </a>
       ]
      </sup>
      <span class="emphasis">
       <em>
        simpľa
       </em>
      </span>
      (z lat.) — jednohlavňová puška
     </p>
    </div>
    <div class="footnote">
     <p>
      <sup>
       [
       <a class="para" href="#id2578924" name="ftn.id2578924">
        3
       </a>
       ]
      </sup>
      <span class="emphasis">
       <em>
        borsuk
       </em>
      </span>
      — jazvec
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579688">
       </a>
       Druhé dejstvo
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2579732">
        Prvý výstup
       </a>
      </span>
     </dt>
     <dt>
      <span class="sect1">
       <a href="#id2580253">
        Druhý výstup
       </a>
      </span>
     </dt>
     <dt>
      <span class="sect1">
       <a href="#id2580446">
        Tretí výstup
       </a>
      </span>
     </dt>
     <dt>
      <span class="sect1">
       <a href="#id2581029">
        Štvrtý výstup
       </a>
      </span>
     </dt>
     <dt>
      <span class="sect1">
       <a href="#id2581453">
        Piaty výstup
       </a>
      </span>
     </dt>
     <dt>
      <span class="sect1">
       <a href="#id2582253">
        Šiesty výstup
       </a>
      </span>
     </dt>
     <dt>
      <span class="sect1">
       <a href="#id2582620">
        Siedmy výstup
       </a>
      </span>
     </dt>
     <dt>
      <span class="sect1">
       <a href="#id2582923">
        Ôsmy výstup
       </a>
      </span>
     </dt>
     <dt>
      <span class="sect1">
       <a href="#id2582964">
        Deviaty výstup
       </a>
      </span>
     </dt>
     <dt>
      <span class="sect1">
       <a href="#id2583313">
        Desiaty výstup
       </a>
      </span>
     </dt>
     <dt>
      <span class="sect1">
       <a href="#id2583379">
        Jedenásty výstup
       </a>
      </span>
     </dt>
     <dt>
      <span class="sect1">
       <a href="#id2583444">
        Dvanásty výstup
       </a>
      </span>
     </dt>
     <dt>
      <span class="sect1">
       <a href="#id2583580">
        Trinásty výstup
       </a>
      </span>
     </dt>
     <dt>
      <span class="sect1">
       <a href="#id2583923">
        Štrnásty výstup
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      Bočná v hostinci „Pod zeleným jaseňom“. Sprava i zľava dlhý stôl ako v krčmách, s
            lavicou na oboch stranách, jedna popri stene, druhá, kde je hodný, prázdny priestor
            medzi stolmi. Po stenách obrazy, dva-tri nie veľmi čisté a zreteľné. V úzadí trochu
            naľavo široké dvere o dvoch krídlach, odpolovice sklené. Vidno cez ne dosť dobre do
            hlavnej dvorany. Vidno cez ne páry, ako sa premávajú, oblečené sviatočne. Keď zahrá
            muzika, hneď sa strhne tanec. Rozoznať pri muzike husle vo troje, primáša, druhého, čo
            mu naráža, a kontráša; barbora časom tuho zadudre. Napravo od širokých sú dvere užšie,
            čo vedú do pitvora.
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579732">
        </a>
        Prvý výstup
       </h2>
      </div>
     </div>
    </div>
    <p>
     <span class="emphasis">
      <em>
       Dora, Ondro Straka
      </em>
     </span>
    </p>
    <p>
    </p>
    <p>
     DORA
     <span class="emphasis">
      <em>
       (pozerá cez veľké dvere do hlavnej miestnosti; muzika hrá, niekoľko
               párov tancuje):
      </em>
     </span>
     Nikoho ešte; všetko čo menší. Gazdíčkovia čo chudobnejší,
            domkári a hofieri. Dievky najviac domkárske, alebo z maličkých gruntíkov.
     <span class="emphasis">
      <em>
       (Vzdychne si.)
      </em>
     </span>
     Nuž, hej, veru! Budeme rozdelení malí od veľkých
            na tomto i na druhom svete; ako v chráme božom, tak — bože odpusť hriechy — i na tanci.
            Chudoba sa ustanoví na tanec popredku; vari že sa jej patrí väčšmi zabaviť, aby zabudla,
            kde ju trápi. V kostole sa zas tisnú väčší popredku, podistým, aby ich videli, tam
            odhora, ako sa idú pokoriť pred bohom a aby im dačo spustili z rováša.
    </p>
    <p>
     ONDRO
     <span class="emphasis">
      <em>
       (vojde z hlavnej miestnosti, zas v sedliackom, ale bez odedze;
               kabátik bez rukávov má napredku hustý rad mosadzných gombíkov; na hlave čiapka z
               papiera):
      </em>
     </span>
     Pekne vítam, pani Smoliariková. Pekne od vás, že ste prišli
            navštíviť poctivý príbytok.
    </p>
    <p>
     DORA: Ondrejko môj, aby si si zachoval; ja som nie pani, ale len Smoliarička,
            sedliačka.
     <span class="emphasis">
      <em>
       (Skrúti sa pred ním vpravo a vľavo, poodstúpiac odo
               dverí.)
      </em>
     </span>
     Vidíš, že som nie popansky. Navštíviť som tiež neprišla, iba sa
            pripáčiť, ako tancujú.
    </p>
    <p>
     ONDRO: A ja veru, že na uctenie; čo sa mám ako odmeniť. Už čo ako, je povinnosť, lebo
            je dvojaká slávnosť. Hostina v Ondrašovej a mena Ondrejovi Strakovi.
    </p>
    <p>
     DORA: Nech ťa pán boh poživí, aspoň teba. Čo by bolo, keby sme sa vyvalili všetci,
            ako toť môj nebohý — boh mu daj slávu večnú! Tiež bol chudák, Ondrej.
    </p>
    <p>
     ONDRO: Vyvaliť sa veru nesladí. A koľko rokov, čo umrel?
    </p>
    <p>
     DORA: Na Katrenu bude pätnásť rokov.
    </p>
    <p>
     ONDRO: Pekné rôčky veru preležal. Škoda ho byť. Vám bolo zas škoda vädiť sa toľké
            roky o vdovskom chlebe. Nebol podistým pšeničný.
    </p>
    <p>
     DORA: Bývalo všakovak, ale kde sa podeješ? Jedz ho, aký sa trafí.
    </p>
    <p>
     ONDRO: Bolo sa vydať.
    </p>
    <p>
     DORA
     <span class="emphasis">
      <em>
       (zasmiala sa):
      </em>
     </span>
     A kto by ma bol vzal?
    </p>
    <p>
     ONDRO: Kto hľadá, nájde. Bol by sa kupec našiel; najtiaž prísť tovaru na jarmok. Kto
            trčí doma, nik nepríde za ním. Keby ste mne boli nadštrkli len slovo! Vydal som Zuzu
            Lopárovie, Katrenu Kvačandu, Katku Debnárovie. A aká bola Katka? Na jedno oko škúlila,
            na brade mala znamenie trochu na tmavo a na ňom ako štetôčku. Vydala sa rúče. Muž o
            jedno pol roka umrel a jej ostal dom s celým gruntom. Len za intravilán,
     <sup>
      [
      <a class="footnote" href="#ftn.id2579879" name="id2579879">
       4
      </a>
      ]
     </sup>
     čo predala hneď za horúca, jej odčítali poldruhej stovky. Niekto má také
            šťastie, že nevie, skadiaľ sa mu sype.
    </p>
    <p>
     DORA: Prečo si sa odhodil od kupectva, keď si mal také šťastie?
    </p>
    <p>
     ONDRO: Hej, šťastie som mal.
     <span class="emphasis">
      <em>
       (Dôverne.)
      </em>
     </span>
     Všetky mali akú-takú
            chybku, čo som ich vydal.
    </p>
    <p>
     DORA: Bolo sa škoda odhodiť…
    </p>
    <p>
     ONDRO: Neodhodil som sa, ale som z neho vypadol. Kupectvo nechce ísť, iba mladým.
            Príde pri ňom znášať v zime zimu, v lete sparu, v daždi dážď. A akej sa chovy dostane po
            jarmokoch a dedinách! Verte mi, raz som jedol bryndzu, čo sama chodila, a ešte som si
            prsty oblízal. Nuž pomaly sa zunuje. V kolene začalo šklbať; nebodaj lámavica. Tu sme,
            reku — pomyslel som si; prichodí sa dať na iné remeslo. Nuž som kúpil hostinec ku
            „Zlatej korune“. Ale ako už koruny nebolo, premenil som ho na hostinec „Pod zeleným
            jaseňom“.
    </p>
    <p>
     DORA
     <span class="emphasis">
      <em>
       (nazrela do hlavnej miestnosti, kde hudba prestala):
      </em>
     </span>
     A
            našich nič.
    </p>
    <p>
     ONDRO: Akých vašich?
    </p>
    <p>
     DORA: Povoľných. S nimi je Marienka.
    </p>
    <p>
     ONDRO: Pekné dievky. Boli by, hm — povedal by, pod čepiec. I vaša Marienka, ja už ju
            rátam ako vašu, hoc nie je celkom vaša, i ona je, povedal by, rúča. Trochu je závada, že
            je sirota a trochu, hm, i toto.
     <span class="emphasis">
      <em>
       (Šúcha palcom o ukazovák, ako keď číta
               peniaze. Dôverne.)
      </em>
     </span>
     Ktorá má tých alebo grunt, alebo už aspoň kravu, vydá
            sa ľahšie, ako tá, čo, verabože, nemá.
    </p>
    <p>
     DORA
     <span class="emphasis">
      <em>
       (smeje sa):
      </em>
     </span>
     Dávno sme to vedeli, tie fígle, Ondrejko, i bez
            teba.
    </p>
    <p>
     ONDRO: Nuž vedeli, ale ste sa neobzreli. A mohla by sa počať obzerať i ona. Rôčky sa
            minú, nezvieš, ako. Ja by jej vedel šťastie. Lepšie sa jej nikdy netrafí.
    </p>
    <p>
     DORA
     <span class="emphasis">
      <em>
       (dychtivo; chytí ho za ruku):
      </em>
     </span>
     Čo mi nepovieš, Ondrejko? A
            koho, koho?
    </p>
    <p>
     ONDRO
     <span class="emphasis">
      <em>
       (postaví sa, hladí si pristrižené kefôčky pod nosom):
      </em>
     </span>
     I ja
            by sa učlovečil, keby išlo do živého.
    </p>
    <p>
     DORA: Ty?
     <span class="emphasis">
      <em>
       (Poodstúpi v sklamaní.)
      </em>
     </span>
     Načo sa tebe ženiť?
    </p>
    <p>
     ONDRO: Každý, kto je na našom chlebe, hľadí, aby bolo naň už či masielka, alebo
            škvarôčka. Mládenecký chlieb je suchý. Verte mi, zadrháva v hrdle, keď ho máš prežierať.
    </p>
    <p>
     DORA: Veru zádrhľavý bude.
    </p>
    <p>
     ONDRO: Ale mám i dom tuto, všakového riadu. A roboty jednostaj. Ty drhni, per,
            umývaj, čisť, vyplakuj, dozeraj v pivnici a šenkárni, zametaj a vynášaj, var a
            postielaj. Marienka je dievka súca, robotnica poriadna; dobre by sa zišla.
     <span class="emphasis">
      <em>
       (Hľadí na ňu dychtivo.)
      </em>
     </span>
     Čo by ste povedali?
    </p>
    <p>
     DORA: Ja, Ondrejko? Ale ja jej vštepím môj rozum a rozvahu? Bude sa vydávať sebe, a
            nie mne. Ale zato nepovedám: prečo by si nemohol probovať? Skús a uvidíš.
    </p>
    <p>
     ONDRO: Skús! Ľahko povedať, ale jazyk nechce slúchať. Vidíte, poženil som ich, že by
            nevošli do mojej pajty, keby ich bolo zohnať do čriedy. A akí neboli! Paľo Kordovančík
            napádal na nohu; oženil som ho s Katrou. Jano Podmladík mal krivé ústa, bol i hluchý
            trochu; vypriadol som mu Evu z Kamenian. Alebo Pupenčiar sa zajakal a všetky deti sa mu
            zajakajú. Nuž to bolo druhým. Ale keď príde hľadať sebe! Ľaľa, hovorím iba s vami, čo
            ste jej stryná, a už mi je akosi neporiadne. Keby mi prišlo pred ňou ústa otvoriť, viem,
            že by sa zajakal horšie od Kuba Pupenčiara.
    </p>
    <p>
     DORA: O to by nebolo, Ondrejko. Keď sa ti jazyk potkýna, nájdi si iný, čo sa vie
            lepšie obracať.
    </p>
    <p>
     ONDRO
     <span class="emphasis">
      <em>
       (vrúcne dolieha):
      </em>
     </span>
     Ej, keby sa váš chcel zastarieť do veci!
            Mám peknú hradu medzi Skalkami; viete, aké zeme, na div. Dám ju dobre zúhoriť tejto
            jesene a po Veľkej noci ju môžeme zasiať ľanom. Tam dobre rodí. Nespriadli by ste ho za
            dve zimy.
    </p>
    <p>
     DORA: Viem, že je hrada chýrna.
    </p>
    <p>
     ONDRO: A ľan by bol vám, keby ste chceli.
    </p>
    <p>
     DORA: Nuž ľan sa mi zíde. A Marienka je sirôtka. Mohlo by jej byť tri svety s tebou.
    </p>
    <p>
     ONDRO
     <span class="emphasis">
      <em>
       (naradovaný):
      </em>
     </span>
     Ako múdro hovoríte! Na rukách by ju nosil.
            Prišla by do hotového; mám dve kravy, jednu jalovicu, jedno teľa a druhé, čo sa vyľažie,
            lebo krava je na otelení. Husí môže držať dva kŕdle; mám dve husi a husára. Mohla by
            podložiť i morky; dvora stačí i pajty je pekný kus. Keď v nej kŕmia, vždy sa vytrúsi
            ovsa alebo zadčekov. Ale môže ísť do sypárne, stoky sú nie prázdne; o koryčiatko jačmeňa
            alebo poloviny by nebolo biedy, ak má rada hydinu. Keby chcela, zadovážil by jej i pávy;
            majú ich v Starej Vieske u pána grófa.
    </p>
    <p>
     DORA: Povedám, nebolo by jej zle. Nuž uvidíme, čo povie. A ty sa, Ondrejko, potúž.
            Azda sa ti jazyk rozviaže. Uvidíme, čo vykvitne na tej hrade medzi Skalkami; či ľan a či
            hrach.
     <span class="emphasis">
      <em>
       (Živo.)
      </em>
     </span>
     Aha, prišli!
     <span class="emphasis">
      <em>
       (Ondro ju odtisol odo dverí;
               cez ne vidno, ako prechodia Povoľný, Katrena a Marienka, o chvíľku za nimi Uľka a
               Jurko Bacúch. Má široký mäkký klobúk, jemné tmavé šaty, bez povojov, v ruke paličku
               so striebornou hlávkou.)
      </em>
     </span>
    </p>
    <p>
     ONDRO: Juro sa akosi pritiera k nim; všade ciepka za nimi; var niečo zmýšľa!
    </p>
    <p>
     DORA: Ach, Ondrejko, horkýže jeho! Chodí za Martinom; nemôžu sa znôtiť. Hlavy tvrdé,
            Ondrejko, ako skala. Juro pýta moc, Martin dáva málo; Martin by nedbal kúpiť, Juro by
            chcel prenajať. Jednajú sa, jednajú, a nedajbože sa sňať.
    </p>
    <p>
     ONDRO
     <span class="emphasis">
      <em>
       (rozhodne):
      </em>
     </span>
     Preťať napoly. V tej veci by sa už neduril.
     <span class="emphasis">
      <em>
       (Skloní sa k nej.)
      </em>
     </span>
     Ale idem. Veľké starosti, ja sám ako palec.
            Nuž vy okolo Marienky, a ja tú hradu vyriadim.
    </p>
    <p>
     DORA: A potúž sa.
     <span class="emphasis">
      <em>
       (Zberá sa.)
      </em>
     </span>
     Pôjdem i ja. Nech sa nazdajú, že
            som teraz vošla. Potúž sa, Ondrejko, a mňa nezjav; akoby sme sa neboli sňali.
     <span class="emphasis">
      <em>
       (Ondro odchodí do veľkých dverí, do hlavnej miestnosti.)
      </em>
     </span>
     Nehodno
            zohrdiť nikoho. Hoc je v rokoch, ale dobre sa má. Ak nebude súcejšieho, zbaví on.
     <span class="emphasis">
      <em>
       (Vzdychne.)
      </em>
     </span>
     Veru, chudobná dievka nech hľadí dneska, ako sa
            dostať k dačomu.
     <span class="emphasis">
      <em>
       (Odíde do menších dverí do pitvora.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580253">
        </a>
        Druhý výstup
       </h2>
      </div>
     </div>
    </div>
    <p>
     <span class="emphasis">
      <em>
       Povoľný a Katrena
      </em>
     </span>
    </p>
    <p>
    </p>
    <p>
     POVOĽNÝ
     <span class="emphasis">
      <em>
       (vchodí z veľkej miestnosti, za ním Katrena: sú v sviatočných
               šatách, on má i halenu, ale nie do rukávov; sadol si ťažko k stolu, podoprel
               hlavu):
      </em>
     </span>
     Nanič robota, nanič!
     <span class="emphasis">
      <em>
       (Krúti hlavou.)
      </em>
     </span>
    </p>
    <p>
     KATRENA
     <span class="emphasis">
      <em>
       (nad ním, starostlive):
      </em>
     </span>
     Čo takého, starý?
    </p>
    <p>
     POVOĽNÝ: Ten dvor Bacúchovie!
    </p>
    <p>
     KATRENA
     <span class="emphasis">
      <em>
       (rozhorčene):
      </em>
     </span>
     Bodaj sa zmyšil! Jednostaj ti máta v
            hlave. Ja sa ti nestariem, ale ani nevieš, iba keď ochorieš. Hryzovisko deň po deň!
    </p>
    <p>
     POVOĽNÝ
     <span class="emphasis">
      <em>
       (chytí ju za ruku, dôverne):
      </em>
     </span>
     Nemám noci, ani dňa, stará.
            Srdce mi nebude na mieste, kým nebude môj. Mával som zbožia na vagóny, predával statok,
            a bol vždy v mäse; gazdovalo sa nám. Postavilo nás na nohy, a tu že vraj oň prísť! Veď,
            stará, ak prídem oň, akoby bol spadol na domkára! I hriech je utratiť, čo už máš v ruke,
            hriech od boha, stará; hrivnu treba opatriť, a nie utratiť nemilobohu.
    </p>
    <p>
     KATRENA: A keď je tak, ja sa ti nestariem, ale prečo sa nedojednáš? Ak nemôžeš kúpiť,
            priplať na prenájom. Príde neraz popustiť, keď nemôžeš prevládať.
    </p>
    <p>
     POVOĽNÝ
     <span class="emphasis">
      <em>
       (rozčúlene):
      </em>
     </span>
     Priplať! Akoby bolo len tak priplácať.
            Hovoríš a nevidíš ďalej od nosa. Roky nejdú dobré; predávať nebudeš, ako si predávala.
            Podvýš, a príde ti doplácať. Ja že aspoň predĺžim nájom na pätnásť rokov. Vypravil by
            zeme napochytre a netrápil by sa na škodu. Ale z toho čeľadníka nič. Jednáme sa, ťaháme
            sem, ťaháme tam ako chlapci, keď sa naťahujú okolo vôdzky, kto koho pretiahne, a
            nedajbože hnúť.
     <span class="emphasis">
      <em>
       (Prejde hore-dolu.)
      </em>
     </span>
     Keby aspoň vedel, čo myslí v
            tej svojej hlave!
    </p>
    <p>
     KATRENA
     <span class="emphasis">
      <em>
       (dôverne):
      </em>
     </span>
     Ja sa ti nestariem, ale ja viem, kde mu rozum
            letí.
    </p>
    <p>
     POVOĽNÝ
     <span class="emphasis">
      <em>
       (oživený):
      </em>
     </span>
     Nuž?
    </p>
    <p>
     KATRENA: Ľahko sa dovtípiť.
     <span class="emphasis">
      <em>
       (Prihne sa k nemu. Skoro do ucha.)
      </em>
     </span>
     Nechodí sa on jednať do nás. Vláči sa ti za dievkou do domu.
    </p>
    <p>
     POVOĽNÝ
     <span class="emphasis">
      <em>
       (predesí sa):
      </em>
     </span>
     Tu skapem! Nech sa nevláči, darmo bude
            krpce drať, či čo obúva.
     <span class="emphasis">
      <em>
       (Hovorí prudko.)
      </em>
     </span>
     Dievčisko povláčim za
            vrkoč, ak mu začne podbehovať.
     <span class="emphasis">
      <em>
       (Prejde hore-dolu.)
      </em>
     </span>
     Ja jej dám
            vohľačov, i hlavnej materi. Vyprášim vás obe z domu, ale vás prvej stykom vyobháňam,
            alebo lievčom, aby ste vedeli!
    </p>
    <p>
     KATRENA
     <span class="emphasis">
      <em>
       (tíši ho):
      </em>
     </span>
     Aký si, ani sršeň, starý. Ja sa ti nestariem,
            ale ak chodí, nik ho nenavádza. Dojednaj sa, nebude sa vláčiť. Keď sa nemôžeš dojednať,
            pusť mu ho; nech si ho vlečie, ten svoj dvor, hoďas do Ameriky.
    </p>
    <p>
     POVOĽNÝ: Čo sa mu mala pliesť popod nohy? Ja som všetko spravil, ako prislúcha. Zeme
            som vyplanel, nech nebudú v cene. A vidím, dávno mohol byť dvor môj, keby nie ona. Ale
            vy, čertovo plemä, zuby vyškierať, krútiť sa ako vrtieľka, vy pôvod pokušenia a
            nepokoja!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580446">
        </a>
        Tretí výstup
       </h2>
      </div>
     </div>
    </div>
    <p>
     <span class="emphasis">
      <em>
       Jurko Bacúch, Uľka a predošlí
      </em>
     </span>
    </p>
    <p>
    </p>
    <p>
     JURKO
     <span class="emphasis">
      <em>
       (vchádza s Uľkou z hlavnej miestnosti; vojdú v živom rozhovore,
               zastanú pri dverách):
      </em>
     </span>
     Teraz cítim, Uľka, že som vystúpil na taký bod, že
            ani kroka napred. Som ako na končiari; neostáva, ako ísť nadol. V túto alebo inú stranu.
    </p>
    <p>
     UĽKA
     <span class="emphasis">
      <em>
       (smeje sa):
      </em>
     </span>
     Postojte prvej na ňom, poobzerajte sa, ako je
            naokolo. Načo hneď nadol?
    </p>
    <p>
     JURKO: Na jednu stranu šťastie, hotový raj, na druhú žiaľ. Hneď zvieme, kde preváži
            váha. Idú rozsudzovať, čo sa stane so mnou. Čo poviete? Budete držať so mnou?
    </p>
    <p>
     UĽKA: Čo to zas hovoríte?
     <span class="emphasis">
      <em>
       (Starostlivo.)
      </em>
     </span>
     Čo sa vám stalo?
    </p>
    <p>
     JURKO: Vidím i ja, že divné hovorím, ale sa i cítim divne, nikdy mi tak nebolo.
            Ťarcha mi ležala tuná
     <span class="emphasis">
      <em>
       (položí ruku na prsia)
      </em>
     </span>
     , ale ju už nosiť
            nebudem. Poďme, nech zvieme, na čom sme.
     <span class="emphasis">
      <em>
       (Kročí rovno k Povoľnému, ktorý zasa
               sedí s opretou hlavou, pri ňom Katrena. Jurko sníme klobúk, položí ho na stôl,
               stiahne rukavice a zloží ich naň, ku klobúku paličku so striebornou hlávkou.
               Povoľnému.)
      </em>
     </span>
     Už nebudeme odkladať, ani vykrúcať. Budeme sa zhovárať
            úprimne.
    </p>
    <p>
     POVOĽNÝ: Veď iba to čakám: slovo, čo je na mieste. Čo si sa nepribral, kým sme boli
            doma? Bolo by bývalo aspoň miesta. Tu sa vrázdia dverami, muzika domŕza a tamdnu dupocú
            ako kone. Mrcha miesto na zhovôrky.
    </p>
    <p>
     JURKO: Tak prišlo odrazu na mňa, že by nemal chvíľku miesta, keby sa vám nezveril.
            Čakám od vás dobré slovo.
    </p>
    <p>
     POVOĽNÝ: Dobré slovo? U mňa ho vždy nájdeš. Len sa pochlap; povedz, čo myslíš. Daj
            cenu, ale ostatnú.
    </p>
    <p>
     JURKO
     <span class="emphasis">
      <em>
       (zarazený):
      </em>
     </span>
     Ach, vy zasa o dvore!
    </p>
    <p>
     POVOĽNÝ: A o čom by mal, synku? Veď sa jednáme jednostaj, ale tvoja hlava je sťa
            kiahnica.
    </p>
    <p>
     JURKO
     <span class="emphasis">
      <em>
       (nedbalo):
      </em>
     </span>
     O dvor sa ľahko spravíme. Majte si ho v božom
            mene, na predaj či na nájom, ako chcete. Pre cenu sa nepobijeme. Dám vám ho hoci za
            polovicu terajšej, na koľko rokov chcete. Dajte mi vašu dcéru, a zmluvu podpíšeme na
            mieste.
    </p>
    <p>
     POVOĽNÝ
     <span class="emphasis">
      <em>
       (vstane prudko, meria ho od hlavy do päty, ale sa stíši,
               vľúdne):
      </em>
     </span>
     Čo mi nepovieš, dievku! To je veru zas slovo!
    </p>
    <p>
     JURKO: Vidím, nepáči sa vám.
    </p>
    <p>
     POVOĽNÝ
     <span class="emphasis">
      <em>
       (vyhýbavo):
      </em>
     </span>
     Radšej hovorme o dvore; dievke dajme pokoj.
    </p>
    <p>
     JURKO: A už s dopuštením, ja len o nej. Tak alebo tak, budete ju musieť vydať. Slečny
            sú na to, aby mali svoju domácnosť, rodinu. Rodičovský dom, vidíme, je hniezdo. Mladé z
            neho vylietajú, keď im podrastú krídla.
    </p>
    <p>
     POVOĽNÝ
     <span class="emphasis">
      <em>
       (prísne):
      </em>
     </span>
     Zasa nehovoríš rozvažite. Keby bol odchoval
            syna, nerečiem, dievka mohla letieť z hniezda, keď je raz tak, kde by bola chcela. Ale
            chlapec je v zemi a nemám iba ju. Na ňu padnú všetky moje mozole, preto ju nedám z domu,
            čo by bolo čo. Kto by nás starých oriadil do smrti, keby nám ušla?
    </p>
    <p>
     JURKO: I ona má otvorený svet ako iné.
    </p>
    <p>
     POVOĽNÝ: My jej ho neviažeme. Ale má povinnosť, keď nemáme syna, aby nám ho ona
            doviedla do domu. My chceme syna; zať nám bude syn. Nedbali by sme sa dožiť, keď sme
            nemali svojich, aspoň detí našich detí. Chceli by sme oči zatvoriť v pokoji, medzi
            svojou čeľaďou. Vidíš, prečo si ju nedám z domu, a uznaj. Tak sme si rozložili dávno,
            moja manželka a ja, a na tom už ostaneme.
     <span class="emphasis">
      <em>
       (Sadol si k stolu, oprel hlavu o
               ruku.)
      </em>
     </span>
    </p>
    <p>
     JURKO: I majetok je čosi hoden; s vaším by vyšiel pekný kúsok.
    </p>
    <p>
     POVOĽNÝ
     <span class="emphasis">
      <em>
       (prikyvuje živo):
      </em>
     </span>
     Veru pekný, ja sám poviem.
    </p>
    <p>
     JURKO: Hovoria, že budú komasovať. Keď k vášmu prikomasujú moje, povážte si, aké
            vyjdú tably! Akoby sa na nich gazdovalo, keby ste ich vypravili a začali obrábať, ako vy
            viete, keď sa raz prichytíte.
    </p>
    <p>
     POVOĽNÝ: Veď uznávam, synku, že svoje som obrábal inakšie, ako tvoje. Nevedel som, či
            zajtra padne mne alebo inému. Preto som, hľa, žiadal prenájom na pätnásť rokov, aby
            vedel, čie obrábam.
    </p>
    <p>
     JURKO
     <span class="emphasis">
      <em>
       (tíši ho):
      </em>
     </span>
     Ja som vás v tom nedochodil.
    </p>
    <p>
     POVOĽNÝ: Dochodil alebo nie, vysvetlil som ti, prečo som robil na jednej zemi inakšie
            ako na druhej.
    </p>
    <p>
     JURKO: Pôjdeme hneď na predaj; spravím vám prepis na mieste. Cenu si položte, akú
            sami chcete; ja ani nepozriem do písma, podpíšem naslepo. Ale dcéru mi dajte. Mám ju rád
            od prvého razu, čo som ju videl. Bez nej by už nemohol ísť do Ameriky; nebolo by sily,
            ani smelosti. Z polcesty by sa vrátil. Dajte mi ju, čo i nebudem teraz s vami, vrátime
            sa domov; a odteraz vám budem syn ako vlastný, lepší ako kto iný.
    </p>
    <p>
     POVOĽNÝ
     <span class="emphasis">
      <em>
       {krúti hlavou, usmieva sa, ale smutne):
      </em>
     </span>
     Už sa
            nepojednáme. Poviem ti i prečo. Ty si mi rozpovedal, čo ti bolo na srdci; teraz ti
            rozpoviem ja. Núkaš mi zeme, intravilány za dievku, všakovak ma zvádzaš a podkladáš mi
            nohu. Mívaš si, že sa potknem a padnem. Nuž hej! Lakomý som trochu na zeme; mám ich
            veľmi rád. Ale, synku, ja som nezabudol, že keď pôjdem na druhý svet, že pôjdem bez
            všetkého, ako idú veľkí bedári a žobráci, i veľkí boháči. Ako nik nič neodniesol sebou,
            ja tie zeme tiež neodnesiem. Musím ich nechať, ako sú. Ale musíš vedieť, že ich nechám v
            dobrých rukách. Vládnuť budú nimi moje deti, za nimi zas ich deti, len aby ich boh
            požehnal a obdaril dobrým zdravím; keď vidím na nich pracovať a trápiť sa moje deti a
            ich potomstvo, mne bude nežiaľ odísť zo sveta. Hrivnu, čo mi boh nadelil, zachoval som;
            ak som ju nerozmnožil, ani som ju nezmárnil. Ostane v rukách môjho potomstva, aby s ňou
            šafárilo ďalej. A v hrobe mi bude ľahko; bude mi, akoby nebol ani umrel. Môj život sa
            zaštepí do mojich detí a detných detí. Ja budem s nimi chodiť po poliach, čo boli kedysi
            moje, kochať sa, ako sa vyriadili do skvelého rúcha, keď ich zaodeje úroda.
     <span class="emphasis">
      <em>
       (Jurko počúva so sklonenou hlavou, dojatý. Povoľný mu podal
               ruku.)
      </em>
     </span>
     Nuž, synku, vidíš, že sa musíme rozísť. Rozíďme sa v pokoji. Nech
            ti ostanú v mene božom tvoje zeme. Ja ti ich žičím, tebe i komukoľvek, komu sa dostanú.
            Užívaj ich, ako vieš. Už za nimi nebažím. Predesil si ma, lebo si za ne zapýtal
            primnoho; čo mám ešte jediného na svete.
     <span class="emphasis">
      <em>
       (Položí ruku na hlavu
               Uľky.)
      </em>
     </span>
     Ja tuná nečarujem za všetky grunty, čo ich má ondrašovský chotár.
            Boh mi dal poklad, ja si ho nedám.
    </p>
    <p>
     JURKO
     <span class="emphasis">
      <em>
       (s oduševnením):
      </em>
     </span>
     Ďakujem, ďakujem, že ste mi otvorili
            srdce. Zazrel som v ňom divný vidiek; jemu sa už priznávam. Myslím, v ňom som sa narodil
            a odrástol a teraz, po toľkých rokoch, keď som doň nazrel, badám, že som doma. Už sa
            necítim ako cudzí; z vás dýchol na mňa zas domov svojím teplým dychom. Bol som si
            narozkladal, že vašu dcéru odnesiem si na rukách do Ameriky, že z nej urobím veľmi
            šťastnú ženu; veľké šťastie že udusí v nej pamiatku na dom a čo v ňom ostalo. Ale som
            prehliadol. Keby ste mi ju i dali, už by ju neodviedol. Mal by za hriech nedať jej
            splniť poslanie, pre ktoré ste ju odchovali. Teraz už mám inú prosbu; vezmite mňa za
            syna, ja ostanem u vás. Nech mne bude trochu vašej lásky a trochu bohatstva, ktorým
            oplýva vaša požehnaná domácnosť.
    </p>
    <p>
     POVOĽNÝ
     <span class="emphasis">
      <em>
       (zas ako obyčajne, spokojne a ticho podá mu ruku):
      </em>
     </span>
     Hodný
            si čeľadník. Pochválil si ma priveľmi, viac ako som zaslúžil. Čo si povedal, ťa ctí,
            naozaj ťa rád. Rozvažujem bedlivo, ale všetko vychodí, že z nás predsa len nič nebude.
            Neviem, neviem, či by si ma nebol naviedol, ale prepáč a uznaj, prišiel si trochu
            neskoro. Ja sa už držím s dievkou za iného. Hodný si, poriadny mládenec, nájdeš šťastie.
            Možno, bude ti viac hodno; nebudeš musieť preň odmárniť nemilobohu, čo si tam vo svete
            zhonobil a vystavil horko-ťažko. Svet je široký, otvorený každému. Rozíďme sa ako
            priatelia. Hľadaj inde, čo ti lepšie pristane. Mojej dievke už pokoj.
    </p>
    <p>
     JURKO
     <span class="emphasis">
      <em>
       (predesený):
      </em>
     </span>
     Dovoľte otázku: za koho ju držíte?
    </p>
    <p>
     POVOĽNÝ: Tiež čeľadník statočný a súci. Ale jeho poznáme od malička a máme ho pod
            očima deň po deň. Nuž vieme, čím dýcha. Naň sme sa už spustili a moja dievka bude jeho,
            ak boh dá zdravia.
    </p>
    <p>
     JURKO
     <span class="emphasis">
      <em>
       (zronený):
      </em>
     </span>
     Jemu hej, a mne nie, prečo?
    </p>
    <p>
     POVOĽNÝ
     <span class="emphasis">
      <em>
       (pevne a rozhodne):
      </em>
     </span>
     Nuž, čo je v piesni, nech sa
            kliesni. Pôjdeme z mosta doprosta. Že by si ostal u nás, bolo slovo veľmi statočné. Ja
            som ho pochválil, lebo sa mi páčilo. Ale reči sa vravia a chlieb sa je. Dneska sa
            sľubuje priľahko, zajtra by bolo hádam ťažko splniť. Pováž si dobre, čo si sľúbil. Čo by
            si si počal s našou robotou? Už akiste ani dobre nevieš, aká je ťažká, ako sa neraz ani
            nevypláca.
     <span class="emphasis">
      <em>
       (Ukáže naň.)
      </em>
     </span>
     Pripáč sa na seba, synku, a rozváž si, či
            pôjdeš takýto za pluhom, alebo do hory po drevo? Máme i nečisté roboty, vieš? Či vojdeš
            do maštale v štíbliach kŕmiť statok, alebo tieskom vyhŕňať spod neho?
    </p>
    <p>
     JURKO
     <span class="emphasis">
      <em>
       (urazený):
      </em>
     </span>
     Ja viem pracovať tuho. Mám i mozole, pozrite!
            Viem nosiť robotné šaty, keď som v robote. Vo sviatok sa oblečiem sviatočne, ako sa
            patrí. Roboty, čo aká je, sa neodhadzujem, ani sa za ňu nehanbím. Robotu si ctím. Na nej
            spočíva naše šťastie a spokojnosť v živote. Robotu rúk ešte väčšmi ako robotu hlavou,
            ona zaokrýva naše potreby a dobýva nám chlieb každodenný.
    </p>
    <p>
     POVOĽNÝ: Uznávam, synku, i chválim ti, ale tvoja robota nebola gazdovská a nie je
            gazdovská. Mne treba i gazdu i robotníka, do poľa i do dvora v každom čase.
    </p>
    <p>
     JURKO: Budem vám robotník, paholok, čo chcete, ale ma nezohrdnite.
     <span class="emphasis">
      <em>
       (Ku
               Katrene.)
      </em>
     </span>
     Či vám je nie dosť, keby pristal ostať pri gazdovstve; robiť ako
            ktokoľvek v dedine? Vo vašej dcére mi kvitne všetka nádej a šťastie.
    </p>
    <p>
     KATRENA
     <span class="emphasis">
      <em>
       (utiera si oči a siaka sa):
      </em>
     </span>
     Ach, syn môj drahý, ja sa ti
            nestariem!
    </p>
    <p>
     POVOĽNÝ
     <span class="emphasis">
      <em>
       (rozhodne):
      </em>
     </span>
     Nuž ako som povedal. Sľuby a predsavzatia si
            ctím, ale domy stavať na nich nejdem. Dievku dám za nášho človeka, čo sa cíti medzi nami
            doma a vedie si v našich radostiach a žalostiach ako ryba vo vode. Nášmu človeku, čo je
            náš telom-dušou, z dobrej vôle a nie z iných pohnútok. Sľuby sú sľuby, ale i žena je
            žena. Keď má muža, musí ho nasledovať hoďas do Ameriky, ak ju zavolá; nechať otca a
            mater, čo priam v opustenosti. Keď nadíde prísna povinnosť, nebude spomínať zlaté sľuby
            a pekné predsavzatia.
     <span class="emphasis">
      <em>
       (Položí mu ruku na plece.)
      </em>
     </span>
     Nemaj na bánosť;
            pohľadaj si roveň a každý ti pochváli. Priateľstvo ako prvej, ak sa ti bude páčiť, a od
            nás uznanlivosť, že si nám preukázal toľkú lásku.
     <span class="emphasis">
      <em>
       (Poobzerá sa a ostane
               hľadieť na veľké dvere.)
      </em>
     </span>
     Má mi poza uši vyhúdať jednostaj tá ich muzika,
            radšej pôjdem pozrieť, čo robia.
     <span class="emphasis">
      <em>
       (Odíde do hlavnej miestnosti.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581029">
        </a>
        Štvrtý výstup
       </h2>
      </div>
     </div>
    </div>
    <p>
     <span class="emphasis">
      <em>
       Jurko, Katrena, Uľka
      </em>
     </span>
    </p>
    <p>
    </p>
    <p>
     JURKO
     <span class="emphasis">
      <em>
       (sadne si ťažko na lavicu neďaleko Katreny):
      </em>
     </span>
     Bolo mi treba
            chodiť do kraja? Poberal som sa do dediny, že idem medzi svojich. A oni čo? Nie som
            štrnásť dní ešte, a už mi vyhadzujú na oči, že som nie ich človek.
    </p>
    <p>
     KATRENA: Necnej si, Juríčko. Nájdeš inú, čo ti pristane. Pohľadaj si takú, s ktorou
            sa môžeš všade preukázať. Čo ti je zo sedliackej dievky? Nie je ona do mesta.
    </p>
    <p>
     JURKO: A keď som povedal, že ju rád? Keď som ju zazrel prvým razom, padla mi do
            srdca. Od tých čias každý deň vrezáva sa doň hlbšie, že ju nik nevysúdi z neho. Verte
            mi, ja som, akoby ma bol prihlušil obuchom. Nevedel som, čo ma čaká; nenazdal som sa,
            ako tá rana bolí!
    </p>
    <p>
     KATRENA: Ja sa ti nestariem, ale neraz lepšie z kratšej cesty sa vrátiť, ako
            poblúdiť. Teraz bolí, pozdejšie uznáš, že starý mal dobre. Čo ti osoží dievka, čo nevie
            povážiť tvoje snahy a dať pomoc v starosti? Zapáči sa všeličo, neraz nenájdeme ničoho,
            kde sme si mysleli, že je všetko. Z prázdnej misy sa nenaješ, čo je aká pekná.
    </p>
    <p>
     UĽKA
     <span class="emphasis">
      <em>
       (smeje sa):
      </em>
     </span>
     Keď ho chcete potešovať, nemusíte ma ohovárať,
            že som prázdny klások.
    </p>
    <p>
     JURKO
     <span class="emphasis">
      <em>
       (k Uľke):
      </em>
     </span>
     A čo poviete vy?
    </p>
    <p>
     UĽKA
     <span class="emphasis">
      <em>
       (v rozpakoch):
      </em>
     </span>
     Ja? Nemali ste hovoriť. Pokazili ste si
            zábavu a trochu i mne.
     <span class="emphasis">
      <em>
       (Pomlčí trochu smutne, ale sa ako preberie.)
      </em>
     </span>
    </p>
    <p>
     JURKO: A kto si môže rozkázať? Dusil som cit v sebe až dosiaľ, a čo som mal z toho?
            Vyšiel som až na samý končiar, ale už som sa nevládal zdržať. Vyjavil som, čo cítim;
            vidíte, kde ma hodilo.
    </p>
    <p>
     UĽKA
     <span class="emphasis">
      <em>
       (mäkko):
      </em>
     </span>
     Nehnevajte sa na otca. Mal pravdu a bral zreteľ na
            vaše dobro.
    </p>
    <p>
     JURKO: I vy?
    </p>
    <p>
     UĽKA: I ja.
    </p>
    <p>
     JURKO: Povedal, že má naporúdzi iného.
     <span class="emphasis">
      <em>
       (Uľka mlčí, hľadí do
               zeme.)
      </em>
     </span>
     Je to pravda?
     <span class="emphasis">
      <em>
       (Schytil ju za ruku.)
      </em>
     </span>
    </p>
    <p>
     UĽKA: Bude čosi vo veci, keď povedal. Nehovorí mnoho, márne reči nerád. Keď povedal,
            bude čosi vo veci.
    </p>
    <p>
     JURKO: A vy si dáte rozkazovať? V tej veci vám nemôžu rozkázať.
    </p>
    <p>
     UĽKA
     <span class="emphasis">
      <em>
       (pevne):
      </em>
     </span>
     I ja myslím, že nie.
    </p>
    <p>
     JURKO: Slúchať naslepo, čo rozkážu!
    </p>
    <p>
     UĽKA: Naslepo by nie, hoci je povinnosť slúchať. Ale môj otec je veľmi dobrý a
            rozvažitý. Viem, že ma veľmi rád. Prichodí slúchať.
    </p>
    <p>
     JURKO: Nie, v tejto veci, nie. Vy pozerajte na budúcnosť, hľadajte svoje šťastie.
    </p>
    <p>
     UĽKA: Veď pre budúcnosť a šťastie treba slúchať. Koho by bolo slúchať, ak nie jeho?
     <span class="emphasis">
      <em>
       (Pozerá naň pozorne.)
      </em>
     </span>
     Azda vás, pán Bacúch? Veď si len
            neosobujete právo, čo má iba otec?
    </p>
    <p>
     JURKO: Slúchnite srdce, čo vám povie.
    </p>
    <p>
     UĽKA
     <span class="emphasis">
      <em>
       (rozhodne):
      </em>
     </span>
     Srdce káže slúchať otca, a budem ho slúchať.
    </p>
    <p>
     JURKO: Vyslovili ste čestne, čo myslíte?
     <span class="emphasis">
      <em>
       (Zroneno.)
      </em>
     </span>
     Už mi
            neprislúcha naliehať.
     <span class="emphasis">
      <em>
       (Sklonil hlavu, tvár pokryl. Tichosť
               naokolo.)
      </em>
     </span>
    </p>
    <p>
     UĽKA
     <span class="emphasis">
      <em>
       (sklonila sa k nemu):
      </em>
     </span>
     Ale vám ešte povedal čosi.
    </p>
    <p>
     JURKO
     <span class="emphasis">
      <em>
       (nedbalo):
      </em>
     </span>
     Veci pobočné, bez významu. Vzťahujú sa na
            pomery, v ktorých žijem.
    </p>
    <p>
     UĽKA
     <span class="emphasis">
      <em>
       (vyčítavo):
      </em>
     </span>
     Vidíte, že mal pravdu, ale vy nechcete uznať.
            Čomu on žije, čo si háji, vám je pletka a vec pobočná. Vy neuznávate, neceníte si vecí,
            čo jemu ležia na srdci.
    </p>
    <p>
     KATRENA: Vieš, ja sa ti nestariem, ale Jurko sa mu ponúkol robiť.
    </p>
    <p>
     UĽKA: A keď otec má pravdu. Má iné roboty, kupectvá, čo ja viem; nepristane do
            gazdovstva.
     <span class="emphasis">
      <em>
       (Rozhodne.)
      </em>
     </span>
     Nepristane. A ja by nešla, čo by otec i
            pristal. Nie veru; vravia, že sa nehodno zariekať, ale viem, že by do Ameriky nešla, kým
            by ma veľká tvŕdza nezašla. Nie, do Ameriky nie, čo by bolo čo.
    </p>
    <p>
     JURKO
     <span class="emphasis">
      <em>
       (prudko):
      </em>
     </span>
     O Amerike nik nehovoril. Chcel som prísť do
            domu.
    </p>
    <p>
     UĽKA: Načo sa tisnúť do roboty, čo vás neteší? Máte svoju. Urobíte viac osohu, keď
            budete veľmi dobrý kupec ako mrcha gazda. Veď sa vám vráti rozvaha. Budete ešte
            požehnávať otca, že vám napravil rozum.
     <span class="emphasis">
      <em>
       (Mäkko nad ním.)
      </em>
     </span>
     Neželejte.
            Vezmite si vozík a choďte do mesta, medzi svet, čo je ozaj váš. O dva dni sa budete
            smiať sami sebe. Dedine dajte pokoj.
    </p>
    <p>
     JURKO
     <span class="emphasis">
      <em>
       (mrzute):
      </em>
     </span>
     V meste nemám čo hľadať. Načo sa mi vysmievate?
            Ak máte cit, uznáte, že ma vaše narážky bolia.
     <span class="emphasis">
      <em>
       (Sedí skľúčený, oprie hlavu o
               ruku.)
      </em>
     </span>
    </p>
    <p>
     KATRENA: Nemaj nám za zlé, nechceli sme ti ublížiť.
     <span class="emphasis">
      <em>
       (Ide do dverí, čo vedú
               do hlavnej miestnosti.)
      </em>
     </span>
     Poďme i my, čo tu porábajú.
     <span class="emphasis">
      <em>
       (Stretne sa
               s Dorou a Marienkou. Uľka ostala z tejto strany smutná.)
      </em>
     </span>
     My sme sa
            ochladili, ideme sa zas rozveseliť trochu.
    </p>
    <p>
     DORA
     <span class="emphasis">
      <em>
       (ukazuje na Jurka):
      </em>
     </span>
     A čo mu je?
    </p>
    <p>
     KATRENA: Ach, verte mi, kmotra, prekysla mi zábava i všetko. Akési nahováranie
     <span class="emphasis">
      <em>
       (nad uchom skoro)
      </em>
     </span>
     , ale nie ako by malo byť. I môj i táto sa mu
            nezaradovali.
     <span class="emphasis">
      <em>
       (Vykladá jej ticho ďalej. Hodia okom často k
               Jurkovi.)
      </em>
     </span>
    </p>
    <p>
     UĽKA: Nie je ako po iné roky, Marienka. Vlani bolo veselšie.
    </p>
    <p>
     MARIENKA: I teraz je chutne.
     <span class="emphasis">
      <em>
       (Ovieva sa šatôčkou.)
      </em>
     </span>
     Len keby
            toľká spara nebola.
     <span class="emphasis">
      <em>
       (Zazrie Jurka, ako sedí sám, veľmi opretý o stôl.
               Tichšie.)
      </em>
     </span>
     Vari je opitý, že sa tak zavalil?
    </p>
    <p>
     UĽKA: Nie, Marienka.
     <span class="emphasis">
      <em>
       (Zhovárajú sa ticho. Pozrú často v jeho
               stranu.)
      </em>
     </span>
    </p>
    <p>
     KATRENA
     <span class="emphasis">
      <em>
       (Uľke):
      </em>
     </span>
     Nuž poďme, dievča, ak chceš.
    </p>
    <p>
     UĽKA
     <span class="emphasis">
      <em>
       (Marienke):
      </em>
     </span>
     Choď, Marienka; poteš ho, ako budeš môcť.
     <span class="emphasis">
      <em>
       (Katrena a Uľka odídu cez hlavné dvere.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581453">
        </a>
        Piaty výstup
       </h2>
      </div>
     </div>
    </div>
    <p>
     <span class="emphasis">
      <em>
       Jurko, Dora, Marienka
      </em>
     </span>
    </p>
    <p>
    </p>
    <p>
     DORA
     <span class="emphasis">
      <em>
       (približuje sa s Marienkou k stolu; nedajú znať na sebe, že šípia
               čosi):
      </em>
     </span>
     Odpočiň si, dievča. Ja sa všetko bojím týchto tancov. Nejedna išla
            zdravá, a zadovážila si chorobu v tanci.
     <span class="emphasis">
      <em>
       (Pristúpi k Jurkovi, položí mu ruku
               na plece.)
      </em>
     </span>
     Čo porábaš, Jurko? Azda ti zle prišlo?
    </p>
    <p>
     JURKO
     <span class="emphasis">
      <em>
       (vyrovná sa, hľadí nedôverčivo na ne):
      </em>
     </span>
     Nie mi nič. Trochu
            mi je clivo.
    </p>
    <p>
     DORA: Medzi mládež, Juríčko, kde sú ostatní. Zlá vôľa prejde.
    </p>
    <p>
     JURKO: Ja medzi mládež ondrašovskú? Nakazili by sa, lebo som cudzí. Nech sa mi radšej
            vyhnú.
    </p>
    <p>
     MARIENKA: Nebude všetko pravda, čo sa vám vidí. Iďte vy len medzi nich; uvidíte, že
            vám budú vďační. Bude vám hneď veselšie.
    </p>
    <p>
     JURKO: I ja som si predkladal, že budú vďační, ale sa mi otvorili oči. Pán Povoľný
            otvoril mi ich odpoly, jeho dcéra nadobre. Vysvetlili mi, čo je Amerikán. Tisnú mi
            podchvíľou pod oči, čo som; sťaby bol zbíjal, alebo zabil dakoho. A keď povážime, čo je
            chudák Amerikán! Šiel hľadať iný svet, výhodnejšiu robotu. Ale čo šiel z dediny, prečo
            ju zohrdil? Súcosť je len v Ondrašovej. Spoľahlivý je iba ten, čo sa v nej narodil a
            nevykukol nikdy z chotára. Kto vyšiel za humná a chcel sa kuknúť do sveta, je sveták a
            tulák. Kto sa vracia k nim, socajú ho predo dvere. Nuž dosiaľ pochodil som málo medzi
            nich, môžem ešte menej.
    </p>
    <p>
     DORA: Ale Juríčko, kto ťa socia a vyháňa?
    </p>
    <p>
     JURKO: Pán Povoľný mi povedal doprosta, že sem neprislúcham; jeho dcéra mi radila
            vziať vozík a ísť do mesta.
    </p>
    <p>
     DORA: Pováž, že si ju chcel odviesť do Ameriky. A on ju nepustí, ani nemôže; vidíš,
            že je sám. Čo sa mu divíš, že hľadá na prístupky, že by rád súceho?
    </p>
    <p>
     JURKO: On vie, že by ju nebol odviedol. Zjavne som povedal, že by ostal v dome,
            hod’as ako sluha. Ale darmo sľubovať. Amerikán, tulák, zunuje sa mu, obanuje; keď ju
            dostane do moci, odvedie ju, hoc sľuboval, urobí z nej tuláčku. Privoňal k cudziemu
            svetu, nebude nikdy nič z neho v Ondrašovej.
    </p>
    <p>
     MARIENKA: Kto vám to povedal, načo sa zhrýzate? Uľka sa bojí, neopustila by rodičov
            za svet, lebo je sama. A Amerika je ďaleko. Bojí sa jej. Koľkí odišli, že pôjdu len
            skúsiť sveta trochu, a nikdy sa nevrátili.
    </p>
    <p>
     JURKO
     <span class="emphasis">
      <em>
       (rozhodil ruky bezradne):
      </em>
     </span>
     Veď som sa zariekol, že
            nepôjdem. Ale ani počuť, ona horšia od otca. Tulák zabudne na sľuby a pôjde svetom.
     <span class="emphasis">
      <em>
       (Dôrazne.)
      </em>
     </span>
     Nedôvera u nich, nedôvera všade. Číha z každého kúta,
            nemôžem ju zvládať.
     <span class="emphasis">
      <em>
       (Pozrie na je dnu i druhú vnímavo.)
      </em>
     </span>
     Vidím ju i
            u vás. Hovoríte pekné slová, ale nedôvera je v očiach, na tvári. Neveríte.
    </p>
    <p>
     DORA
     <span class="emphasis">
      <em>
       (prisadne si k nemu):
      </em>
     </span>
     Nie že by sme ti neverili, ale nemáme
            istoty, či ťa nepochytí chuť ísť znovu do sveta. Vidíš, bol si mladý šuhaj, keď si sa
            vybral a ostal si skoro desať rokov.
    </p>
    <p>
     JURKO: Vybral, vybral, nemal som otca, matere, nemalo ma čo zdržiavať, vybral som sa…
    </p>
    <p>
     DORA: Odvádzali ťa, i ja som ti vytýkala, že máš dom, gazdovstvo. Nedal si sa
            odviezť. Clivo mu je, smutno samému, chce skúsiť sveta, nuž nech ide v mene božom, veď
            sa on vráti, hovorili sme. Ale sa nevrátil. Zemičky dal cudzím do úžitku, nech ich
            obrábajú a majú o ne starosť. Otcovský dom zavrel, lebo mu bolo v ňom clivo, ale v
            cudzom svete mu nebolo clivo. Ostal päť rokov, a keď mu vyšlo slovo, zas ho obnovil na
            päť rokov, aby bol otcovský majetok v cudzom užívaní. Tam kdesi, nik nevie kde, začal
            iný život, nové roboty. Nie robotu gazdovskú, čo robil doma od malička, ale také, čo sa
            doma nevyučil a jeho otcovia o nich neslýchali. Iste sa mu vyplácali lepšie, ako robiť
            okolo zemičiek. A ja, Juríčko, neraz som si vzdychla, keď sa mi pridalo prejsť popred
            tvojim domom.
    </p>
    <p>
     JURKO: Chýbalo mu dačo? Nebol obriadený?
    </p>
    <p>
     DORA: Obriadený? I priveľmi. Obloky zabili doskami, dvere zabili, ostal prázdny,
            okolo neho ticho, sťaby v ňom ležal mŕtvy na doskách a čakali na pohreb. Nuž zas o jeden
            dom viac, čo sú pusté u nás. A bývalo v ňom indy veselo, keď tvoja mamička šafárila za
            svojho veku. Zo dvora sa ozýval gagot husí, krákot sliepok, bújanie statku, grúlenie
            ošípaných.
     <span class="emphasis">
      <em>
       (Jurko pozerá na ňu v obdive a slúcha pozorne.)
      </em>
     </span>
     Vidíš,
            ošípaná je nečistá, ale jej krochkanie, keď zanemie vo dvore, tiež chybuje, ako bújanie
            kravy, cvengot spiežovca a brechot domáceho psa. Smutno pozrieť na dvor, čo aký
            nepatrný, keď spustne a zanemie; ešte horšie, keď padne do cudzích rúk, čo oň nedbajú.
            Zohrdili ho, čo mali v ňom gazdovať a nažívať v pokoji. Išli radšej svetom, na neistotu.
    </p>
    <p>
     JURKO: Išli sme ho skúsiť, čo sa v ňom robí.
    </p>
    <p>
     DORA: Veď len skúsiť trochu, ako chodievali kedysi naši statoční remeselníci. Tiež ho
            skusovali, prizerali sa mu a vrátili sa domov s tým, čo skúsili a naučili sa pekného. Od
            nich pochytili niečo susedia i páni bratia v cechu, čo nikdy nevideli sveta a boli
            neumelí. I nám by bolo treba naučiť sa, keby naši bratia, čo sveta skúsili, chceli nás
            učiť. Ale oni išli a už sa nevrátili. Neuvidia nikdy chalupy, ako stojí smutná, z ktorej
            sa pohli, do sveta na skusovanie.
    </p>
    <p>
     JURKO: Tesno je v kraji. Nieto všetkým už miesta. Možno bolo by ho dosť, keby
            podajedni neboli ho zabrali priveľa. Ale sa rozosadli akosi priveľmi naširoko, nechcú
            ustúpiť iným, čo by ho tiež potrebovali kúsok.
    </p>
    <p>
     DORA: Hej, najprv by sme len chceli kúsok, len toľko, aby bolo kde stať, ale ledva ho
            máš, už chceš mať veľký kus, aby sa bolo kde hodne roztiahnuť. Keď majú na vyžitie,
            začnú honobiť na prepych a nádheru. Nuž nech by šli, čo sa považujú za zbytočných,
            hľadať si novú postať, ale načo majú ísť, čo sú potrební a veľmi potrební?
    </p>
    <p>
     JURKO: Idú za pokrokom; radi by sa hnúť a nevracať sa jednostaj tou istou brázdou.
    </p>
    <p>
     DORA: A prečo ho nehľadajú doma? Veď rozum máme, aby sme pokrok hľadali a zavádzali,
            kde ho nieto. Ak je na dačo súci, donesme ho a presaďme do našej zeme, nech sa prijme a
            šíri. Veru tak, vnášajme si pokrok domov, aby nám bolo dobre, a nie ísť kamsi do
            cudzieho sveta sadnúť si do hotového. Ľahko v cudzom sade oberať dobré hrušky. Krajšie
            by bolo vysadiť prázdne prielohy a medze dobrými hruškami a oberať ich na svojom. Brať,
            čo je kde dávno hotového, pýšiť sa cudzím perím môže ledakto, ale hocaký tĺk nebude
            vedieť vysúkať rukávy doma, pohýbať mŕtvicu, čo čaká na pracovité ruky, aby ju
            pripravili pod siatbu.
    </p>
    <p>
     JURKO: Dali by sa hádam do roboty a mali by i rozvahy, ale sa žalujú, že je moc
            prekážok. Čo kladú prekážky a najviac vytýkajú, tí najmenej robia.
    </p>
    <p>
     DORA: Prekážok dnes nieto, ako ich bývalo kedysi. Dnes nepreháňajú nikoho, kto chce
            niečo popraviť, alebo nového preukázať. Vrchnosti sú naše; hľadia pomáhať ľuďom dobrej
            vôle, nie prenasledovať a preháňať. Načo chodiť a potĺkať sa po cudzích roliach, keď nás
            doma čakajú naše? Načo zbierať klásky po cudzom strnisku, keď máme doma veľké prielohy,
            čo by obrodili dobrým zbožím, keby sme ich obrobili?
    </p>
    <p>
     JURKO
     <span class="emphasis">
      <em>
       (rozhodí rukami v rozpakoch):
      </em>
     </span>
     Obrábať novinu, kolčovať —
            robota ťažká; ťažko i čakať, kým obrodí. Radšej sa zoberú a idú zbierať na hotové role,
            ak by našli, čo na nich zabudli, alebo pohodili.
    </p>
    <p>
     DORA: Hej, veru, vzali sa naši na krídla, tiahnú do cudzích krajov v húfoch sťa
            lastovičky, keď idú za more a nechajú prázdne hniezda. Choroba prišla na nás ako dúl na
            statok; pachtenie za bohatstvom, čo myslíme, že je pohodené kdesi za naším chotárom.
            Tiahneme na neistotu do veľmi ďalekých krajov, kde je možno horšie ako u nás. Naše domy
            pustnú a hynú, alebo príde cudzí a usalaší sa v nich. Nám bolo tesno a zle, cudziemu, čo
            nás podsadol, sedí sa dobre a pohodlne. Miesto, čo bolo naše, zabral si on.
    </p>
    <p>
     MARIENKA: A je pravda, že v Amerike vraj nestoja o nás veľmi? Ledva vraj chcú prijať
            cudzích.
    </p>
    <p>
     JURKO: Urobili prísne zákony proti prisťahovalcom.
    </p>
    <p>
     MARIENKA: Hovoria, že ich vraj prezerajú väčšmi, ako my statok na jarmoku. Pozerajú
            im do očú, do úst, do nosa, či nenájdu na nich nové choroby.
    </p>
    <p>
     JURKO
     <span class="emphasis">
      <em>
       (smeje sa):
      </em>
     </span>
     I vrecká poprezerajú dobre, či jesto peňazí.
            Kto nemá peňazí, nemá prístupu do ich krajiny. Chudoby nechcú zvonku, majú vraj i svojej
            dosť, a žobrákov netrpia.
    </p>
    <p>
     DORA: Najlepšie priateľstvo mešec.
    </p>
    <p>
     JURKO: Najradšej vidia, keď prídu mocní chlapi, čo majú tvrdé dlane. Tí sú naučení
            tuho robiť.
    </p>
    <p>
     MARIENKA: A akú im dajú robotu?
    </p>
    <p>
     JURKO: Nájde sa, i do baní ich treba mnoho, hlušiť čakanom pod zemou, kde slnca
            nevidno.
    </p>
    <p>
     MARIENKA: Môže ich i zasypať, neborákov!
    </p>
    <p>
     JURKO: Koľko ráz ich zasypalo, keď sa baňa preborila, alebo keď sa chytili a vybúšili
            plyny.
    </p>
    <p>
     MARIENKA: Môžu i zhorieť v tých výbuchoch?
    </p>
    <p>
     JURKO: Zhorieť, zadusiť sa, to sú nešťastia a zlé príhody.
    </p>
    <p>
     MARIENKA
     <span class="emphasis">
      <em>
       (krúti hlavou, premýšľa):
      </em>
     </span>
     Ťažká robota pod zemou, kde
            nevidno slniečka. A naši musia ísť a hlušiť čakanom, vyťahovať, vynášať uhlie, z ktorého
            padá čierny prach naďaleko, že celý vidiek je smutný a čierny. Prečo si nehľadajú inú
            robotu?
    </p>
    <p>
     JURKO: Nuž veď jesto aj druhej roboty; v železiarňach tiež treba mocných chlapov,
            čapovať rozpustené železo a pražiť sa pred ohromnou pecou, z ktorej sála horúčava, ako
            zo samého pekla.
    </p>
    <p>
     MARIENKA: A ako vydržia?
    </p>
    <p>
     JURKO: Zoblečú sa odpoly, a keď je veľmi horúco, polejú sa vodou. Nuž trápia sa
            všakovak.
    </p>
    <p>
     DORA: Lepšej roboty takto nedostať?
    </p>
    <p>
     JURKO: Dostať, kto sa vyšvihne; hneď spočiatku nie. Na ľahšie práce majú svojich
            ľudí. Cudzí sa musí zapriahnuť do ťažkej roboty a popľuť dlane.
    </p>
    <p>
     MARIENKA: Naši nehrajú veľkých pánov?
    </p>
    <p>
     JURKO: Pána hrať vedia i domáci, netreba ich prísť učiť zo starého kraja. Nepýtajú od
            nás ani pánov, ani žobrákov. Daromných ľudí chovať nechcú.
    </p>
    <p>
     DORA: Tak už neostane, iba robiť.
    </p>
    <p>
     JURKO: Veru robiť, a tuho. Neprichodí sa zhovárať veľmi pri robote, napchávať
            fajočku, obzerať sa.
    </p>
    <p>
     MARIENKA: Nuž a čo majú z toho hrdlovania? Keby začali doma robiť tuho, tiež by
            zarobili. A kto sa okaličí v robote alebo ochorie?
    </p>
    <p>
     JURKO
     <span class="emphasis">
      <em>
       (v rozpakoch):
      </em>
     </span>
     Biedia, ako môžu. Nejeden, keď je nevládny,
            vráti sa do kraja.
    </p>
    <p>
     DORA
     <span class="emphasis">
      <em>
       (pokyvuje hlavou)
      </em>
     </span>
     Zíde mu na um dedina. Možno si pomyslí,
            keď je zle, že všade dobre, doma najlepšie.
    </p>
    <p>
     JURKO
     <span class="emphasis">
      <em>
       (zamyslený):
      </em>
     </span>
     Hej, uzná každý, kto príde do ich kraja, že
            sa moc vystojí. Najtiaž privyknúť a k dačomu prísť. Nejeden sa ani nevynájde, zaplatí
            životom svoju neskúsenosť. Kto nechce zahynúť, musí sa usilovať, pracovať veľmi tuho a
            mať trpezlivosť.
    </p>
    <p>
     DORA
     <span class="emphasis">
      <em>
       (prisviedča):
      </em>
     </span>
     I u nás môže sa mať dobre, kto sa obracia a
            má trpezlivosť.
    </p>
    <p>
     JURKO: Práca je všade práca. Bez nej nieto života, ani tu, ani tam. Práca, viem, je
            povinnosť, je náš údel, čo padol na nás. Je vraj dedičstvo, čo nám ostalo po Adamovi.
            Kto hľadí práci vyhnúť, hľadá kraje, kde bez nej žijú, darmo ich hľadá.
    </p>
    <p>
     DORA: Veru hej, syn môj. Raj zatvorili, kde nebolo treba robiť, už ho nenájdeme
            nikde. Potulujeme sa, hľadáme ho jednostaj, ale ho dosiaľ nikto nenašiel. Ponesieme už
            len ťažalo práce. Ale ja ho radšej ponesiem tu doma, lebo viem, koľko váži, ako si
            naložiť cudzie na šiju.
    </p>
    <p>
     MARIENKA: S ktorou stranou ste držali, keď ste tam boli?
    </p>
    <p>
     JURKO
     <span class="emphasis">
      <em>
       (usmeje sa):
      </em>
     </span>
     Ani s jednou. Urobil som si svoju vlastnú
            stranu.
    </p>
    <p>
     MARIENKA: Ale hlasovať ste hlasovali, keď mali voľby do Národného zhromaždenia?
    </p>
    <p>
     JURKO: Ja som nemohol hlasovať. Nemám ešte papiere.
    </p>
    <p>
     MARIENKA: Ani hlasovať vám nedali! A už ste tam skoro desať rokov. Možno i dane
            platíte!
    </p>
    <p>
     JURKO: Dane obstojné. Vynieslo by hodne v našich peniazoch.
    </p>
    <p>
     MARIENKA
     <span class="emphasis">
      <em>
       (zadivená):
      </em>
     </span>
     A bez práva hlasu!
    </p>
    <p>
     JURKO: Veru tak. Nepýtal som si občianstvo Veľkých štátov, ani som veľmi za ním
            nechodil.
    </p>
    <p>
     DORA
     <span class="emphasis">
      <em>
       (hrdo):
      </em>
     </span>
     Ja som neskúsená stvora; celý život som nevykročila
            z dediny, sveta som neskúsila, ale som hlasovala pri voľbách ako náš pán prezident alebo
            pán gróf zo Starej Viesky.
    </p>
    <p>
     MARIENKA
     <span class="emphasis">
      <em>
       (chvastavo):
      </em>
     </span>
     Onedlho budem i ja hlasovať, a bez
            papierov, iba čakám, kým mi vyjdú roky.
    </p>
    <p>
     DORA: Veru som sa nenazdala, že my máme väčšie práva v našej Ondrašovej ako vy, čo
            žijete v pokroku a slobode.
     <span class="emphasis">
      <em>
       (Hudba hrá mrveninu. Cez veľké dvere vidno, ako
               tancujú v hlavnej miestnosti, kývajú rukou alebo šatkou pri hlave. Tu i tu výsknutie.
               Hudba hrá slovenské trávnice.)
      </em>
     </span>
    </p>
    <p>
     JEDEN MUŽSKÝ HLAS
     <span class="emphasis">
      <em>
       (spieva, sprevádzajúc hudbu):
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      Budeže nám, bude, ako nám nebolo;
      <br/>
      kto nevie ísť rovno, pôjde naokolo.
     </p>
    </div>
    <p>
    </p>
    <p>
    </p>
    <p>
     DRUHÝ MUŽSKÝ HLAS:
    </p>
    <p>
    </p>
    <p>
    </p>
    <div class="literallayout">
     <p>
      Veď som sa oženil, mám peknú nevestu.
      <br/>
      Čerta som ja chytil a padol do trestu.
     </p>
    </div>
    <p>
    </p>
    <p>
    </p>
    <p>
     INÝ MUŽSKÝ HLAS:
    </p>
    <p>
    </p>
    <p>
    </p>
    <div class="literallayout">
     <p>
      Vláčil som sa, vláčil, popod oblok Zuzky,
      <br/>
      kým mi nesputnala nohy na hrdúsky.
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582253">
        </a>
        Šiesty výstup
       </h2>
      </div>
     </div>
    </div>
    <p>
     <span class="emphasis">
      <em>
       Ondro Straka, predošlí
      </em>
     </span>
    </p>
    <p>
    </p>
    <p>
     ONDRO
     <span class="emphasis">
      <em>
       (nesie v rukách tácňu, na nej fľašu a kališteky):
      </em>
     </span>
     Chodím
            po všetkých izbách, hľadám vás, kde budete.
     <span class="emphasis">
      <em>
       (Priblíži sa cifrovaným
               krokom.)
      </em>
     </span>
     Ak by ste z mojej ruky prijali trochu úcty. Jurko, sedíš ako peň,
            čo sa nepohneš? Alebo ti krv sadla. Toľké švárne dievčatá; teraz sa rozihralo všetko, je
            pekne.
    </p>
    <p>
     JURKO: Ako komu, Ondro. Mne veľmi neihrajú. Mohol by sa i pratať.
    </p>
    <p>
     ONDRO: Ale nie, kým sa neodmením. Viem, že si pochodil iné kraje, videl veľké bály a
            panské trakty; braček, my po chudopansky, ako môžeme. Marienka
     <span class="emphasis">
      <em>
       (veľmi stenčený
               hlas)
      </em>
     </span>
     , trošku z tejto fľašôčky. Je v nej sladká čerešňovica. Neboj sa,
            neudrie do hlavičky.
    </p>
    <p>
     MARIENKA: Veru ďakujem, ako keby bola užila.
    </p>
    <p>
     JURKO: Jaj, to už nie. Jedna každá musí užiť, aspoň do náprstka.
     <span class="emphasis">
      <em>
       (Nalieva.)
      </em>
     </span>
     Je sladká, nemá tuhosti, špeciálna pre panie a
            slečny; neublíži ani dieťaťu.
     <span class="emphasis">
      <em>
       (Nalial všetkým i sebe.)
      </em>
     </span>
     Nuž nechže
            ťa pán boh poživí, Ondrejko!
    </p>
    <p>
     ONDRO: Ďakujem ponížene a na stále zdravie!
    </p>
    <p>
     VŠETCI
     <span class="emphasis">
      <em>
       (pijú):
      </em>
     </span>
     Pán boh uslyš vospolok!
     <span class="emphasis">
      <em>
       (Marienka len
               trochu okúsila z kalíška.)
      </em>
     </span>
    </p>
    <p>
     ONDRO: To už veru nie, Marienočka. Ak ma zohrdíš, ja sa veľmi, veľmi najedujem. Na
            zdravie je na zdravie. Veď je iba kvapka!
     <span class="emphasis">
      <em>
       (Marienka odpije trochu
               viac.)
      </em>
     </span>
     Zíde sa pozhovárať s priateľmi po toľkej robote. Verte mi, neviem,
            kde prvej skočiť. Ej, Marienka, Marienka
     <span class="emphasis">
      <em>
       (hľadí do povaly)
      </em>
     </span>
     , keby ma
            mal kto odmeniť, aspoň trošičku. Ešte len, ešte, čo je chlapská robota, tú by obriadil,
            ale ženská! Ver mi, s ňou mi je najhoršie.
    </p>
    <p>
     MARIENKA: Najmite si ženy!
    </p>
    <p>
     ONDRO: Horká ti tam ženy! Nerady idú po domoch, tobôž hostincoch. Najväčšmi sú
            háklivé, keď je mládenec v dome a sám. Svet je mrcha, Marienka, nevieš, aký má jazyk. A
            ešte keď ho začne brúsiť na mládencovi, čo nemá nikoho.
    </p>
    <p>
     JURKO: A čo mládenčíš ešte? Ovrabči sa, a nik sa nebude o teba otierať.
    </p>
    <p>
     ONDRO
     <span class="emphasis">
      <em>
       (uradovaný):
      </em>
     </span>
     I ja som na to myslel, ale, hm, odkiaľ ju
            vypriasť?
    </p>
    <p>
     JURKO: Mňa sa darmo spytuješ; vieš, že nepoznám nikoho. Ale človeku, čo je skúsený
            ako ty, ľahko sa vynájsť. Mal by nájsť ženu čo ako.
    </p>
    <p>
     DORA: Akože, našlo by sa ich dosť súcich.
    </p>
    <p>
     JURKO: Kupectvo jedno ako druhé; sťa s čím ti kupčiť. Probuj ponúknuť seba. Nájde sa
            vdova alebo aká. Ale hľaď, aby si sa neošvábil. Ak bude mať chybku, nech ju zapláta
            papierikmi, ale poriadne.
    </p>
    <p>
     ONDRO
     <span class="emphasis">
      <em>
       (veľmi vážne):
      </em>
     </span>
     Ja o papieriky nestojím. Nesmej sa,
            kamarát. Mne je nie na smiech, veci sú veľmi vážne. Kupectvo v tejto jednej veci
            nerobiť; nikdy nevyjde dobre. Radšej budem hľadieť na osobu, či je prívetivá, milá na
            pohľad a či je do domu. Som chlap dobrý, zaopatrený. Mám kúsok chleba v ruke. Marienka,
            abys’ vedela; keď sa ti bude páčiť, ja som tu. Čo mám, bude tvoje. Čosi sa nájde v
            rukách, čosi medzi ľuďmi, čosi na knižočke v Obchodno-hospodárskej banke. Po vojne
            neboli časy najhoršie.
    </p>
    <p>
     JURKO: Dobre si si premyslel. Marienka, nech vám bude na šťastie.
     <span class="emphasis">
      <em>
       (Sklopila
               oči, neodpovedá.)
      </em>
     </span>
    </p>
    <p>
     DORA: Ja by ti tiež bola ponúkla Marienku, že by hádam bola, ale si sám prišiel na
            ňu. Ja by nemala nič proti tomu. V dobrých rukách by bola.
    </p>
    <p>
     MARIENKA
     <span class="emphasis">
      <em>
       (usmeje sa):
      </em>
     </span>
     Myslela som, že bolo iba zo žartu. A na
            žart vychodí. Ja som ešte veľmi mladá, pán Straka. Nedbala by užiť slobody ešte aspoň
            rôčik.
    </p>
    <p>
     ONDRO: A či by si jej nemala za mnou i vyše práva? Azda by ťa zatváral? Dám ti ja
            slobody, Marienka, koľko chceš. Neplatím za ňu peniazmi. Neodťahuj sa. Trochu som v
            rokoch; možno sa ti moje roky nepáčia?
    </p>
    <p>
     MARIENKA: Vaše nezavadzajú, ale mojich je primálo. Ide mi na osemnásty, rada by
            počkať do devätnásteho.
    </p>
    <p>
     ONDRO: Načo si sa upriamila na devätnásť? Ani číslo nevychodí rovné. Pôjdeš za ne
            kúpiť niečo na jarmok? Ja ich mám čosi viacej, a nič mi za ne nedajú, ani deravý groš.
     <span class="emphasis">
      <em>
       (Vo veľkých dverách zastal Michal, počúva pozorne, čo hovoria.)
      </em>
     </span>
    </p>
    <p>
     MARIENKA
     <span class="emphasis">
      <em>
       (usmeje sa a krúti hlavou):
      </em>
     </span>
     Viem, že nedajú. Ale by ich
            chcela mať aspoň devätnásť, aby bolo do miery.
    </p>
    <p>
     ONDRO: Čo sa máš o ne starať? Mne ich stačí i osemnásť. Ja by pristal vďačne i bez
            čakania. Vzal by si ťa, ako si.
     <span class="emphasis">
      <em>
       (Pristúpi k nej, usmievavo.)
      </em>
     </span>
     Ha,
            Marienka? Zhovoríme sa pekne do fašiangov. Máš sa kedy spraviť, o fašiangoch budeš
            gazdovať
     <span class="emphasis">
      <em>
       (pľasne rukami)
      </em>
     </span>
     tu „Pod Zeleným jaseňom“. Spravíme bál,
            onakvejší ako dneska. Neomýšľaj veľmi, Marienka. Ver mi, nič nenačakáš.
     <span class="emphasis">
      <em>
       (Michal sa utiahol do veľkej miestnosti. Z nej sa ozve jeho spev, iní mu
               pomáhajú:
      </em>
     </span>
     „Nevydávaj sa ty, dievča, ešte…“) Strela im v materi, čo za
            korheli prišli bújať v mojom príbytku?
     <span class="emphasis">
      <em>
       (Letí nahnevaný k širokým dverám v
               úzadí.)
      </em>
     </span>
     Kí čerti vytrubujú v mojom hostinci? Mívate si, že ste v krčme,
            čo?
    </p>
    <p>
     HLAS Z VEĽKEJ MIESTNOSTI: Zapchaj si ústa, Ondrejko, my si spievame.
    </p>
    <p>
     ONDRO: Choďte revať na dvor, ak chcete!
     <span class="emphasis">
      <em>
       (Vhrnie sa ich hŕba do bočnej,
               schytia ho na plecia, nosia ho po veľkej miestnosti. O chvíľu prídu na javisko,
               spievajú:
      </em>
     </span>
     „Hore Váhom, dolu Váhom dúha vodu pije…“
     <span class="emphasis">
      <em>
       Keď skončili
               s jeho menom, zhodia ho v bočnej.)
      </em>
     </span>
    </p>
    <p>
     ONDRO: Bodaj vás čerti vzali! Čo sa opovažujete? Neviete, kto som ja? Ja vás naučím
            móres!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582620">
        </a>
        Siedmy výstup
       </h2>
      </div>
     </div>
    </div>
    <p>
     <span class="emphasis">
      <em>
       Michal Jurák, predošlí
      </em>
     </span>
    </p>
    <p>
    </p>
    <p>
     MICHAL
     <span class="emphasis">
      <em>
       (vstúpi veľkými dverami, temer sa potkne na Ondra, ako sa teperí zo
               zeme):
      </em>
     </span>
     Čože sa stalo?
     <span class="emphasis">
      <em>
       (Chce ho dvíhať.)
      </em>
     </span>
    </p>
    <p>
     ONDRO: Netreba, Mišianko. Ešte vládzem, chvalabohu.
     <span class="emphasis">
      <em>
       (Jurko sa
               smeje.)
      </em>
     </span>
     Nechce sa mi oškliviť s neporiadnym svetom, a veru bolo by ich
            poobháňať!
    </p>
    <p>
     JURKO: Nemaj im za bánosť.
     <span class="emphasis">
      <em>
       (Smeje sa.)
      </em>
     </span>
     Ponosili ťa ani ablegáta,
     <sup>
      [
      <a class="footnote" href="#ftn.id2582671" name="id2582671">
       5
      </a>
      ]
     </sup>
     a či keď si na ženení.
    </p>
    <p>
     MICHAL
     <span class="emphasis">
      <em>
       (prudko):
      </em>
     </span>
     Či je to pravda, Marienka?
    </p>
    <p>
     MARIENKA
     <span class="emphasis">
      <em>
       (v rozpakoch):
      </em>
     </span>
     Spomínali, ale bol skôr žart.
    </p>
    <p>
     MICHAL: Marienka, zabudla si tak chytro, a nevieš, že som prišiel na tanec pre teba.
            Ja že stojíš o mňa, a ty sa sľubuješ za bohatých.
    </p>
    <p>
     MARIENKA
     <span class="emphasis">
      <em>
       (zahanbená):
      </em>
     </span>
     Ja som nesľubovala. Iba čo prišiel pán
            Straka a hovoril čosi.
     <span class="emphasis">
      <em>
       (Jurko a Dora pozerajú zarazene, ako Michal dohovára
               Marienke. Ondro stojí vo dverách nahnevaný a pozoruje ich zboku.)
      </em>
     </span>
    </p>
    <p>
     JURKO
     <span class="emphasis">
      <em>
       (Dore):
      </em>
     </span>
     Už vidím, nebude vám dlho vaša chovanica v dome.
            Začali sa o ňu trhať.
    </p>
    <p>
     DORA: Veru rôčky idú. Ani som nezvedela, iba keď, hľa, i jej prišiel čas.
    </p>
    <p>
     JURKO: Bude vám bez nej clivo.
    </p>
    <p>
     DORA: A taký je náš svet. Clivo-neclivo, musíme prijať, čo príde.
    </p>
    <p>
     JURKO: Za opateru vám ostane potecha, že ste odchovali driečne dievča.
    </p>
    <p>
     DORA: Len by bolo šťastie, Juríčko; to by bola potecha a odplata. Ale z každého žita
            tiež nebýva chlieb…
    </p>
    <p>
     JURKO: Jurák je statočný mládenec.
    </p>
    <p>
     DORA
     <span class="emphasis">
      <em>
       (hodí rukou, pokýva hlavou):
      </em>
     </span>
     Statočný, ale on nerozkazuje…
    </p>
    <p>
     ONDRO
     <span class="emphasis">
      <em>
       (priblíži sa odo dverí k nim, potiahne Michala za rukáv, ako sa
               zhovára s Marienkou):
      </em>
     </span>
     A možno si chcel rozkázať dačo, Mišianko, keď si sa
            sem unúval.
    </p>
    <p>
     MICHAL: Nedbám, ak sa bude páčiť pánu Bacúchovi a krstnej mame. A ty, Marienka?
    </p>
    <p>
     MARIENKA: Mne je horúce. Ja by trochu piva.
    </p>
    <p>
     MICHAL: I nám piva, krstnej mame a pánu Bacúchovi.
     <span class="emphasis">
      <em>
       (Obráti sa k
               Jurkovi.)
      </em>
     </span>
     Ak prijme z mojej ruky.
    </p>
    <p>
     JURKO: Veľmi vdačne, ďakujem za úctu.
     <span class="emphasis">
      <em>
       (Ondro stojí nerozhodne, pozerá na
               Michala a Marienku.)
      </em>
     </span>
    </p>
    <p>
     MICHAL
     <span class="emphasis">
      <em>
       (netrpezlive):
      </em>
     </span>
     Či bude to pivo? Štyri poháre, ponáhľať
            sa!
    </p>
    <p>
     ONDRO
     <span class="emphasis">
      <em>
       (spurne):
      </em>
     </span>
     Ja myslím, tak nerozkazujú. Poriadni ľudia
            hovoria prívetivo.
    </p>
    <p>
     MICHAL: Ja hovorím slušne. Hostinec je na to, aby obslúžil. Hostinský má obsluhovať.
            Hostí je mnoho, zháňajú ho po všetkých kútoch.
    </p>
    <p>
     ONDRO
     <span class="emphasis">
      <em>
       (pristúpi k nemu):
      </em>
     </span>
     Vy by ste nedbali zadierať. Ak sa vám
            nepáči môj hostinec, môžete si pohľadať iný. Ja by nebanoval.
    </p>
    <p>
     MICHAL
     <span class="emphasis">
      <em>
       (tiež pristúpi):
      </em>
     </span>
     Hostinec sa mi páči a hostinský tiež,
            keď ide okolo hostí a nepchá nos, kde nepatrí.
    </p>
    <p>
     ONDRO
     <span class="emphasis">
      <em>
       (ešte bližšie):
      </em>
     </span>
     Aké sú to reči? Nedám si brnkať popod nos.
            Kozy som s nikým nepásol.
    </p>
    <p>
     MICHAL
     <span class="emphasis">
      <em>
       (proti nemu):
      </em>
     </span>
     Kto sa pchá, kde ho nevolajú, povedia mu:
            Hej, hore na mieste!
    </p>
    <p>
     JURKO
     <span class="emphasis">
      <em>
       (vstúpi medzi nich a rozdelí ich; Ondra potisne k širokým dverám,
               Michala k Marienke):
      </em>
     </span>
     Nože, páni, dávajte pozor. Každý má miesta a svätý
            pokoj. Ondrejko, dones, čo pýtajú. Pán Jurák nemá nič s tebou
     <span class="emphasis">
      <em>
       (K
               Dore.)
      </em>
     </span>
     Ako skočia jeden do druhého; sťa kohúty na jednom smetisku.
     <span class="emphasis">
      <em>
       (Ondro sa obzrie niekoľko ráz, kým nevyjde do veľkých dverí.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582923">
        </a>
        Ôsmy výstup
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, bez Ondreja
      </em>
     </span>
    </p>
    <p>
    </p>
    <p>
     DORA: Pôjdeme i my. A ty
     <span class="emphasis">
      <em>
       (Michalovi)
      </em>
     </span>
     maj rozum.
    </p>
    <p>
     MICHAL: A pivo?
    </p>
    <p>
     DORA: Budeme pri tanci; nájdeš nás, keď ho donesú. Miško, rozum!
     <span class="emphasis">
      <em>
       (Dora a
               Marienka do veľkých dverí.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582964">
        </a>
        Deviaty výstup
       </h2>
      </div>
     </div>
    </div>
    <p>
     <span class="emphasis">
      <em>
       Jurko a Michal
      </em>
     </span>
    </p>
    <p>
    </p>
    <p>
     MICHAL
     <span class="emphasis">
      <em>
       (prechodí prudko po izbe):
      </em>
     </span>
     Maj rozum, maj rozum. Ľahko
            hovoriť!
    </p>
    <p>
     JURKO
     <span class="emphasis">
      <em>
       (položí mu ruku na plece, zastaví ho):
      </em>
     </span>
     Čože je? Čo sa
            stalo?
    </p>
    <p>
     MICHAL: Vidíte, čo robí! Mešká svoju robotu, poneviera sa po izbách, zadiera do
            hostí, nedá im úcty. Vidíte sám; skúsili ste sveta.
    </p>
    <p>
     JURKO: Ba čo ešte! Nič sa nestalo.
     <span class="emphasis">
      <em>
       (Premení tón.)
      </em>
     </span>
     Prečo by sme
            si dvojili? Ak nemáš nič proti tomu, hovorme si jednoducho, po bratsky.
    </p>
    <p>
     MICHAL: Ďakujem za priateľstvo a vďačne prijmem.
     <span class="emphasis">
      <em>
       (Podajú si
               ruku.)
      </em>
     </span>
    </p>
    <p>
     JURKO
     <span class="emphasis">
      <em>
       (smeje sa, dôverne):
      </em>
     </span>
     Nie je tebe o hostí. Bude skôr o
            Marienku. Povedz, ak som zlyhal?
    </p>
    <p>
     MICHAL: Starý cap sa dobíja do cudzej kapusty!
     <span class="emphasis">
      <em>
       (Zahrozí päsťou ku
               dverám.)
      </em>
     </span>
     Nech sa mi nestarie, lebo zvie, s kým má do činenia!
    </p>
    <p>
     JURKO: Nieže tak, Miško. Nemáš sa čo báť o Marienku. S Ondrom sa nezapodievaj. Načo
            by si mu letel k hlave? Nemá ti čo urobiť.
    </p>
    <p>
     MICHAL: Pri Marienke viem, že mi neurobí, ale inde.
     <span class="emphasis">
      <em>
       (Veľmi
               vážne.)
      </em>
     </span>
     Mám ja starostí, mám. Čo povie mať a Povoľný?
    </p>
    <p>
     JURKO: A čo ťa do Povoľného?
    </p>
    <p>
     MICHAL: Mňa nič. Ale nevieš, že ma moja mať sľúbila za Uľku.
    </p>
    <p>
     JURKO
     <span class="emphasis">
      <em>
       (poodstúpi prekvapený):
      </em>
     </span>
     Za Uľku!
     <span class="emphasis">
      <em>
       (Obe ruky na
               jeho plecia.)
      </em>
     </span>
     Uľku ti dávajú, a ty ju nechceš! Veď Uľka je perla, najväčší
            poklad, hviezda jasná!
    </p>
    <p>
     MICHAL
     <span class="emphasis">
      <em>
       (usmieva sa, prisviedča):
      </em>
     </span>
     Viem, milá stvora. Ale srdce
            ťahá inde. Moja perla, môj poklad, najjasnejšia hviezda je Marienka. Prepáč, ale v tej
            veci nedržím s tebou.
    </p>
    <p>
     JURKO
     <span class="emphasis">
      <em>
       (prikyvuje):
      </em>
     </span>
     Šťastný človek; ona ťa rada. Ozaj, čo by ťa
            bolo do iných?
    </p>
    <p>
     MICHAL: Veď čože, keď ma Povoľný ťahá na prístupky a mať sa lakomí na veľké
            gazdovstvo!
     <span class="emphasis">
      <em>
       (Odhodlane.)
      </em>
     </span>
     Ale obanujú, veru obanujú, ak budú tisnúť.
     <span class="emphasis">
      <em>
       (Jurko sa usmieva a pokyvuje hlavou.)
      </em>
     </span>
     Načo sú mne prístupky? Ja
            mám svojho dosť. Ak ma budú tisnúť, pôjdem do Ameriky. Odvediem si Marienku, ak ju
            nebudú chcieť do domu.
    </p>
    <p>
     JURKO: A čo Uľka, Miško? Čo ona?
    </p>
    <p>
     MICHAL
     <span class="emphasis">
      <em>
       (stisne plecia):
      </em>
     </span>
     Nebude jej nič. Jej sa trafí šťastie. Ja
            jej žičím, nech ho má. A čo by mala na mne? Zaslúži iné šťastie; je dobrá kamarátka
            Marienke.
     <span class="emphasis">
      <em>
       (S istotou.)
      </em>
     </span>
     Nájde sa i jej, inakšie, ako so mnou. Otec
            je bohatý.
    </p>
    <p>
     JURKO: Bohatá je a pyšná.
    </p>
    <p>
     MICHAL: Pyšná — hm, nemôžem sa žalovať. Nám je nie pyšná. Vodí sa s Marienkou.
            Marienka je sirota, Jurko, veľmi chudobná. Ale zlatom by ju nevyvážil. Keď pozrie, v
            očiach sa mi mení. Vieš, ako keď slnce vyskočí spoza chmár znezrady a vidiek, čo bol
            smutný a tmavý, usmeje sa veselo. Zabudnem v taký čas, Jurko, na Povoľného, na mater.
            Rozvidní sa mi, svet sa rozšíri, akoby sa šiel smiať s nebom.
    </p>
    <p>
     JURKO: Nože, no! Taká je Marienka?
    </p>
    <p>
     MICHAL: Taká. Ty nevieš ešte; prišiel si z veľkých miest, v očiach ti utkveli bohaté,
            čo si ich vídal. Ale keď ti boh dá zdravia a pobudneš u nás, uvidíš, aké máme dievčatá a
            čo je medzi nimi Marienka.
    </p>
    <p>
     JURKO
     <span class="emphasis">
      <em>
       (prisviedča):
      </em>
     </span>
     Videl som už čosi, videl, aké sú; aká je
            medzi nimi Uľka.
     <span class="emphasis">
      <em>
       (Opraví sa.)
      </em>
     </span>
     Marienka, ale i Uľka. Ale čo mne z
            toho?
     <span class="emphasis">
      <em>
       (Hodí rukou.)
      </em>
     </span>
     Ja sa už na ne málo naprizerám. Mne ich
            nechovali. Zoberiem svoj batoh a pôjdem svojou cestou.
    </p>
    <p>
     MICHAL: Hej, hovoria, že zas pôjdeš do Ameriky. Že si veľký boháč a nemôžeš opustiť
            imanie, čo ti je tam.
    </p>
    <p>
     JURKO
     <span class="emphasis">
      <em>
       (smeje sa):
      </em>
     </span>
     Všetci sme boháči, čo prichádzame z Ameriky.
            Doláre rastú na vŕbach.
    </p>
    <p>
     MICHAL
     <span class="emphasis">
      <em>
       (pristúpi k nemu, vrele):
      </em>
     </span>
     Nechoď, Jurko! Ostaň doma. Drž
            s nami. Čo ťa do Amerík? I u nás je dobre a pekne. Zapáči sa ti i kraj, prirastie k
            srdcu. Privykneš s nami, pritiahne ťa naša robota. Robota na roli je ťažká, ale je v nej
            krása, akej inde nenájdeš. Pôjdeš zas na svojej roli za volmi, keď budú oddychovať mocne
            pod jarmom. Budeš prevracať zem svojich otcov a svojich detí, že bude ostávať za tebou
            tmavá, bude sa ligotať po hrudách od veľkej tučnoty, keď na ne zasvieti slnce. Z brázdy
            vyletí škovránok až pod samé nebo, zaspieva ti pieseň na pochvalu. Škovránok bude tvoj
            spevák ako každého roľníka; od jari do jesene bude ti spevom akoby požehnávať robotu.
            Srdce sa ti bude kochať od radosti, keď vyjdeš na pole o Jáne a pozrieš svoje zbožia.
            Budú sa vlniť, sťaby išli utiecť, ale neboj sa, neutečú. Tvoja zem bude ich držať tuho,
            nedá im uletieť vo vetre. Tvoja ich ruka zasiala a zakotvila hlboko do zeme. Tebe
            porastú a skvitnú, prídu, keď im nadíde chvíľa, do tvojho záčinu. Jurko!
     <span class="emphasis">
      <em>
       (Naliehavo, dlane na plecia.)
      </em>
     </span>
     Mám iba malú škvarku, ale je moja.
            Robil na nej môj otec, môj starý otec a všetci, čo ma predišli. Malá je, ale je moja;
            nedal by ju za poklady sveta. Nieto peňazí, aby mi ju odkúpili. Ona musí ostať moja,
            budem ju hájiť, sebe, a deťom svojich detí. Ostaň doma. Staň si medzi nás, bude ti zas
            dobre; nikde ti tak nebude.
    </p>
    <p>
     JURKO
     <span class="emphasis">
      <em>
       (strhnutý):
      </em>
     </span>
     Ďakujem ti, brat môj. Nezabudnem tvojich rečí;
            srdce pod nimi okrieva, začne tuho biť.
    </p>
    <p>
     MICHAL: A ostaneš?
     <span class="emphasis">
      <em>
       (Vo dverách sa zjaví Ondro s pohármi.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2583313">
        </a>
        Desiaty výstup
       </h2>
      </div>
     </div>
    </div>
    <p>
     <span class="emphasis">
      <em>
       Ondro a predošlí
      </em>
     </span>
    </p>
    <p>
    </p>
    <p>
     ONDRO: Pivo je tu, a kde sú hostia?
     <span class="emphasis">
      <em>
       (Obzerá sa po izbe.)
      </em>
     </span>
    </p>
    <p>
     JURKO: Ako ti ostanú, keď ste sa mali poklbčiť? Utiekli kdesi. Nedivím sa jemu
     <span class="emphasis">
      <em>
       (na Michala)
      </em>
     </span>
     , je neskúsený, ale Ondro Straka! Videl kus sveta,
            robil kupectvá na veci od výmyslu sveta. Nemohol si si odložiť trochu skúsenosti, keď si
            ju predával, aby jej bolo kúsok, keď prídeš do dobrej spoločnosti, najmä kde sú panie?
    </p>
    <p>
     ONDRO
     <span class="emphasis">
      <em>
       (zazerá zboku na Michala):
      </em>
     </span>
     Nech nezadierajú do mňa. Keď ma
            pohne, ja nehľadím nič. Hej, veru, hnev je mrcha. Keď ti je takto biela osoba kaľavná,
            že máš na čo pozrieť, darmo je, čosi sa prekoprcne vo mne. Nech mám rohy, ako
            neprimeriavajúc baran, ja by búchal. Mám i ja mrcha náturu, mám.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2583379">
        </a>
        Jedenásty výstup
       </h2>
      </div>
     </div>
    </div>
    <p>
     <span class="emphasis">
      <em>
       Dora, Marienka, predošlí
      </em>
     </span>
    </p>
    <p>
    </p>
    <p>
     MICHAL
     <span class="emphasis">
      <em>
       (rozdáva poháre; všetkým sa dostalo, ešte zvýšil jeden; podal ho
               Ondrovi):
      </em>
     </span>
     Nemajte za bánosť, prepáčte, ak som vám ublížil.
    </p>
    <p>
     ONDRO: Bolo čosi, bolo. Ale keď si uznal, i ja som zabudol, čo bolo. Na zdravie
            všetkým vospolok!
    </p>
    <p>
     VŠETCI: Pán boh uslyš!
     <span class="emphasis">
      <em>
       (Pijú.)
      </em>
     </span>
    </p>
    <p>
     MICHAL: A na priateľstvo!
     <span class="emphasis">
      <em>
       (Štrngne si s Jurkom.)
      </em>
     </span>
    </p>
    <p>
     JURKO: Aby potrvalo.
     <span class="emphasis">
      <em>
       (Hudba stíchla. Vhrnie sa hŕba mládencov a dievok i so
               staršími.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2583444">
        </a>
        Dvanásty výstup
       </h2>
      </div>
     </div>
    </div>
    <p>
     <span class="emphasis">
      <em>
       Povoľný, Katrena, Uľka, noví príchodzí a predošlí. (Sadajú za stoly; Povoľný s
               rodinou si sadne obďaleč na koniec stola.)
      </em>
     </span>
    </p>
    <p>
    </p>
    <p>
     PRVÝ MLÁDENEC: Krčmár, kde si? Hostia čakajú!
    </p>
    <p>
     DRUHÝ MLÁDENEC: Popíja s hosťami, miesto obsluhovať!
    </p>
    <p>
     TRETÍ MLÁDENEC: Bodaj ťa porantalo! Vari ideš byť sám sebe hosť! Streb naostatok, keď
            nás nebude.
    </p>
    <p>
     PRVÝ MLÁDENEC: Môžeš pochlípať zlievky.
    </p>
    <p>
     DRUHÝ MLÁDENEC: Múdre by urobil. Aspoň by ich nezlieval do piva.
    </p>
    <p>
     ONDRO
     <span class="emphasis">
      <em>
       (utiera ústa spakruky, ide k stolu):
      </em>
     </span>
     Nuž čože si
            rozkážete? Len pozhovieť akomak. Čo vám je náhlo?
    </p>
    <p>
     TRETÍ MLÁDENEC: Tebe je nie náhlo. Nespotil si sa ako my.
    </p>
    <p>
     JEDEN Z KÚTA: Pokrýva sa, kde je chládok.
    </p>
    <p>
     ONDRO: Tu som ti, bodaj ti pípeť vysadol!
    </p>
    <p>
     KRIČIA NAPOSPOL: Dones piva! Ale abys’ neprilieval doň kadečo spod stola.
    </p>
    <p>
     ONDRO: Uhádol si! Kedy si ma videl čiahnuť pod stôl?
    </p>
    <p>
     PRVÝ MLÁDENEC: Pridá sa, sám nevieš ako.
    </p>
    <p>
     ONDRO: Kôň má štyri nohy a potkne sa.
    </p>
    <p>
     DRUHÝ MLÁDENEC: Len sa nepotkýnaj!
    </p>
    <p>
     ONDRO: Piva, a čoho ešte?
    </p>
    <p>
     TRETÍ MLÁDENEC: Poháre, to sa vie.
    </p>
    <p>
     ONDRO: Toť, v priehrští ti ho var’ donesiem!
    </p>
    <p>
     PRVÝ MLÁDENEC: Čo sa vypytuješ? Skoč hupkom!
    </p>
    <p>
     ONDRO
     <span class="emphasis">
      <em>
       (vlečie sa pomaly):
      </em>
     </span>
     Z buka spadol, oddýchol si!
     <span class="emphasis">
      <em>
       (Odíde.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2583580">
        </a>
        Trinásty výstup
       </h2>
      </div>
     </div>
    </div>
    <p>
     <span class="emphasis">
      <em>
       Predošlí bez Ondra
      </em>
     </span>
    </p>
    <p>
    </p>
    <p>
     JURKO: V hlavnej miestnosti neostalo nikoho. Všetko sa vhrnulo do izieb.
    </p>
    <p>
     MICHAL: Bude ju treba vymiesť a poliať. Vidíš, ako sa zaprášili.
    </p>
    <p>
     MARIENKA: Zíde sa pootvárať obloky. Lampa ledva sliepňa od spary.
    </p>
    <p>
     KATRENA: Mišo sa neukáže. Celý večer sa neozrel o nás. Ani mať mu neprišla. Var’ jej
            dačo sadlo na nos?
    </p>
    <p>
     UĽKA: Krstná mať nechodieva po tancoch.
    </p>
    <p>
     KATRENA: Ja sa ti nestariem, ale on sa len mohol ukázať.
    </p>
    <p>
     UĽKA: Viete, že tancuje málo. Zatancoval raz a či dva. Postúpal mi po palcoch. Bieda
            s ním tancovať.
    </p>
    <p>
     KATRENA: Už sa nás len mohol držať. Ani my netancujeme.
    </p>
    <p>
     POVOĽNÝ: Tam ti je, zavolaj ho. I kmotra Smoliarička je tam. Nech prídu. I Marienka
            by mohla prísť.
    </p>
    <p>
     UĽKA
     <span class="emphasis">
      <em>
       (stiesnená):
      </em>
     </span>
     Radšej ich nevolať. Prišli by, keby mohli. Nie
            sú sami.
    </p>
    <p>
     POVOĽNÝ: Naozaj. Bacúchov je s nimi. Ani, ľaľa, nepozrie na nás. Vedel som ja, že
            prekysne priateľstvo. Budú samé fuky. Neuvidíš ho viac u nás.
    </p>
    <p>
     UĽKA
     <span class="emphasis">
      <em>
       (zronená):
      </em>
     </span>
     Dajme mu pokoj; čo nás doň.
    </p>
    <p>
     POVOĽNÝ
     <span class="emphasis">
      <em>
       (prudko):
      </em>
     </span>
     Čo nás doň! Ľahko vravieť, čo nás doň! Akoby
            sme sa boli spravili! Ako sa dojednáme, keď sme sa nie dodnes?
    </p>
    <p>
     KATRENA: Ja sa ti nestariem, starý, ale ti nepôjde ako po masle. Nezavonia ti ten do
            domu.
    </p>
    <p>
     POVOĽNÝ: Čo ako by ho prichodilo zaobísť, kým neurobíme písemko.
    </p>
    <p>
     KATRENA: Ja sa ti nestariem, starý, ale nebolo mu zasekať cestu. Vyskočili ste naň
            bez poriadku, ty i dievka. Bolo múdrejšie vykrúcať. Ešte nie, pozhovej, uvidíme, ako sa
            ukáže, veď azda neumrieme zajtra. Nik nás nenaháňa, máme sa kedy pozhovárať; ak ti je
            náhlo ísť, môžeš i ísť a písať odtiaľ; máš poštu, chvalabohu, ak budeš chcieť skrze
            dievku, ak si lepšie nerozmyslíš. Čo sa vlečie, neutečie.
    </p>
    <p>
     POVOĽNÝ
     <span class="emphasis">
      <em>
       (hniezdi sa, mrzute):
      </em>
     </span>
     Toť mal som ho za nos vodiť!
    </p>
    <p>
     KATRENA: Vodiť ako vodiť, ale motúzik popod nos nezaškodí, len ho trochu namastiť
            sľubom. Keď by si ho trochu opantal, ja sa ti nestariem, ale potom by bolo ľahko
            skerovať. Výhovorka by sa našla. Nemôžeme veru; veľmi vďačne, ale dievka je nie hotová,
            bojí sa mora ako ohňa, alebo akúkoľvek vec. O výhovorku by nebolo tvŕdze.
    </p>
    <p>
     UĽKA
     <span class="emphasis">
      <em>
       (s výčitkou):
      </em>
     </span>
     Ale, mamo, bola by veľká hanba klamať a
            zavádzať. Ako by mu pozrela do očí?
    </p>
    <p>
     KATRENA: Ja sa ti nestariem, dievčička, ale kto sa hanbí, má prázdne gamby. Čo by si
            mu mala pozerať do očí, keď ho beztak nerada vidíš.
     <span class="emphasis">
      <em>
       (Uľka sa strhne
               vzdorovite.)
      </em>
     </span>
     Nuž veru nerada. Ale i keď je tak, nepovedz hop, kým
            nepreskočíš. Bolo ti, čo ako lepšie, mať ho naporúdzi, aby bol, ak by sa netrafilo nič
            súcejšieho. Amerikán! Daj sa mi bože! V Amerike boli, i vo dva vrhy, a zasa prischli
            doma, keď im krídla opadli.
    </p>
    <p>
     POVOĽNÝ: Nerečiem, že neprischli. Ale tento Bacúch razí na strelenie Amerikou; cítiš
            ju, ako dýchne. Nevykadíš ju z neho zelinami, a čo by si ich išla po deviatich kopcoch
            zháňať za deväť nocí. Len pozriem naň, a vidím Ameriku. Ukáže sa mi odrazu divná
            krajina, kde ľudia premenia tisíc ráz remeslo, aby sa mohli dostať k doláru. Jedia
            fazuľu a údenú bravčovinu zrána. Kopú kanále a napúšťajú do nich more, aby bolo do čoho
            púšťať koráby. Do zeme vŕtajú hlboké diery a cicajú z nej všakové smoly a oleje. Po
            drôte posielajú heslo z jedného konca sveta na druhý. Nemajú kráľa, ani cisára; ostali
            pri prezidentovi ako my; ale keď hovoria, nehovoria o inom ako o kráľoch. Narobili si
            ich na všetko: na železo, na drevo, na mäso, na petrolej, možno i na kolomaž. Chytajú sa
            všetkého: z pazderia vedia súkať motúzy a zo žihľavy hodváb.
    </p>
    <p>
     KATRENA: Ja sa ti nestariem, starý, nech by tam razil Amerikou. Nebol by nás hádam
            otrávil.
    </p>
    <p>
     POVOĽNÝ
     <span class="emphasis">
      <em>
       (prudko):
      </em>
     </span>
     Nech si razí, ako chce, ale ja si dievku nedám
            rozvláčať po svete, aby bol bez domu, a zabiť si dom doskami. Jeho grunt, stará, je
            dobrý; bol by lepší, keby ho bol vyhnojil, ako svedčí. Ale i zaň dievku nedám. Netreba
            nám celý svet. Mišo tiež má čosi, hoci len fafrnok.
     <span class="emphasis">
      <em>
       (Uľka sklonila hlavu a
               škrabká po stole.)
      </em>
     </span>
     Môže nám byť dosť, čo máme. Netreba sa nám ísť prosiť
            do Ameriky.
     <span class="emphasis">
      <em>
       (Pozrie vnímavo na Uľku.)
      </em>
     </span>
     No, čože si zatíchla, ha?
            Indy samé žarty a smiechoty, a tu si sa akosi odula ani sova.
    </p>
    <p>
     UĽKA: Akosi sa mi nesladí.
    </p>
    <p>
     POVOĽNÝ: Var’ ti prekyslo? Nuž podistým, že nebude gruntu! Mívaš si, že urobíš ,ham‘,
            a budeš mať všetko, čo si zažiadaš? Ej, dievka moja, kto nemá koča, nech ide pekne
            pešky. A keď si mi tu chcela sedieť ako zmoknutá kvočka, nebolo sa ti driapať na tanec.
            Bol by si ľahol na pokoji vo svojom príbytku. Mohol som sa i doteraz vyspať na jeden bok
            a nebol by s ním prišiel na slovo.
    </p>
    <p>
     UĽKA: Dobre sme urobili, povedať odrazu, čo máme na srdci. Rozišli sme sa dnes,
            netreba sa nám zajtra.
    </p>
    <p>
     KATRENA: Ja sa ti nestariem, ale hľaď, čo robíš. Juráčkin sa mi nepáči. Prečo nesadol
            k nám? Nevidíš, ako bočí? Rob, ako vieš, ale ja mu hneď zajtra vysvietim materi.
    </p>
    <p>
     POVOĽNÝ: Juráčka ti neutečie. Počkaj najprv, čo bude s Bacúchovie dvorom.
    </p>
    <p>
     UĽKA: Ja sa za jej syna nedržím.
     <span class="emphasis">
      <em>
       (Rozhodne.)
      </em>
     </span>
     Srdce ma neťahá k
            nemu.
    </p>
    <p>
     POVOĽNÝ: Čože? Zas akési motolice v hlave?
     <span class="emphasis">
      <em>
       (Ráta na prstoch.)
      </em>
     </span>
     Tráp sa, zháňaj, nadobúdaj; a keď je všetko na dlani, len ham, jej zíde zas na um srdce.
            Čidali, i my sme ho mali. Kupovali sme ho na jarmoku, dakedy bolo na ňom zrkadlo, a
            zaobišli sme sa pri ňom ešte ta. Či nie, stará?
    </p>
    <p>
     KATRENA: Ja sa ti nestariem, ale čože bolo vtedy? Dneska sú inakšie módy.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2583923">
        </a>
        Štrnásty výstup
       </h2>
      </div>
     </div>
    </div>
    <p>
    </p>
    <p>
     <span class="emphasis">
      <em>
       Ondro a predošlí, legionár
      </em>
     </span>
    </p>
    <p>
    </p>
    <p>
     ONDRO
     <span class="emphasis">
      <em>
       (v oboch rukách poháre, rozostavuje ich po stoloch; šuhaj nesie za
               ním tiež poháre, z ktorých rozlieva):
      </em>
     </span>
     No, vidíte, že nebolo dlho.
            Pozhovieť akomak, a každej veci je spôsob.
     <span class="emphasis">
      <em>
       (Mládenci si štrngajú, zdravkajú
               medzi sebou.)
      </em>
     </span>
    </p>
    <p>
     PRVÝ MLÁDENEC
     <span class="emphasis">
      <em>
       (obzerá sa po miestnosti, zazrie za druhým stolom Jurka, ako
               sedí zamyslený pri Michalovi a Marienke, čo sú vždy v živom rozhovore s Dorou;
               vstane, vystúpi naprostred izby; Jurkovi):
      </em>
     </span>
     Čo sa uťahujete? A či sa dávate
            medzi starcov? Keď netancujete, aspoň si vypite. Na zdravie!
    </p>
    <p>
     JURKO
     <span class="emphasis">
      <em>
       (zdvihne hlavu prekvapený):
      </em>
     </span>
     Ďakujem! Na dobrý úžitok!
     <span class="emphasis">
      <em>
       (Štrngne si, okúsi z pohára.)
      </em>
     </span>
    </p>
    <p>
     PRVÝ MLÁDENEC
     <span class="emphasis">
      <em>
       (pristúpi bližšie):
      </em>
     </span>
     Veľmi ste mu neublížili.
     <span class="emphasis">
      <em>
       (Ukáže na pohár.)
      </em>
     </span>
     Keby sme tak všetci, hostinský by nestučnel.
            Hádam vám nechutí?
    </p>
    <p>
     JURKO: Pivo je veľmi dobré, ale som nie smädný…
    </p>
    <p>
     PRVÝ MLÁDENEC: Iní, čo prídu z Ameriky, nehovoria, že sú nie smädní. Súkajú ako dúha.
            Tam im vraj nedajú, iba vody a cmaru. Keby mali aspoň kapustnice alebo kyseľa. Prikvitnú
            do nás zasmädnutí, vypili by Dunaj.
    </p>
    <p>
     JEDEN Z KÚTA: A ešte tí, čo by si najradšej dali z trúnku košeľu ušiť!
    </p>
    <p>
     JURKO: Za trúnkom som nelipol, kým bol nezakázaný, neublížim mu ani tu. Pre mňa ho
            mohli nezakazovať. Kto si vie rozkázať sám, zákona mu netreba. Komu pľuští, ten
            vypradie, čo by bolo neviem odkiaľ. Keď nemá pálenky, napije sa čistého, čo je na
            horenie.
    </p>
    <p>
     PRVÝ MLÁDENEC: Aspoň si zatancujte s mládežou.
    </p>
    <p>
     JURKO: Veľmi vďačne, keď sa spoznáme trochu. Ešte som iba z cesty.
     <span class="emphasis">
      <em>
       (Vstane,
               pristúpi k mládencovi.)
      </em>
     </span>
     Ale ma teší, že som medzi vami, hoci z mojej
            vrstvy vidím ich málo tuná.
    </p>
    <p>
     KTORÝSI OD STOLA: Ovrabčili sa. Ožeň sa, doskáčeš.
    </p>
    <p>
     INÝ HLAS: Hej, veru, trčia doma; žena drží v reze.
    </p>
    <p>
     ZAS KTORÝSI: Podajeden varuje a kolíše.
     <span class="emphasis">
      <em>
       (Ktosi nôti na tenko.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      Čičuj, beluj korbeľ, tvoj otec bol korheľ,
      <br/>
      a mať nebožiatko kolíše dieťatko.
     </p>
    </div>
    <p>
    </p>
    <p>
    </p>
    <p>
     ZAS INÝ HLAS: Podajedni už nikdy neprídu. Zaviazli kto v Rusku, kto v Karpatoch.
    </p>
    <p>
     JURKO: Vidím, že ich zahynulo mnoho z Ondrašovej.
    </p>
    <p>
     JEDEN HLAS: Dobre, že sme neostali všetci do nohy.
    </p>
    <p>
     PRVÝ MLÁDENEC: Nadlho ste prišli?
    </p>
    <p>
     JURKO
     <span class="emphasis">
      <em>
       (váhavo):
      </em>
     </span>
     Sám neviem ešte, či navždy, či nakrátko.
    </p>
    <p>
     POVOĽNÝ
     <span class="emphasis">
      <em>
       (drgne ženu):
      </em>
     </span>
     Vidíš, ako zvrtol? Že vraj navždy. Nám sa
            nikdy nezjavil, že by chcel ostať navždy. Tiež potmehúd!
    </p>
    <p>
     KATRENA: Ja sa ti nestariem, starý, ale kto ho tam vie, čo zamýšľa.
    </p>
    <p>
     PRVÝ MLÁDENEC: Možno, by ste už neprivykli.
    </p>
    <p>
     JURKO
     <span class="emphasis">
      <em>
       (nerozhodný posunok):
      </em>
     </span>
     A možno by i privykol.
    </p>
    <p>
     HLAS: Vidíš, že je pán; bude ti privykať!
    </p>
    <p>
     INÝ HLAS: A načo by mu bolo? I mesto sa mu bude máliť, nieto Ondrašová.
    </p>
    <p>
     DRUHÝ MLÁDENEC
     <span class="emphasis">
      <em>
       (pristúpi k Jurkovi):
      </em>
     </span>
     V týchto šatách vám bude
            ľahšie, všakver?
    </p>
    <p>
     PRVÝ MLÁDENEC: Pravdaže, nie sú tesné ako naše a drapľavé.
    </p>
    <p>
     DRUHÝ MLÁDENEC
     <span class="emphasis">
      <em>
       (mädlí mu látku na kabáte):
      </em>
     </span>
     Hm, bračekovci
     <span class="emphasis">
      <em>
       (mädlí súkno na svojej nohavici)
      </em>
     </span>
     , naše valaské proti jeho súknu
            je ako treľce.
    </p>
    <p>
     JURKO: Nič preto, že je trochu ostré vaše valaské, len keď je vaše. Sami si ho svojou
            rukou pradiete a tkáte, sami valchujete.
    </p>
    <p>
     JEDEN OD STOLA: Keby sme si nenapriadli a nenatkali, čo by sme obliekli?
    </p>
    <p>
     PRVÝ MLÁDENEC: Nuž chodil by si ako trhan; záplata na záplate.
    </p>
    <p>
     JURKO: Máte i kroj svoj, ako ho nosili naši od starodávna.
     <span class="emphasis">
      <em>
       (Viac mládencov
               vstane od stola a priblíži sa.)
      </em>
     </span>
    </p>
    <p>
     JEDEN Z NICH: Pravdaže je celkom náš. V Červenej Lehôtke ho majú skoro ako náš, iba
            šnúra dolu nohavicou čo je čierna, nie zelená. Ich je tiež nie široká.
    </p>
    <p>
     DRUHÝ MLÁDENEC: V Starej Vieske sa im málila jedna; dali si vytiahnuť dve jedna popri
            druhej. Ale načo boli dve roboty, keď mohlo vyjsť i z jednej, keby bola širšia.
    </p>
    <p>
     PREDOŠLÝ: Nepristali by tí, chcú mať dve. A nech si majú, keď je taká obyčaj.
    </p>
    <p>
     JURKO: Každému pristane, keď sa nosí, ako sa otcovia nosili. Ja by sa tiež vďačne
            obliekol zasa ako vy. I mne by pristalo lepšie, ako v týchto hábach. Každá dedina má
            svoju módu.
    </p>
    <p>
     PRVÝ MLÁDENEC: To už veru, aby sme sa poznali, keď sa kde snímeme, kto je odkiaľ.
    </p>
    <p>
     JEDEN Z NICH: Vtáka poznáš po perí a človeka po reči, ale i po kroji, ako sa nosí.
    </p>
    <p>
     JURKO: Nosíte sa zdravo a vždy vyzeráte pekne, i keď ste z roboty. Nejdete otrhaní.
    </p>
    <p>
     DRUHÝ MLÁDENEC: Aspoň vieme, čo máme na sebe. Nenosíme košele zo žihľavy alebo z
            kadejakej bavlnky. Nohavíc nám nenalepia z handár, čo zas rozrusali a zmiesili s
            ktovieakou kašou, aby sa nerozsypali.
    </p>
    <p>
     TRETÍ MLÁDENEC: Akej ste národnosti?
    </p>
    <p>
     JURKO
     <span class="emphasis">
      <em>
       (prekvapený):
      </em>
     </span>
     Národnosti? Nuž ako vy v Ondrašovej, i ja
            Slovák. Čo sa ma spytujete?
    </p>
    <p>
     TRETÍ MLÁDENEC: Nuž keď sa nosíte inakšie ako my; ja že ste premenili i národnosť.
    </p>
    <p>
     PRVÝ MLÁDENEC: Jesto ich dosť, čo hovoria po slovensky, keď sú s nami, ale medzi
            sebou inakšie. Vy ste boli i pred prievratom Slovák?
    </p>
    <p>
     JURKO
     <span class="emphasis">
      <em>
       (rozhodne):
      </em>
     </span>
     Vždy Slovák ako repa.
     <span class="emphasis">
      <em>
       (V širokých
               dverách zjaví sa starší už človek v rovnošate francúzskeho legionára; oprel sa o
               dvere, pozoruje, čo sa robí.)
      </em>
     </span>
    </p>
    <p>
     DRUHÝ MLÁDENEC: Ku ktorej organizácii patríte?
    </p>
    <p>
     JURKO
     <span class="emphasis">
      <em>
       (v rozpakoch):
      </em>
     </span>
     Organizácii?
    </p>
    <p>
     DRUHÝ MLÁDENEC: Slováci vraj tam majú organizácie, každý si vraj môže vybrať, akú
            chce.
    </p>
    <p>
     JURKO: Hej, jesto ich čosi. Hádam viac, ako by ich bolo treba.
    </p>
    <p>
     DRUHÝ MLÁDENEC: Každému sa páči inakšie. Komu hus, komu prasa. Aspoň každý môže
            vybrať svoju po vôli. Ktorú ste si vy vyhliadli?
    </p>
    <p>
     JURKO: Ani jednu.
    </p>
    <p>
     PRVÝ MLÁDENEC
     <span class="emphasis">
      <em>
       (zadiví sa):
      </em>
     </span>
     Čo, nepáčila sa vám ani jedna?
    </p>
    <p>
     JURKO: Veru medzi toľkými nie je ľahko vybrať, ktorá je dobrá.
    </p>
    <p>
     DRUHÝ MLÁDENEC: Nuž akože by to bolo? A ak sú všetky dobré? Medzi toľkými už len bolo
            čo vybrať.
    </p>
    <p>
     JURKO: Keď čítate, čo jedna o druhej hovorí, alebo píše, zľaknete sa, že je jedna
            horšia od druhej. Jedna druhú ohovára, horu by zvalili jedna na druhú.
    </p>
    <p>
     PRVÝ MLÁDENEC
     <span class="emphasis">
      <em>
       (zasmeje sa):
      </em>
     </span>
     To i tam ako u nás, keď prídu voľby.
            Jedna strana mydlí druhú, len sa tak pení, a myslíš si, keď ich počuješ, že je jedna
            horšia od druhej. Ale hlasovať už len musíš na kohosi a hľadíš, aby si nedal hlas tej,
            čo je najhoršia. Tak i vy tam…
    </p>
    <p>
     JURKO: Bol som sa i ja zapísal do spolku, hneď z príchodu; radoval som sa, že raz za
            mesiac prídem medzi našich. Bolo mi veľmi clivo vtedy. Načúval som na ulici, či
            nepočujem naše slovo; keď som ho počul, bol by ho vyoblápal a vybozkával, čo ho
            vyriekol. Nuž som išiel do schôdze dva či tri razy, ale mi chuť odpadla. Zakaždým sa
            poškriepili medzi sebou pre hocijakú márnu vec. Nechcelo sa mi počúvať škriepky a vady,
            radšej som nešiel nikde. Onedlho prestali i príspevky vyberať odo mňa. A tak som ostal
            bez organizácie.
    </p>
    <p>
     DRUHÝ MLÁDENEC
     <span class="emphasis">
      <em>
       (smeje sa):
      </em>
     </span>
     Tak sa vodí po spolkoch. Ale spolok
            je nie na vine, že sa v ňom vadia. Vyšmariť, kto sa začne škriepiť, kde príde. Spolok
            zbehnúť škoda.
    </p>
    <p>
     LEGIONÁR
     <span class="emphasis">
      <em>
       (bol sa približoval k nim, až pristúpil k nemu):
      </em>
     </span>
     Zozbierali ste mnoho príspevkov na oslobodenie?
    </p>
    <p>
     JURKO
     <span class="emphasis">
      <em>
       (zarazený):
      </em>
     </span>
     Príspevky som nezbieral. Nemal som od koho.
            Málo s kým som sa schádzal.
    </p>
    <p>
     LEGIONÁR: Ale ste vy dali niečo?
    </p>
    <p>
     JURKO: Nemal som komu; nik odo mňa nepýtal.
    </p>
    <p>
     TRETÍ MLÁDENEC: Do spolku neplatiť, na oslobodenie nič nedať, nejsť za legionára
            chlap ako buk
     <span class="emphasis">
      <em>
       (kýva hlavou a odvráti sa)
      </em>
     </span>
     , zle vygazdujeme, ak
            budeme všetci takí Slováci.
    </p>
    <p>
     PRVÝ MLÁDENEC: Nám sa nediviť, čo sme tu trčali. Boli sme ako v studni; nebolo vidno
            nič, čo sa okolo nás robí.
    </p>
    <p>
     DRUHÝ MLÁDENEC: Ozaj v studni. Pozeraj dohora, na ten kúsok neba, a čakaj, či na ňom
            nezablysnú zore; pros a spínaj ruky, aby ťa vyslobodili.
    </p>
    <p>
     PRVÝ MLÁDENEC: Ani sme nevedeli, čo je sloboda; nenaučili nás. Nie sa k nej dobýjať.
    </p>
    <p>
     DRUHÝ MLÁDENEC: Veru skoro ani dneska nevieme si v nej vykračovať. Každý hudieme
            inakšie, a všetko sme Slováci jeden väčší od druhého.
    </p>
    <p>
     PRVÝ MLÁDENEC: Kto nás má naučiť, keď nie naši, čo sú v Amerike, alebo čo tam boli a
            vrátili sa k nám?
    </p>
    <p>
     TRETÍ MLÁDENEC: Tí veru hej! Mali sa kde naučiť, čo je sloboda. Veď vraj v Amerike
            prišla na svet ešte vtedy, keď tu o nej neslýchali, a z Ameriky sa rozšírila po svete. U
            nich vraj dieťa vie viacej o slobode, ako u nás starý človek.
    </p>
    <p>
     LEGIONÁR: I preukázali sa i naši, keď bola vojna. Vstupovali do légií, zbierali
            príspevky a dary na oslobodenie. Kto sa cítil dobrý Slovák, mohol aspoň dať, ak sa mu
            ťažilo ísť zbierať.
    </p>
    <p>
     JEDEN HLAS: Hej veru! Vtedy sa bolo preukázať, kto je aký Slovák.
     <span class="emphasis">
      <em>
       (Medzi
               skupinami vrava.)
      </em>
     </span>
    </p>
    <p>
     JURKO
     <span class="emphasis">
      <em>
       (stál zahanbený, so sklonenou hlavou; naraz sa vypäl a pošiel
               naokolo; odhodlane):
      </em>
     </span>
     Nuž, bratia, uznám úprimne, že som zmeškal. Bol som
            Slovák, cítil sa Slovákom, ale som prišiel pozde medzi vás.
    </p>
    <p>
     MICHAL
     <span class="emphasis">
      <em>
       (vstal od stola a pristúpil k nim; slávnostne):
      </em>
     </span>
     Nie je
            pozde. Nikdy nemôže byť pozde. Treba nás, čo chceme pracovať, treba nás mnoho.
            Neskončili sme robotu.
    </p>
    <p>
     DORA
     <span class="emphasis">
      <em>
       (vstala z miesta, obrátila sa k nim):
      </em>
     </span>
     Nevysudzovať nikoho,
            ani nevracať, kto má vôľu prísť medzi nás. Zíde sa každý robotník, čo sa i omeškal
            trochu. Ani gazda nepošle všetkých odrazu do poľa. Jedných vypraví na svitaní, aby sa im
            lepšie kosilo za rosy, iných popoludní, v najväčšom úpeku, prevracať a sušiť. Ostatných
            pošle pred samým večerom s vozmi, odviezť, čo príde, do senníka. Veru nie; dobrý gazda
            neodpraví nikoho, kto chce robiť, keď je najväčšia tvŕdza o robotníka. Prijme ich
            vďačne; či do dňa, či na poludnie alebo na mrkaní. A národ je ešte väčší gazda. Má vždy
            roboty; jedna súrnejšia od druhej. Neodoženie nikoho, kto má vôľu robiť na jeho roli.
            Každému ukáže postať. A postať, už aká je koľvek, jedna je potrebná a chválitebná ako
            druhá.
    </p>
    <p>
     JURKO
     <span class="emphasis">
      <em>
       (s vyjasnenou tvárou, rozhodne a pevne):
      </em>
     </span>
     Nuž i ja by rád
            pracovať ešte, čo budem môcť. Azda vynahradím trochu, čo som zmeškal. Môžem sa
            pochváliť, že na vašej muzike mal som viac naučenia, ako na veľkých schôdzach po
            spolkoch. Otvorili sa mi oči, kto som, čo je moja povinnosť; badám, že som žil dosiaľ
            naprázdno. Život má prázdny a bez potechy, kto žije iba sebe a nevie žiť svojim. Ak by
            ste ma prijali, rád by žiť odo dneška medzi vami; nie aby sebe, ale by chcel žiť i
            svojeti. Čo mi poviete?
    </p>
    <p>
     LEGIONÁR: Čo si povedal, mne sa zapáčilo. Nebol si legionárom, ale cítiš ako
            legionár. Bude z teba súci robotník národu. Vitaj medzi nami, brat náš!
     <span class="emphasis">
      <em>
       (Podá
               mu ruku.)
      </em>
     </span>
     Vitaj, nech ti boh pomáha!
    </p>
    <p>
     JURKO
     <span class="emphasis">
      <em>
       (obzerá sa veselo):
      </em>
     </span>
     S vami budem žiť odteraz, bratia moji.
            Už som nie cudzí vo svojej drahej obci, už som doma. Medzi vami je moja budúcnosť a
            šťastie.
    </p>
    <p>
     MICHAL: Uvidíš, ako sa nám zídeš. Ukážeš nám, ako inde žijú a pracujú.
    </p>
    <p>
     JURKO: A vy mne zas, čo u vás máte dobrého a pekného. Bude nám všetkým lepšie.
    </p>
    <p>
     POVOĽNÝ: Nuž, hľa vykľuvalo sa naostatok, čo sa malo vykľuvať. Ostane už len. Ako
            vidím, z písemka nebude nič.
    </p>
    <p>
     UĽKA: A ktovie? Povedal, že nám bude všetkým lepšie.
    </p>
    <p>
     POVOĽNÝ: Lepšie by urobil, keby bedlil na svoje. Chalupa ide na hŕbu, slnce do nej
            svieti; čo bude prorokovať, ako komu bude? Písemko nepodpíše, mám už ako na dlani.
            Prevrátili mu hlavu. I tá kmotra začala ziapať o akýchsi gazdoch. Myslí si, že gazdovať
            je ľan vytierať alebo česať.
    </p>
    <p>
     KATRENA: Ja sa ti nestariem, ale bude sa prichodiť zaobísť bez písma. A možno, nebude
            nám na škodu. Ceny spadli, moc by sme už nezgazdovali. Čo si si z gruntu odložil, nik ti
            nevezme.
    </p>
    <p>
     UĽKA: Ja tiež myslím, že nám bude azda všetkým lepšie.
    </p>
    <p>
     POVOĽNÝ: Bodajže nám bolo! Ale škoda, grunt bol súci. Tej noci sa mi prisnilo, ako mi
            odčítali kôpku papierkov za zbožie. Bola ich kôpka, bola.
    </p>
    <p>
     JURKO
     <span class="emphasis">
      <em>
       (podáva ruku tým, čo ho boli obstali, potom ide okolo stolov, od
               jedného k druhému; prišiel k rodine Povoľného; jemu):
      </em>
     </span>
     Teraz sa už chytro
            spravíme. Po tieto dni prídem, budeme sa zhovárať.
    </p>
    <p>
     POVOĽNÝ: Vieš, synku, že len na to čakám; nech už zvieme, na čom sme.
    </p>
    <p>
     JURKO
     <span class="emphasis">
      <em>
       (Uľke):
      </em>
     </span>
     Prvej mi bolo veľmi ťažko, ale už mi je nie. Dobré
            naučenie som mal od vás, a teraz vám ďakujem. Čo som prvej mal za veľké nešťastie,
            myslím, že sa môže obrátiť na šťastie.
    </p>
    <p>
     UĽKA: Ja vám ďakujem a prajem, aby ste sa cítili medzi nami ako doma.
    </p>
    <p>
     JURKO
     <span class="emphasis">
      <em>
       (poklonil sa jej; k ostatným):
      </em>
     </span>
     Pri takýchto
            prípadnostiach, keď sú rozhovory vážne, v Amerike si zaspievajú. Neviem, či je u vás
            ešte obyčaj spievať. V poli som počul málo spievať, v dedine sa tiež neohláša spev ako
            prvej. Akosi ideme zanemieť. Ja som dnes rozcítený, srdce sa mi rozradovalo; zaspieval
            by si najradšej našu velebnú.
     <span class="emphasis">
      <em>
       (Začne spievať, ostatní vpadnú.)
      </em>
     </span>
     „Slovenský brat, objím si mať…“
     <span class="emphasis">
      <em>
       (Vstanú z miest, snímu klobúky, spievajú
               spoločne.)
      </em>
     </span>
    </p>
    <p>
    </p>
    <p>
     <span class="emphasis">
      <em>
       (Opona)
      </em>
     </span>
    </p>
    <p>
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2579879" name="ftn.id2579879">
        4
       </a>
       ]
      </sup>
      <span class="emphasis">
       <em>
        intravilán
       </em>
      </span>
      (z lat.) — stavebný pozemok uprostred
                  obce
     </p>
    </div>
    <div class="footnote">
     <p>
      <sup>
       [
       <a class="para" href="#id2582671" name="ftn.id2582671">
        5
       </a>
       ]
      </sup>
      <span class="emphasis">
       <em>
        ablegát
       </em>
      </span>
      (z lat.) — poslanec na krajinskom sneme za
                  Rakúsko-Uhorska
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2584838">
       </a>
       Tretie dejstvo
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2584867">
        Prvý výstup
       </a>
      </span>
     </dt>
     <dt>
      <span class="sect1">
       <a href="#id2585000">
        Druhý výstup
       </a>
      </span>
     </dt>
     <dt>
      <span class="sect1">
       <a href="#id2585483">
        Tretí výstup
       </a>
      </span>
     </dt>
     <dt>
      <span class="sect1">
       <a href="#id2585886">
        Štvrtý výstup
       </a>
      </span>
     </dt>
     <dt>
      <span class="sect1">
       <a href="#id2586307">
        Piaty výstup
       </a>
      </span>
     </dt>
     <dt>
      <span class="sect1">
       <a href="#id2586408">
        Šiesty výstup
       </a>
      </span>
     </dt>
     <dt>
      <span class="sect1">
       <a href="#id2586613">
        Siedmy výstup
       </a>
      </span>
     </dt>
     <dt>
      <span class="sect1">
       <a href="#id2586912">
        Ôsmy výstup
       </a>
      </span>
     </dt>
     <dt>
      <span class="sect1">
       <a href="#id2587060">
        Deviaty výstup
       </a>
      </span>
     </dt>
     <dt>
      <span class="sect1">
       <a href="#id2587227">
        Desiaty výstup
       </a>
      </span>
     </dt>
     <dt>
      <span class="sect1">
       <a href="#id2587280">
        Jedenásty výstup
       </a>
      </span>
     </dt>
     <dt>
      <span class="sect1">
       <a href="#id2587354">
        Dvanásty výstup
       </a>
      </span>
     </dt>
     <dt>
      <span class="sect1">
       <a href="#id2587389">
        Trinásty výstup
       </a>
      </span>
     </dt>
     <dt>
      <span class="sect1">
       <a href="#id2587506">
        Štrnásty výstup
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      Ulica v Ondrašovej, vlastne ako rínok, kde do ulice ústi priečna. Cesta ide
            sprava naľavo pomedzi domy. V úzadí domy sedliacke pod šindľom so štítom a hálkou, čo je
            v prostriedku medzi nimi je výstavnejší, s dverami napredku a oblokmi na každej strane,
            pri ňom vráta pod strieškou. Medzi vráty a domom sú dvercia, čo idú na podstenu; k nim i
            k hlavným dverám vedú dva-tri schodíky. Nado dvermi nápis: Potravný spolok. Hlavné dvere
            na Potravnom spolku sú dnes zatvorené.
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2584867">
        </a>
        Prvý výstup
       </h2>
      </div>
     </div>
    </div>
    <p>
     <span class="emphasis">
      <em>
       Jurko a niekoľko mládencov
      </em>
     </span>
    </p>
    <p>
    </p>
    <p>
     JURKO
     <span class="emphasis">
      <em>
       (v ondrašovskom kroji, v krpcoch a prehodenej halene, sviatočne ako
               ostatní mládenci; prichodí s nimi sprava):
      </em>
     </span>
     Málo chybí do štvrtej, mali by
            sa počať schádzať.
    </p>
    <p>
     PRVÝ MLÁDENEC: Sviatky sú. Nebudú sa náhliť.
    </p>
    <p>
     DRUHÝ MLÁDENEC: Nie im je náhlo ani v robotný deň. U nás sa vždy schádzajú pomaly.
    </p>
    <p>
     JURKO: A čo poviete, príde pán doktor?
    </p>
    <p>
     TRETÍ MLÁDENEC: Hovoril, že príde.
    </p>
    <p>
     PRVÝ MLÁDENEC: Nepočuť ešte, že by bol tu.
    </p>
    <p>
     JURKO
     <span class="emphasis">
      <em>
       (rozčúlený):
      </em>
     </span>
     Len aby nevystal! Čo by si ja počal? Toto mi
            bude prvá schôdzka, na ktorej budem, odkedy som doma.
    </p>
    <p>
     DRUHÝ MLÁDENEC: Radšej povedz, že si ju zvolal a zložil dovedna. Len byť bolo by
            málo.
    </p>
    <p>
     JURKO: Veď zvolal, ale nie sám. Koľko sa nás podpísalo?
    </p>
    <p>
     PRVÝ MLÁDENEC: Vieme, ako býva. Jedni sa podpísali, iným ostala starosť na hlave.
    </p>
    <p>
     JURKO: Neurobil som dobre, nie. Mal som ja ísť včera k pánu doktorovi a prikrútiť mu,
            aby prišiel.
    </p>
    <p>
     DRUHÝ MLÁDENEC: Veď si bol už raz s Miškom. Sľúbil sa vám, že príde iste.
    </p>
    <p>
     JURKO: Veď sľúbil. Ale čo je to! A Miška tiež nevidno. Kde zaviazol i on? Len ako nám
            vypadne?
    </p>
    <p>
     TRETÍ MLÁDENEC
     <span class="emphasis">
      <em>
       (smeje sa):
      </em>
     </span>
     Ako po loji. Pán doktor príde, bude
            pekne rečniť a všetko odbaví. Nezvieš ani sám, iba keď sa minie.
    </p>
    <p>
     JURKO: Veď keby len! Poďme, aby bola aspoň svetlica v poriadku, keď sa začnú schodiť.
     <span class="emphasis">
      <em>
       (Všetci odídu dvercami na podstení do dvora Potravného spolku.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2585000">
        </a>
        Druhý výstup
       </h2>
      </div>
     </div>
    </div>
    <p>
     <span class="emphasis">
      <em>
       Ondro a Juráčka
      </em>
     </span>
    </p>
    <p>
    </p>
    <p>
     JURÁČKA
     <span class="emphasis">
      <em>
       (vyjde zľava, sprava Ondro):
      </em>
     </span>
     Ale je moc sveta, Ondrejko?
    </p>
    <p>
     ONDRO: Jesto čosi.
     <span class="emphasis">
      <em>
       (Číta.)
      </em>
     </span>
     Jeden, dva…
     <span class="emphasis">
      <em>
       (Zasmeje
               sa.)
      </em>
     </span>
    </p>
    <p>
     JURÁČKA: Vyhlásili, že vraj o pol štvrtej navlas. Budú už štyri.
    </p>
    <p>
     ONDRO: Príde i pol piatej. Nik nechce ísť popredku, keď sú takto porady. Musíte
            pozhovieť, kým sa rozkývajú.
    </p>
    <p>
     JURÁČKA
     <span class="emphasis">
      <em>
       (pohne plecom):
      </em>
     </span>
     Nedbám, pozhovieme. Nie je zima,
            chvalabohu, dážď nás nebije.
    </p>
    <p>
     ONDRO
     <span class="emphasis">
      <em>
       (obzerá sa po nebi):
      </em>
     </span>
     Pekné časy! Velká noc zelená ako má
            byť.
    </p>
    <p>
     JURÁČKA: Veru sa i zíde. Bolo by dobre, keby spŕchlo. Poschodili by jariny, čo
            nevzišli.
    </p>
    <p>
     ONDRO
     <span class="emphasis">
      <em>
       (obzerá sa po nebi):
      </em>
     </span>
     Hm, pršať sotva spŕchne. Vybralo sa
            na chvíľu.
    </p>
    <p>
     JURÁČKA: Bol si po kúpačkách, Ondrejko?
    </p>
    <p>
     ONDRO
     <span class="emphasis">
      <em>
       (ľahostajne):
      </em>
     </span>
     Veď bol. Dal som sa naviesť. Ale ani kúpačka
            je nie ako kedysi. Všetko berie skazu odrazu, i staré obyčaje. Pokropili sme ich, ale
            iba z hrnčíčka, aby sa rátalo. Indy aké divy bývali! Dievky vliekli na studňu a
            polievali z putne; budete sa pamätať.
    </p>
    <p>
     JURÁČKA: Vystali sme veru. Ledva pustili jedni, zajali nás druhí; oblievali, že sa z
            nás lialo, po hlave. A hneď od svitania čajsi do poludnia. Boli sme i dievky, Ondrejko!
            Zmokli sme do nite, zima nás drvila, že nám zuby hrkotali; a čo nám bolo? Neboli sme
            mľandravé.
     <span class="emphasis">
      <em>
       (Priblíži sa mu, dôverne.)
      </em>
     </span>
     Nášho si dakde nezazrel, keď
            si lietal s nimi?
    </p>
    <p>
     ONDRO: Hej, napopáckal som ho raz, či dva. Boli sme u — u…
     <span class="emphasis">
      <em>
       (Pozerá po
               domoch.)
      </em>
     </span>
     U Paličiakov, potom sme sa trafili u Povoľných. Ale my sme išli,
            keď oni vošli.
    </p>
    <p>
     JURÁČKA
     <span class="emphasis">
      <em>
       (natešená):
      </em>
     </span>
     Ach, u kmotrov!
     <span class="emphasis">
      <em>
       (Živo.)
      </em>
     </span>
     Akože bolo? Rozpovedz.
    </p>
    <p>
     ONDRO: Veď povedám. Pokropili sme ju, trochu sa z nej cedilo. Dali hriateho. No,
            dobrého uvarili. Zajedali sme babou. I zaliepa-
     <span class="emphasis">
      <em>
       (zíva)
      </em>
     </span>
     -ánce boli.
     <span class="emphasis">
      <em>
       (Krúti hlavou.)
      </em>
     </span>
     Celú noc som oka nezažmúril. Makovníky a
            tvarožníky. I vajcia boli, veď viete, všetkého, stôl zakladaný. A čo sme mali robiť?
            Videli sme, že by nás radi odpraviť, nuž sme sa pratali.
    </p>
    <p>
     JURÁČKA
     <span class="emphasis">
      <em>
       (dychtivo):
      </em>
     </span>
     A s kým prišiel, s kým, Ondrejko?
    </p>
    <p>
     ONDRO
     <span class="emphasis">
      <em>
       (ľahostajne):
      </em>
     </span>
     Veď viete, s kým. S
               Ba-a
     <span class="emphasis">
      <em>
       (zíva)
      </em>
     </span>
     -cú-chom. Prišli hulákať, čerti, vytiahli ma za nohy z
            postele. Môžete vedieť, že sa nepohne jeden bez druhého. Vždy čosi varia, dohovárajú sa.
            Kto ich tam vie, čo za kašičku varia, možno i kuľašu. Spýtajte sa ho, vášho. Môže vám
            lepšie povedať ako ja, čo kujú.
    </p>
    <p>
     JURÁČKA
     <span class="emphasis">
      <em>
       (vykladá spevavo):
      </em>
     </span>
     Ach, moje dieťa radostnô! Ako ma ono
            slúcha. Urobilo by, čo mi na očiach vidí. Vždy len v knižkách a s novinkami, a mňa by na
            rukách nosilo, moje dieťa milô. Ale mi nezjaví, čo má. Ledva mi nazrie do domu a zasa
            hybaj, samé konania skrze schôdzku. Bolo mi až hen u pána doktora v meste, už aby len
            prišli k nám urobiť, čo zákon káže. A dnes do dňa zas hybaj skrze tú kúpačku, môj syn
            milý.
    </p>
    <p>
     ONDRO
     <span class="emphasis">
      <em>
       (usmeje sa kyslo):
      </em>
     </span>
     Pravdaže má konania. Túto schôdzku,
            zasa vohľady. Jeden k jednej, druhý k druhej, zasa oba spolu.
    </p>
    <p>
     JURÁČKA
     <span class="emphasis">
      <em>
       (živo):
      </em>
     </span>
     Ku ktorej, Ondrejko, ku ktorej?
    </p>
    <p>
     ONDRO
     <span class="emphasis">
      <em>
       (nedbalo):
      </em>
     </span>
     Nuž váš už len okolo Povoľných, hm, do
            gazdovstva.
     <span class="emphasis">
      <em>
       (Smeje sa.)
      </em>
     </span>
     Nie je blázon, Mišianko. Sadne do hotového,
            bude mu ani pampúch do masla. Všetkého dosť, zvyšok ešte. Má Povoľný, má, čo má, keby sa
            chcel vystatovať. Ale sa radšej pritají, stonie, aby ho neuriekli. Čidali má!
    </p>
    <p>
     JURÁČKA
     <span class="emphasis">
      <em>
       (vykladá):
      </em>
     </span>
     Ach, Ondrejko môj radostný, ako sa mi radi
            vidia! Večný bože, materinské srdce má čo podskočiť od radosti. Ktorá mať v Ondrašovej
            má také dieťa? Urobilo by, čo mi vidí na očiach, do vody by skočilo. A vravíš, s tým
            Bacúchovie?
    </p>
    <p>
     ONDRO
     <span class="emphasis">
      <em>
       (netrpezlivo):
      </em>
     </span>
     Bár by chceli! Ale čerta z pekla. Za
            chovanicou, čo má. Pekne ma previedli, hrom sa mu v pečeni!
    </p>
    <p>
     JURÁČKA
     <span class="emphasis">
      <em>
       (ľútostivo):
      </em>
     </span>
     Ach, čo mi nepovieš, neboráčik!
    </p>
    <p>
     ONDRO: Bol som prekliesnil cestu, bolo ako v hrsti, len ,ham‘, a bola by Pod zeleným
            jaseňom. Ale čerti ho doniesli na ten tanec, na Ondreja, a sám neviem, iba keď sa
            znôtili. Od tých čias je u nich pečený-varený. Dora so mnou ostala, že mi ju bude
            nahovárať; začal som jej bol hotoviť hradu pod ľan, medzi Skalkami. Ale i ona zvrtla, že
            vraj nič, že ju nemôže nakriatnuť. Hrada pôjde podistým pod šošovicu, alebo pod hrach.
            Ak bude ta-á-
     <span class="emphasis">
      <em>
       (zívne)
      </em>
     </span>
     -ákto
     <span class="emphasis">
      <em>
       (obzerá sa po nebi)
      </em>
     </span>
     ,
            na druhý týždeň ju zasejeme. Obriadila mňa Amerika, obriadila, ako svedčí, bodaj ju hus
            pečená kopla!
    </p>
    <p>
     JURÁČKA: A môj Miško, Ondrejko?
    </p>
    <p>
     ONDRO
     <span class="emphasis">
      <em>
       (nechutne):
      </em>
     </span>
     Váš hlavný Miško, aby ho porantalo, tiež sa mi
            odslúžil! Duje s ním, ako hovorím, do jedného vreca. Keď prišli, zavoňali sme my, že sa
            ich ledva vedeli dočkať. Len do nás pchali, čím chytrejšie, aby sme sa vymleli.
     <span class="emphasis">
      <em>
       (S opovržením.)
      </em>
     </span>
     Ako by si nezavoňal, keď sa ťa hľadia striasť.
    </p>
    <p>
     JURÁČKA: Necnej si, Ondrejko. Vieš, kde je dôvera, že sú najradšej medzi sebou. Ach,
            deti moje!
     <span class="emphasis">
      <em>
       (Vykladá natešená.)
      </em>
     </span>
     Ako sa mi radi majú, ako dve
            hrdličky si hrkútajú, a mňa slúcha moje dieťa, čo mi vidí na očiach, vyplní.
     <span class="emphasis">
      <em>
       (Prejde niekoľko chlapov, pozdravia. „Šťastlivé sviatky vinšujeme!“ Juráčka
               a Ondro odpovedajú: „Bože daj i vám!“)
      </em>
     </span>
     Počali sa schodiť, počali.
     <span class="emphasis">
      <em>
       (Z druhej strany zas prídu chlapi, pozdravia a vchádzajú do Potravného
               spolku.)
      </em>
     </span>
     Dobre sa začali trúsiť. Azda vojdeme i my.
    </p>
    <p>
     ONDRO
     <span class="emphasis">
      <em>
       (váhavo):
      </em>
     </span>
     Ja by sa rád sňať s Povoľným.
    </p>
    <p>
     JURÁČKA
     <span class="emphasis">
      <em>
       (živo):
      </em>
     </span>
     Vari je čo, Ondrejko?
    </p>
    <p>
     ONDRO: Nič takého. Krčma sa mi nepáči. Horký hostinec, keď je iba krčma. Že vraj Pod
            zeleným jaseňom, keď je nie jaseň do pása. Nedbal by si zadovážiť jatku; Pod zeleným
            jaseňom by pustil Turoňovi zo Starej Viesky.
     <span class="emphasis">
      <em>
       (Oduševnene.)
      </em>
     </span>
     Mäsiarstvo je remeslo, Marienka. Nemáte v meste mäsiara, aby nemal tri-štyri domy.
            Statok kúpi lacno, mäso predá draho; čo ostane z lacného do drahého, to vopchá do
            kešene. Povoľný je, viete, v Potravnom spolku všetko…
    </p>
    <p>
     JURÁČKA: Aha, ty by si, aby ti bol ako na pomoci.
    </p>
    <p>
     ONDRO: I ja som ho podoprel, kde som mohol.
     <span class="emphasis">
      <em>
       (Hŕbka mládencov zľava.
               Zastanú, obzerajú sa.)
      </em>
     </span>
    </p>
    <p>
     MLÁDENEC: A schodia sa už?
    </p>
    <p>
     ONDRO: Vošlo ich čosi, vošlo. I my, ľaľa, ideme.
    </p>
    <p>
     MLÁDENEC
     <span class="emphasis">
      <em>
       (kývne na ostatných):
      </em>
     </span>
     Nuž poďme, chlapci!
     <span class="emphasis">
      <em>
       (Vchádzajú.)
      </em>
     </span>
    </p>
    <p>
     JURÁČKA: Pôjdem i ja. Len neviem, či nebudem sama.
    </p>
    <p>
     ONDRO: Prídu i ženy, preborte vy ľad!
     <span class="emphasis">
      <em>
       (Sprava zas niečo chlapov a dve-tri
               ženy. Juráčka sa im pripojí.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2585483">
        </a>
        Tretí výstup
       </h2>
      </div>
     </div>
    </div>
    <p>
     <span class="emphasis">
      <em>
       Ondro, Povoľný
      </em>
     </span>
    </p>
    <p>
    </p>
    <p>
     POVOĽNÝ
     <span class="emphasis">
      <em>
       (prichádza sprava):
      </em>
     </span>
     Var’ si sám? Neprišli ešte?
    </p>
    <p>
     ONDRO: Zišlo sa ich. Mali by začať.
    </p>
    <p>
     POVOĽNÝ: Bacúchov je tu?
    </p>
    <p>
     ONDRO: Jeho som nevidel veru.
    </p>
    <p>
     POVOĽNÝ: Zriaďujúci výbor!
     <span class="emphasis">
      <em>
       (Smeje sa.)
      </em>
     </span>
     Dajú si mená,
            nabaláchajú, že akási schôdzka, a potom čo? Výbor nebodaj drieme kdesi za pecou. Takoj
            by veru šiel domov, keby čo nehľadel. Ale vraj má prísť pán doktor; akože nepôjdem, ak
            má prísť. Ťažkal by si veľmi, že sa odťahujem.
    </p>
    <p>
     ONDRO: Pán doktor sa sľúbil; čakajú ho iste.
    </p>
    <p>
     POVOĽNÝ: No, veď preto! Keby nebolo preňho, ale oň… A mám dosť svojej starosti, nie
            to taľafatky.
    </p>
    <p>
     ONDRO: Veď už prídu, len pozhovejte. Beztoho, že sa vás poradím v istej veci.
    </p>
    <p>
     POVOĽNÝ
     <span class="emphasis">
      <em>
       (nedbalo):
      </em>
     </span>
     Nuž?
    </p>
    <p>
     ONDRO: Ja som už odpoly ostal s Turanom zo Starej Viesky, že mu pustím hostinec Pod
            zeleným jaseňom.
    </p>
    <p>
     POVOĽNÝ: Ťaj, synku!
     <span class="emphasis">
      <em>
       (Pomkne klobúk a poškrabe sa.)
      </em>
     </span>
     Ale si sa v
            ňom nabol! Tiež sa nemôžeš zohriať pri jednej veci. Čože si vyňuchal? Iný obchod?
    </p>
    <p>
     ONDRO
     <span class="emphasis">
      <em>
       (pokorne):
      </em>
     </span>
     Ostal som bez pomoci. Ja ako palec po dome
            cudzí a nájomná čeľaď. Viete, nikto nedonesie, každô hľadí odniesť; lebo čo ako, každé
            hrable k sebe hrabú. Prišiel by o všetko. Prv, ako by čo zhonobil, vyzliekli by ma
            donaha.
     <span class="emphasis">
      <em>
       (Ticho, dôverne.)
      </em>
     </span>
     Nájomné ženy, keď riadia, majú kdesi
            vrecúška okolo seba, nepoznať im ich, a v nich nosia ako kavka, bodaj by ich porantalo!
            Nuž že sa dám na mäsiarstvo. Čo kúpiš, predáš. Kúpiš v kuse, rozsekáš na kúsky. Na
            každom zarobíš čo-to, a vyjde hodná hŕbočka.
    </p>
    <p>
     POVOĽNÝ
     <span class="emphasis">
      <em>
       (prikyvuje):
      </em>
     </span>
     Čida! Mäsiarovi neznať biedy. Tvár sa mu
            svieti každému, čo z nej masť ide.
    </p>
    <p>
     ONDRO: Nieto jedného v meste, aby nemal tri-štyri domy.
    </p>
    <p>
     POVOĽNÝ
     <span class="emphasis">
      <em>
       (pozastaví sa):
      </em>
     </span>
     A koľko by si ich chcel mať, synku? Načo
            ti toľké domy, keď si ako palec?
    </p>
    <p>
     ONDRO: Vari už len nebudem sám naveky.
    </p>
    <p>
     POVOĽNÝ
     <span class="emphasis">
      <em>
       (uspokojený):
      </em>
     </span>
     Iba ak tak. Pohľadaj si len dačo,
            pohľadaj, nech ťa vezme rúče do výrobku. Rôčky by boli.
     <span class="emphasis">
      <em>
       (Ondro sa škrabe za
               uchom.)
      </em>
     </span>
     Ohlášky ti dajú bez tútora… Vyňucháš ľahko dáku vdovu, čo má rozum
            a dačo v priečinku, a nech vás už len spriahnu.
     <span class="emphasis">
      <em>
       (Zobzerá sa.)
      </em>
     </span>
     No, a
            teraz, keď som ti už poradil, azda by sme išli.
     <span class="emphasis">
      <em>
       (Ukáže na Potravný
               spolok.)
      </em>
     </span>
    </p>
    <p>
     ONDRO
     <span class="emphasis">
      <em>
       (zastúpi mu cestu):
      </em>
     </span>
     Ja som si rozvážil, či by ste mi
            nedali jatku v Potravnom spolku.
    </p>
    <p>
     POVOĽNÝ
     <span class="emphasis">
      <em>
       (mrzuto):
      </em>
     </span>
     Toť mi je tu, v kešeni — len ju vytiahnuť.
            Nech ti ju tam dajú, synku; ja sa ti na ňu nelakomím.
    </p>
    <p>
     ONDRO: Keby ste sa zaujali. Viete, vaše slovo povážia.
    </p>
    <p>
     POVOĽNÝ
     <span class="emphasis">
      <em>
       (prísne):
      </em>
     </span>
     Moje slovo? A čo som ja komu? Vieš, že ja tú
            kašu nemiešam, ale vy sa obšmietate okolo akýchsi spolkov. Hľadám svoje, to hej, čo oni
            uvaria, budú si chlípať.
    </p>
    <p>
     ONDRO
     <span class="emphasis">
      <em>
       (pokorne):
      </em>
     </span>
     Keby ste chceli nadhodiť…
    </p>
    <p>
     POVOĽNÝ
     <span class="emphasis">
      <em>
       (pozerá naň nahnevaný):
      </em>
     </span>
     Nadhadzovať ja pod cudzie
            hrable? A kto zastal mňa kedy? Stratil si, Ondrejko, slovo, keď mi šli vziať Bacúchovie
            dvor? Vylízaná si ty líška, synku! Vedel si badurkať kohosi, aby nepodpísal písemko.
            Viem ja, kto mu trúbil do uší o vagónoch zbožia, o statku, čo išiel na jarmok, až
            uveril, že na jeho grunte rastú dukáty miesto zemských orechov. A ty si bol hlavný
            kaľafaktor, ty! Šiel si mu zháňať rohy a laty.
    </p>
    <p>
     ONDRO
     <span class="emphasis">
      <em>
       (pomýlený):
      </em>
     </span>
     Prišiel ma prosiť.
    </p>
    <p>
     POVOĽNÝ
     <span class="emphasis">
      <em>
       (rozpajedený):
      </em>
     </span>
     Viem, neboj sa! Vyňuchal si žitnú slamu
            na snopky; v Červenej Lehôtke pätnásť šúp u Krivého Tenkeľa a vari dvadsať u Štefana
            Puchora v Dierovej. Na každej šupe si ty, kotloš, zarobil pol piatej koruny, čo si
            oklamal chýrneho gazdu Bacúchovie. Akoby ja nevedel tvoje chodníky! Rafneš na jednu, zas
            na druhú stranu. Neorieš, neseješ, iba čo narábaš hriešnym jazykom a korunky ukladáš. A
            teraz ešte mäsiarstvo! Ale ja mám vari jatky?
    </p>
    <p>
     ONDRO
     <span class="emphasis">
      <em>
       (pokorne):
      </em>
     </span>
     Ale som ja vedel, gazda, že stojíte o dvor
            Bacúchovie? Nežalovali ste sa sto ráz, že škodujete a idete prísť o všetko? Chudák, pán
            Povoľný, myslel som si, mäkký človek; škoda ho socať do škody. Mne ste povedali, že to
            gazdovstvo ide, Kubo robí, Kubo je.
    </p>
    <p>
     POVOĽNÝ: Loptoš si ty a máš jazyk hladký, i keď ideš uhryznúť. Akoby Turoň išiel
            vychvaľovať búdu, čo kupuje od teba. Nehaníš i ty, čo máš vôľu kúpiť? Dám ja tebe jatky
     <span class="emphasis">
      <em>
       {hrozí mu päsťou)
      </em>
     </span>
     i Potravného spolku, keď si mi pomáhal
            vyšklbnúť krídla a nohy ani komárovi!
    </p>
    <p>
     ONDRO: Kto by sa bol nazdal, že budem chlípať pre Bacúchovie dvor hubovú polievku s
            toľkým korením? Ja som vám vždy žičil, a vy budete banovať, že ste mi spravili krivdu,
            keď bude po nečase
     <span class="emphasis">
      <em>
       (ľútostivo)
      </em>
     </span>
     , keď vyjdem na žobrácku palicu.
    </p>
    <p>
     POVOĽNÝ: Ale ty? Čerti budú tebe, zdravie ti dušu honilo! Dobre si sa zaperil. Za
            popretú slamu vstrčil do kešene poldruhasta korún.
     <span class="emphasis">
      <em>
       (Pokyvuje
               hlavou.)
      </em>
     </span>
     Potrvá mu pošitie, potrvá, chýrnemu gazdovi, z popretej slamy!
     <span class="emphasis">
      <em>
       (Smeje sa zlostne.)
      </em>
     </span>
    </p>
    <p>
     ONDRO: Ani pošitie nemôže trvať naveky. Len už neváľajte na mňa Choč i s Kriváňom.
    </p>
    <p>
     POVOĽNÝ: Budem mať vždy ťažké srdce na teba pre tie šupy. Krivému Tenkeľovi z
            Červenej Lehôtky a Štefovi Puchorovi z Dierovej tiež ohradím poctivosť, keď sa s nimi
            snímem. A zídem sa s nimi, ak boh dá zdravia, tohto Dzura na jarmoku v Márnici. Úfam sa,
            že nebudú vedieť nájsť cestu domov, falošníci.
    </p>
    <p>
     ONDRO: Nože ma už vonkoncom nerozmieste ako červiaka! Ani čert je nie taký čierny,
            ako ho maľujú. Ja sa, vidíte, nehnevám. Majte sa dobre, gazda!
     <span class="emphasis">
      <em>
       (Odíde.)
      </em>
     </span>
    </p>
    <p>
     POVOĽNÝ
     <span class="emphasis">
      <em>
       (sám):
      </em>
     </span>
     Aká pačmaga! Ťaj, na sedem vozov by ma nezobral!
            Ešte dobre, že som mu zrezal rováš; predsa mi čo-to odľahlo.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2585886">
        </a>
        Štvrtý výstup
       </h2>
      </div>
     </div>
    </div>
    <p>
     <span class="emphasis">
      <em>
       Michal, Povoľný
      </em>
     </span>
    </p>
    <p>
    </p>
    <p>
     MICHAL
     <span class="emphasis">
      <em>
       (z ľavej strany):
      </em>
     </span>
     Vy už tu?
    </p>
    <p>
     POVOĽNÝ
     <span class="emphasis">
      <em>
       (nechutne):
      </em>
     </span>
     Zbaláchali ste dedinu, že o štvrtej; bude i
            päť a kde nič, tu nič. Babravá ide i toto robota. Ďakuj bohu, že je sviatok a nieto
            súrnej roboty. I ten pán doktor sa sľúbil; musím mať i naň zreteľ, aby si bojsa nevzal
            na nos. Inakšie veru nevidel by si ma v Potravnom spolku.
    </p>
    <p>
     MICHAL: Boli sme zostali, že založíme čitateľský spolok v Ondrašovej; vedeli sme, že
            sa neodhodíte. Lebo je vec dobrá a potrebná.
    </p>
    <p>
     POVOĽNÝ: Veď už dobrá, nerečiem, ale spolok! Neviem, na čo ti je spolok, keď ideš
            čítať? Ja si zoriem a skosím, čo mám, bez spolkov. Spolky sú čertove volky, iba čo sa v
            nich hryzú. Kto má vôľu čítať, lepšie bude čítať vo svojom príbytku na pokoji ako v
            spolkoch. Nežiaľ ti čítať, keď ti za ušima hučia a hovoria.
    </p>
    <p>
     MICHAL: Áno, hovor a nepokoj zavádza trochu. Ale spolok má zas výhody. Platíme
            neveľký príspevok, že nás nezabolí nikoho, a máme zaň mnoho novín a môžeme si nakúpiť i
            knižiek. Za peniaze, čo dáte na spolok, nemohli by ste nadobudnúť, čo v ňom nájdete.
    </p>
    <p>
     POVOĽNÝ: Veď už nerečiem. To bude, čo ty spomínaš, ako keď sa nás spriahne dakoľko
            gazdov zaopatriť si mláťačku, alebo rezačku. Ja nedbám, spriahajme sa a kúpme knihu
            miesto rezačky. Len aby v nich bolo dačo, a nie kadejaké haraburdy.
    </p>
    <p>
     MICHAL: Knihy vyberieme dobré a v novinách kto nechce, nech nečíta, ako sa klbčia.
    </p>
    <p>
     POVOĽNÝ
     <span class="emphasis">
      <em>
       (zasmeje sa, hodí rukou):
      </em>
     </span>
     To je obyčaj pri pánoch. Kým
            sú pred súdom, sekajú jeden do druhého. Keď vyjdú na ulicu, vedú sa za ruku. Ale už
            nechajme, do čoho nás nič. Tebe som sa zberal dávno čosi povedať. Keď si mi takto
            podbehol, poviem ti z mosta doprosta. Ale sa nenafúkaj, lebo povedz pravdu, prebiješ
            hlavu.
    </p>
    <p>
     MICHAL: Od vás prijmem vďačne i napomenutie, ešte vám zaďakujem. Múdra rada hodná
            viac ako peniaze. Nemám otca, aby mi radil; vás mám ako otca. Veď ste mi krstný otec.
    </p>
    <p>
     POVOĽNÝ: Dobre. Vravíš ako statočný čeľadník. Mám ťa rád, preto som prikryl, keď si
            sa začal mať trochu okolo dievky. A na slove stojím. Keby nebolo slova, veru nedochodilo
            by mi v ňom stáť a bolo by vari múdrejšie zvrtnúť. Lebo keď sme to boli s tvojou materou
            ostali na slove, mal som ako v hrsti, že Bacúchovie dvor ostane na mne. Ale vieš, ako
            prihrnul z Ameriky a ako ho preletelo čosi odrazu, lebo vraj ide sám na grunte robiť.
            Mne nedochodí, môj grunt je neveľký, synku. Pomoci tiež mi netreba toľkej, ešte vládzem.
    </p>
    <p>
     MICHAL: A keď nedochodí
     <span class="emphasis">
      <em>
       (rozložil ruky),
      </em>
     </span>
     lepšie sa vrátiť z
            kratšej cesty, ako banovať.
    </p>
    <p>
     POVOĽNÝ
     <span class="emphasis">
      <em>
       (vystrie ruku):
      </em>
     </span>
     Nože, synku, nie hneď rohy na mňa. Ja
            som spomínal, ako by mi bolo lepšie vziať na prístupky čeľadníka, čo má trochu viac, a
            nie chlapa o škvarke. I to, môj syn, čo tvoj otec sám urobil na škvarku, čo mal! Prečo
            nedal sestre výplatok? Načo sa šiel s ňou deliť na pravé poly?
    </p>
    <p>
     MICHAL: Otec bol taký; nechcel ukrivdiť totke.
    </p>
    <p>
     POVOĽNÝ: Ukrivdiť! Ale už je darmo. Pustil ju do gruntu a ona neužíva. Pán boh ju
            povolal k sebe a pol čiastky je preč, lebo ostalo sirôt.
    </p>
    <p>
     MICHAL: Budú mať moje sestrenice, čo im prišlo po matke. Nech len majú, mne tiež
            ostalo dosť.
    </p>
    <p>
     POVOĽNÝ
     <span class="emphasis">
      <em>
       (prísne):
      </em>
     </span>
     Dosť nemôže byť nikdy. Žiadaj si vždy viac,
            ako máš, ak chceš gazdovať. Nuž čo ako, stojím v slove, hoci mi stará vyhúdala. Ale
            nemaj jej za zle, vieš, aké sú matere. Ale som ti chcel prikrútiť, že by si mal byť
            robotník ako dosiaľ a nie brúsiť rozumom kade-tade. Akosi priveľmi si sa začal vodiť s
            ľuďmi, čo sú ti nie roveň. To kamarátstvo, čo máš, sa mi nepáči.
    </p>
    <p>
     MICHAL: Že idem tu i tu s Jurkom Bacúchovie? A čo sme urobili? Radili sme sa o
            čitateľskom spolku, čo a ako by ho bolo založiť. Viete, že sa prichodí starať o všeličo,
            radiť sa, odkiaľ čo vziať. Nie je ľahko založiť niečo, kde nieto z čoho a ako.
    </p>
    <p>
     POVOĽNÝ: Poviem ti ja, synku, že neškodí zakladať spolky, čo v nich idú čítať, hoci
            veru nie papierky, ale iba z noviniek a knižiek. Bez knihy a bez noviniek, vidíme, sa už
            nezaobídeme. Nuž nehaním ani nekarhám. Ale si tiež myslím, že by sa zišlo založiť peknú
            tablu medzi Skalkami. Je na nej skoro na samom prostriedku skala; nie že by trčala von,
            ale je pod samou zemou. Je ako chrbát dobrého koňa, keď vychudne a má po ňom hrbolce.
            Adam sa bol pozabudol akosi, keď úhoril podjeseň a zaoral čosi hlbšie. Len toľko, že mi
            nedolámal riady. Lemeš šiel odrazu napoly, ani by ho bol preťal, čerieslo tiež neobišlo
            najlepšie. Skalu by bolo najlepšie vyvážiť, nech nezavadzia Adamovi, keď zas pôjde tablu
            orať. Lebo vidíš, synku, keď máš zeme málo a viac jej nemáš odkiaľ vziať, musíš začať
            orať dohlboka to neveľa, čo máš. Nech sa mŕtva zem, čo je tam hlbšie, pohýbe a začne
            dávať, čo má, gazdovi; keď sa nemôžeš šíriť, dávaj sa do hĺbky. Zasa vidíš; lúka v
            Slintavej tiež by nemala tak ostať, lebo spod nej vymoká. Radšej by si ty i na nej
            založil poriadny garád, aby cezeň stekalo a nemuseli z nej kosiť kyslú trávu a kadejakú
            praslicu, že sa statok nemá ani do nej, čo mu stŕpnu zuby, keď ju ide žrať.
    </p>
    <p>
     MICHAL
     <span class="emphasis">
      <em>
       (stratený v myšlienkach):
      </em>
     </span>
     Veru hej, bude treba poprezerať
            všetky zeme a lúky, pohľadať, kde čo zavadzia a chytiť sa do veľkej, tuhej roboty. Na
            národa roli dedičnej nájdu sa možno pod samou oráčinou skaly, a nedajú hlbšie zaorať.
            Bude ich treba vyvážiť a povyhadzovať, ak chceme orať dohlboka, pohýbať i mŕtvu zem, aby
            nehlivela. Nivy možno premokajú na miestach, nedbalosťou i zaostalosťou. Treba kopať
            hlboké jarky, spúšťať nezdravé vody, aby nivy ozdraveli a zakvitli voňavým kvietím.
    </p>
    <p>
     POVOĽNÝ
     <span class="emphasis">
      <em>
       (hľadel naňho udivene; neveril, že je to on):
      </em>
     </span>
     Nuž bedli,
            synku, kde robíš. Nie iba vyhládzať a porovnať odhora, aby sa oku páčilo; choď najhlbšie
            do svojej zeme. Ozajstného roľníka ctí ozajstná, hlboká robota, čo ide na samé dno a je
            veľmi ťažká. Nebude hľadať pletky a cifričky, bude sa vodiť s trpezlivými robotníkmi, čo
            vedia popľuť dlane; veru nie s čeľadníkmi, čo nevieš, skadiaľ prišli a čo majú pred
            sebou.
    </p>
    <p>
     MICHAL
     <span class="emphasis">
      <em>
       (vytýka):
      </em>
     </span>
     Zasa na Jurka, a dneska ste nás uctili, keď sme
            boli u vás.
    </p>
    <p>
     POVOĽNÝ: Moja stará je taká, synku. Nikdy sa do ničoho nestarie, neborká, ale už len
            ťahá jednostaj svojou brázdou. Ja pozerám i na tie veci z druhého kraja. Keď prídu do
            poctivého príbytku, nevyženiem, ale nesadnem im na lep, keď sa vyobliekajú po roľnícky.
            Nejeden by sa obliekol po sedliacky, lebo je v sedliackom teplejšie, ušije nám ho náš
            krajčír, zo súkna, čo si sami napradieme a natkáme z poriadnej vlny, a nie z ktovieakej
            srsti, klkov, alebo plsti a handár. Keby páni boli priemyselní a vedeli si obleky priasť
            a tkať sami, bolo by im lepšie a nosili by sa lepšie, ako sa nosia. Zato kto sa oblečie
            po sedliacky, nech si nemíva hneď, že je roľník ako ja, ako ty. Nech ukáže ruky, či sú
            vyrobené, nech ukáže dnuka, či je srdce naše. Kto sa chce nosiť po našsky, nedbám, nech
            sa nosí, ale nech i myslí po našsky i žije ako my.
    </p>
    <p>
     MICHAL: On robí všetko ako my. I chovu má ako my.
    </p>
    <p>
     POVOĽNÝ: Veď ho uvidíme, uvidíme pri robote, keď mu príde hnoj kydať, alebo pne váľať
            v hore, čo je za robotník! Kto mu ich bude kálať toho leta?
    </p>
    <p>
     MICHAL: Okolo stavov robí ako ktorýkoľvek robotník.
    </p>
    <p>
     POVOĽNÝ: Čo mu treba okolo stavov robiť? Gazda nech si dozerá na svoje a na ľudí, ako
            mu robia. Jedného som už vyctil, a tebe sa tiež neprepečie. Čo si mal na jeho streche?
            Chce byť gazda, nech si pošíva deravé strechy.
     <span class="emphasis">
      <em>
       (Zasmeje sa.)
      </em>
     </span>
     He-he-he, a čo to bola, synku, za slama, čo ste mu vy, gazdovia, zjednali? Popretá, vraj
            — hm, bola, čo mu doviezol krivý Tenkeľ z Červenej Lehôtky a Púchor Štefan z Dierovej.
            Akí ste sa to gazdovia spriahli!
    </p>
    <p>
     MICHAL: Ej, veru nie! Popretú sme neprijali; museli zas doviesť zdravú. Dosť sa
            odhrýzal Tenkeľ a ešte väčšmi Púchor, ale sme sa nedali; ukázali sme im, že nás nebudú
            mať za bláznov.
    </p>
    <p>
     POVOĽNÝ: Nože no, hľaď, ako ukázali, he-he-he, že sa nedajú mať za bláznov! Ale už či
            ukázali, už či neukázali, nebudeš sa s ním vodáckať. Môj zať, ak chce byť zaťom, nebude
            mať kadejaké kamarátstva; bude rúče bedliť v dome, vo dvore a po poli. Ani po dome nie
            veľmi. Dom je dom, nech si v ňom poradia ženy. My chlapi už len zadné stavy a humno.
    </p>
    <p>
     MICHAL: Vy viete najlepšie, ako bude treba robiť.
     <span class="emphasis">
      <em>
       (Prihrnie sa viac
               mládencov i dievok. Z Potravného spolku vyšiel Ondro Straka.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2586307">
        </a>
        Piaty výstup
       </h2>
      </div>
     </div>
    </div>
    <p>
     <span class="emphasis">
      <em>
       Ondro, noví príchodzí a predošlí
      </em>
     </span>
    </p>
    <p>
    </p>
    <p>
     ONDRO: Aby ste už vraj šli. Čakajú na vás.
    </p>
    <p>
     POVOĽNÝ: A ako čakajú, keď my čakáme.
    </p>
    <p>
     ONDRO: Nuž tak; čakajú tamdnu, či prídete. Ja som im povedal, že ste tu hodnú chvíľu.
    </p>
    <p>
     POVOĽNÝ: Tiež rúča robota! My zas čakáme ich; mohli sme sa načakať do takto roka. Pán
            doktor prišli?
    </p>
    <p>
     ONDRO: Prídu, čakajú ich čochvíľa.
    </p>
    <p>
     POVOĽNÝ: Prišiel som najviac skrz nich, aby si neťažkali. Nebol by sa ustával, keby
            neprišli.
    </p>
    <p>
     JEDNA DIEVKA: A vojdeme i my?
    </p>
    <p>
     ONDRO: Akože, cipôčky moje, len poďte!
    </p>
    <p>
     INÁ DIEVKA: Nebude hádam miesta!
    </p>
    <p>
     ONDRO: Vypradieme miesta. Stisneme sa, he-he-he! Dobrých sa moc zmestí.
     <span class="emphasis">
      <em>
       (Chichot medzi dievkami.)
      </em>
     </span>
    </p>
    <p>
     MLÁDENEC: Čakajte tuná. Budete kričať: Sláva!
    </p>
    <p>
     DIEVKA: Len aby nebolo dlho.
    </p>
    <p>
     MLÁDENEC: Azda nie, keď pán doktor neprišli. Keby boli oni — hm, neviem, či by nám
            neboli museli doniesť i večeru.
     <span class="emphasis">
      <em>
       (Povoľný, Michal a mládenci do
               domu.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2586408">
        </a>
        Šiesty výstup
       </h2>
      </div>
     </div>
    </div>
    <p>
     <span class="emphasis">
      <em>
       Dievky, Katrena, Uľka
      </em>
     </span>
    </p>
    <p>
    </p>
    <p>
     KATRENA
     <span class="emphasis">
      <em>
       (dievky na stranu v hŕbke):
      </em>
     </span>
     Mali sme čo chodiť! Nebude
            vidno iba ľudí.
     <span class="emphasis">
      <em>
       (Dievkam.)
      </em>
     </span>
     A čo nevojdete?
    </p>
    <p>
     DIEVKY: Izba je nabitá. Nemá vraj kde jablko prepadnúť.
    </p>
    <p>
     KATRENA: A čo načakáte vonku?
    </p>
    <p>
     INÁ DIEVKA: Azda zvieme, čo sa bude robiť. Budú vychodiť. Počujeme, čo vravia.
    </p>
    <p>
     UĽKA: Náš otec išiel?
    </p>
    <p>
     DIEVKA: Toť ho volali. Že vraj bez neho sa nemôžu zaobísť.
    </p>
    <p>
     UĽKA
     <span class="emphasis">
      <em>
       (materi):
      </em>
     </span>
     No, vidíte. Počkáme otca.
    </p>
    <p>
     KATRENA: Moja dievka, pre mňa; ja sa ti nestariem. Ale raz neviem, čo ti zišlo na um.
            Že sa vyvalím aspoň popoludní, od rána sme sa narobili, odprávať toľký svet, posluhovať
            a vynukovať. A ty: Poďme, mamo, kým si ma nevypoďkala.
    </p>
    <p>
     UĽKA
     <span class="emphasis">
      <em>
       (vytýka):
      </em>
     </span>
     Celá dedina príde. Mišo bude tiež tu kdesi.
    </p>
    <p>
     KATRENA
     <span class="emphasis">
      <em>
       (vykriví ústa, pohne plecom):
      </em>
     </span>
     Ejha, veru Mišo!
    </p>
    <p>
     UĽKA: Inokedy vám boli dobrí, Mišo a jeho mať.
     <span class="emphasis">
      <em>
       (Rozčúlene.)
      </em>
     </span>
     Teraz nechcete ani slýchať.
    </p>
    <p>
     KATRENA: Veru nie. Dosť som sa naduplikovala, že je ťuťmák. Ale tvoj otec si nedá
            povedať. A tebe sa nestariem, ale tiež poviem, dievčička, kde si dela oči.
    </p>
    <p>
     UĽKA
     <span class="emphasis">
      <em>
       (ľútostivo):
      </em>
     </span>
     Od rána ma zjedáte, mamo. Čo som vám urobila?
    </p>
    <p>
     KATRENA
     <span class="emphasis">
      <em>
       (prísne):
      </em>
     </span>
     Ja sa ti nestariem, dievka moja, ale schybila
            si, veľmi schybila. Od rána si neviem miesta. Aký čeľadník, mládenec ako hora! Z Ameriky
            mu vraj ide moc peňazí. Popredal akési sklepy a priechody a či obchody. Viem, že čosi
            moc utŕžil. Bohatý mládenec, a otec tak šprihať naňho, a ty var’ ešte horšie.
    </p>
    <p>
     UĽKA
     <span class="emphasis">
      <em>
       (ľútostivo):
      </em>
     </span>
     Ja som nešprihala. Ani som s ním nevravela,
            iba čo ten raz na muzike.
    </p>
    <p>
     KATRENA: Bolo toho razu dosť. Dobre ste ho kliesnili! Nie ste mi roveň, vy taký a
            taký!
     <span class="emphasis">
      <em>
       (Uľka sa skrúca netrpezlivo.)
      </em>
     </span>
     Veru, dobre si ho vyctila. On
            sa nešiel prosiť mnoho. Sadol si k Marienke, a z reči do reči vidíš, čo vykvitlo!
            Marienka, chýrna kamarátka! Bolo ti treba kamarátstva? A teraz sa vyškiera, jašterica! A
            tej starej devle, tej vysvetlím, Smoliaričke, líškavej Dore, ako vie kopať jamy!
    </p>
    <p>
     UĽKA: Nemám nikde pokoja. Neviem, kde sa obrátiť.
    </p>
    <p>
     KATRENA: Pre tvoj nerozum. Bolo ho nadobývať. Slúchať, čo vravia starší. Ja sa ti
            nestariem, ale či ho bolo treba odpraviť? Nemohla si ho zaobísť rúče; takto a takto?
            Mohla si ho, ak si chcela, okolo prsta okrútiť. Viem ja, akí sú, keď sú buchnutí. Môžeš
            ich skrúcať, ako chceš. Keď by ti bol raz v hrsti, bolo mu založiť poriadne zubadlo,
            dievka moja. Bolo by mu ľahko sputnať nôžky, aby nezabehli ďaleko. Nebol by sa mohol
            ťahať do Ameriky; bol by sa obšmietal okolo ženy. Viem ja, akí sú, len mu potraf do
            nôty.
     <span class="emphasis">
      <em>
       (Uľka sa odvrátila, počúva netrpezlivo, so sklonenou hlavou.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2586613">
        </a>
        Siedmy výstup
       </h2>
      </div>
     </div>
    </div>
    <p>
     <span class="emphasis">
      <em>
       Dora, Marienka, predošlé
      </em>
     </span>
    </p>
    <p>
    </p>
    <p>
     DORA: My sme sa nebodaj oneskorili!
    </p>
    <p>
     KATRENA: A kde chodíte? Svet je všetko dnu.
     <span class="emphasis">
      <em>
       (Ukazuje k domu. S
               narážkou.)
      </em>
     </span>
     Podistým iba na vás čo čakajú.
    </p>
    <p>
     DORA: Poradia si tá i bez nás. Ako sa vám minuli sviatky?
    </p>
    <p>
     KATRENA: Ešte ta, kmotrička. Bolo čosi kúpačov. I u vás ich nebodaj bolo.
     <span class="emphasis">
      <em>
       (Marienke.)
      </em>
     </span>
     Ťa vyoblievali?
    </p>
    <p>
     MARIENKA
     <span class="emphasis">
      <em>
       (veselo):
      </em>
     </span>
     Moc ich bolo, veľmi moc. A ty, Uľka? Mňa zima
            drvila ešte na poludnie.
    </p>
    <p>
     UĽKA
     <span class="emphasis">
      <em>
       (ľútostivo):
      </em>
     </span>
     Ach, mne neublížili. Nebolo sa mi treba veľmi
            pokrývať.
    </p>
    <p>
     MARIENKA
     <span class="emphasis">
      <em>
       (dôverne):
      </em>
     </span>
     Ale bol Miško a Jurko.
    </p>
    <p>
     UĽKA
     <span class="emphasis">
      <em>
       (pohla plecom):
      </em>
     </span>
     Hej, neobišli nás, aby sa rátalo. Do vás
            išli vďačnejšie.
    </p>
    <p>
     MARIENKA: Hneď zavčas rána. Vyoblievali ma, a že ma odvedú na studňu, po
            starosvetsky. Stryná nakričala na nich.
    </p>
    <p>
     UĽKA
     <span class="emphasis">
      <em>
       (pichľavo):
      </em>
     </span>
     Keď ťa len vyoblievali!
    </p>
    <p>
     KATRENA
     <span class="emphasis">
      <em>
       (Dore):
      </em>
     </span>
     A vy, kmotra, od nás bočíte akosi. Čože sme vám
            urobili?
    </p>
    <p>
     DORA: Ach, kmotrička moja, čo by mala bočiť?
    </p>
    <p>
     KATRENA: Hádam vám dačo sadlo na nos.
    </p>
    <p>
     DORA: Ale mne? Ani márnej veci. Iba čo je viac roboty.
    </p>
    <p>
     KATRENA
     <span class="emphasis">
      <em>
       (pozrie na ňu ostro):
      </em>
     </span>
     Azda vyprávate dievku? Šijete,
            možno, periny?
    </p>
    <p>
     DORA
     <span class="emphasis">
      <em>
       (v rozpakoch):
      </em>
     </span>
     Ach, horké naše periny!
    </p>
    <p>
     KATRENA: Dievka je pod čepiec. Od Veľkej noci do Šichsvätých môže sa vydať. Nebude
            zavadzať advent ani pôst.
    </p>
    <p>
     DORA: Ja ju nevyháňam. Môže pozhovieť.
    </p>
    <p>
     KATRENA
     <span class="emphasis">
      <em>
       (s narážkou):
      </em>
     </span>
     Akože, kým sa mladý zať spraví. Ide vraj
            byť uňho, ako vraj u staroveského grófa. Sa narobili, dvíhať dom od gruntu; dva kláty
            vraj podšmykli podeň. Zem vraj idú ubiť pod izbu, dajú tvrdé dosky, čo doviezli z
            koľajníckej píly. Nuž budú mať pod nohami ako u staroveského grófa.
    </p>
    <p>
     DORA: Hej, pekne bude. Obloky vypílili, vyjdú trochu širšie a hodne vyššie. Budú sa
            otvárať na dvoje krídel.
    </p>
    <p>
     KATRENA: No, hľaďteže, hľaďte! Pomedzi rámy prídu nebodaj vankúšiky do tých oblokov.
    </p>
    <p>
     DORA: Nuž bolo by veru škoda napchať pilín alebo machu…
    </p>
    <p>
     KATRENA: Do pitvora dal vraj akési dlážky.
    </p>
    <p>
     DORA: Veru hej, nie sú veľké, ale sú nie z kameňa. Majú po sebe tulipány, hladké sú
            ako zrkadlo.
    </p>
    <p>
     KATRENA: Len by sa kto na nich neustrel v zime, keď bude snehu a klzko.
    </p>
    <p>
     DORA: Veru ľahko sa pošmyknúť. Zlô sa dlho nerobí.
    </p>
    <p>
     KATRENA: Ďakujeme vám, kmotrička, za všetku lásku.
     <span class="emphasis">
      <em>
       (Marienke.)
      </em>
     </span>
     A
            tebe, dievčička, tiež. Dobre ste sa odslúžili obe, dobre veru.
    </p>
    <p>
     DORA: Ale ja?
    </p>
    <p>
     KATRENA: I jedna i druhá. Každá po troche. Dobre ste nám podrazili nohy! A keby ste
            aspoň šli na zdravú stranu. Ale sa ešte prídete líškať.
    </p>
    <p>
     UĽKA
     <span class="emphasis">
      <em>
       (Marienke):
      </em>
     </span>
     Aby si sa nepošmykla na tej dlážke!
    </p>
    <p>
     MARIENKA: Ja sa nebojím.
     <span class="emphasis">
      <em>
       (Smeje sa.)
      </em>
     </span>
     Málo ja po nej pochodím.
    </p>
    <p>
     UĽKA: Nuž nie po nej, to viem. Prestrieš rohože alebo koberce ako u staroveského
            grófa.
    </p>
    <p>
     MARIENKA: Iste si ich prestrie, komu príde po nich chodiť.
    </p>
    <p>
     UĽKA
     <span class="emphasis">
      <em>
       (citne):
      </em>
     </span>
     A ja ťa mala, Marienka, za najlepšiu kamarátku!
    </p>
    <p>
     MARIENKA: A ja teba. Ale teraz neviem, čo sa ti robí.
    </p>
    <p>
     UĽKA
     <span class="emphasis">
      <em>
       (prudko):
      </em>
     </span>
     Čo by si ty vedela, falošnica! Veď ty zvieš, keď
            sa vysuším ako trlo a pôjdem pod lipy. Nebudem ti dlho zavadzať. Budeš ma mať na
            svedomí. Prídem v noci, vieš, v rubáši s podviazanou bradou. Budem ti strašiť po dome,
            trieskať v kuchyni s hrnci a ťapšami. Slúžka sa ti neobstojí. Hej, za tvoju faloš! Sama
            si budeš drhnúť tú nóbl zem a cifrované dlážky po pitvore.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2586912">
        </a>
        Ôsmy výstup
       </h2>
      </div>
     </div>
    </div>
    <p>
     <span class="emphasis">
      <em>
       Adam a predošlí
      </em>
     </span>
    </p>
    <p>
    </p>
    <p>
     ADAM
     <span class="emphasis">
      <em>
       (Katrene, zadychčaný):
      </em>
     </span>
     A kde je gazda?
    </p>
    <p>
     KATRENA
     <span class="emphasis">
      <em>
       (rozčúlená, mrzute):
      </em>
     </span>
     Tam ti je!
     <span class="emphasis">
      <em>
       (Ukáže na
               spolok.)
      </em>
     </span>
    </p>
    <p>
     ADAM
     <span class="emphasis">
      <em>
       (hľadí na ňu udivený):
      </em>
     </span>
     A čo vám je, gazdiná?
    </p>
    <p>
     KATRENA
     <span class="emphasis">
      <em>
       (zlostne):
      </em>
     </span>
     Toť budem sa ti spovedať!
    </p>
    <p>
     ADAM: Akísi vojaci hľadajú gazdu.
    </p>
    <p>
     UĽKA
     <span class="emphasis">
      <em>
       (zľakne sa):
      </em>
     </span>
     Vojaci?
    </p>
    <p>
     ADAM: Pravdaže vojaci. Majú takú čiapku, i kabát s gombíkmi, bajúzy po samé uši.
            Vojaci, bisťubohu, naozajstní! Zhľadávajú ho a do mňa, kde je. Aby im ho zaraz
            vystanovil.
    </p>
    <p>
     KATRENA: Vystanoviť gazdu!
    </p>
    <p>
     ADAM: Gazdu veru! Že vraj či je živý alebo mŕtvy!
    </p>
    <p>
     KATRENA: Mŕtvy? Bože, odpusť hriechy! Čože je to?
    </p>
    <p>
     ADAM: Veď i ja im tak. Ale ja, reku, viem, kde chodí? Ale ho ja mám na motúziku?
    </p>
    <p>
     KATRENA: Nuž hej, Adamko, čo si ty vedel?
    </p>
    <p>
     ADAM: Ale oni do mňa strmo, že nebudú čakať, aby šiel poň, čo hneď zo zeme ho
            vyhriebsť.
    </p>
    <p>
     KATRENA: Nuž ale majú oni boha pri sebe?
    </p>
    <p>
     ADAM: Mrcha sú ľudia. Dupkajú takto
     <span class="emphasis">
      <em>
       (dupká tuho),
      </em>
     </span>
     aby ho šiel
            takoj hľadať. Nuž som prišiel, ľaľa.
    </p>
    <p>
     KATRENA: Preboha, zataj ho! Povedz im, že šiel na jarmok.
    </p>
    <p>
     ADAM: Keď oni, že ho idú čakať. Sedia vám na prahu. Bisťubohu, ani vás nepustia do
            domu.
     <span class="emphasis">
      <em>
       (Obzrie sa.)
      </em>
     </span>
     Ná — pritaj ho len, pritaj, keď sú tu!
     <span class="emphasis">
      <em>
       (Ukáže vpravo. Všetko sa zbehne pozerať, čo sa stalo.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2587060">
        </a>
        Deviaty výstup
       </h2>
      </div>
     </div>
    </div>
    <p>
     <span class="emphasis">
      <em>
       Listonoš a predošlí
      </em>
     </span>
    </p>
    <p>
    </p>
    <p>
     LISTONOŠ: Zhľadávam pána Povoľného. Po celej dedine ho nemôžem nájsť. Ja že mi ho
            nájde tento človek, ale tiež mu je nie náhlo. Povedzte mi, preboha, kde je?
    </p>
    <p>
     KATRENA
     <span class="emphasis">
      <em>
       (preľaknutá):
      </em>
     </span>
     A vari je dačo?
    </p>
    <p>
     LISTONOŠ: Musí byť čosi; taký list!
    </p>
    <p>
     KATRENA: Aký, pre pána boha?
    </p>
    <p>
     LISTONOŠ
     <span class="emphasis">
      <em>
       (s hrozbou):
      </em>
     </span>
     Expres!
    </p>
    <p>
     KATRENA: A čo je to zas? Vari od súdu, alebo z berného úradu!
    </p>
    <p>
     LISTONOŠ: Rovno z expedície.
    </p>
    <p>
     KATRENA: A kde je to?
    </p>
    <p>
     LISTONOŠ
     <span class="emphasis">
      <em>
       (vysvetľuje):
      </em>
     </span>
     Expedícia je na úrade. Ako prihrmel, hneď
            ma dali volať. A nešťastný Krištof ber kapsu a nohy na plecia. Hybaj rovnou cestou do
            Ondrašovej. Povážte si, v druhý sviatok veľkonočný, keď si iní voľkajú.
    </p>
    <p>
     KATRENA: Veru ozaj. A čo ste sa šli ustávať? Mohli ste počkať do zajtra, alebo ho
            poslať po susede Zubrovie. Chodieva každé ráno do mesta s mliekom.
    </p>
    <p>
     LISTONOŠ
     <span class="emphasis">
      <em>
       (vyvalí oči):
      </em>
     </span>
     Do zajtra? Keby mu ho ja neoddal hupkom,
            zajtra by vyfrkol zo služby. Čo si myslíte? Do zajtra a kadejako po susedách a pani
            matkách? Len sa ho striasť čím skôr, diabla. Musí v ňom byť čosi. Nech ja mám podpis a
            potom nech bude, čo chce.
    </p>
    <p>
     DORA: A kde je ten expres?
     <span class="emphasis">
      <em>
       (Katrene, starostlive.)
      </em>
     </span>
     Kmotrička,
            trasiem sa ako libačka, čo ma predesil. Srdce mi, verte, búcha ako zvon.
    </p>
    <p>
     KATRENA
     <span class="emphasis">
      <em>
       (s narážkou):
      </em>
     </span>
     Veru hej. Na nás sa už hrnie zo všetkých
            strán nešťastie za nešťastím. Môj starý je čosi tiež na vine, ale zasa, aby ho zašiel
            akýsi expres!
     <span class="emphasis">
      <em>
       (Listonošovi.)
      </em>
     </span>
     A je veľký?
    </p>
    <p>
     LISTONOŠ: Nie je najväčší.
     <span class="emphasis">
      <em>
       (Netrpezlivo.)
      </em>
     </span>
     Len keby bol tu!
            Nedbal by ho oddať, čerta, a mať pokoj.
    </p>
    <p>
     MARIENKA: Iba ak by ste prešli do domu.
     <span class="emphasis">
      <em>
       (Ukáže na spolok.)
      </em>
     </span>
    </p>
    <p>
     KATRENA: A majte ľútosť nad starým. Všetko sa naň hrnie.
     <span class="emphasis">
      <em>
       (Listonoš ide
               chytro.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2587227">
        </a>
        Desiaty výstup
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, bez listonoša
      </em>
     </span>
    </p>
    <p>
    </p>
    <p>
     KATRENA
     <span class="emphasis">
      <em>
       (dievkam):
      </em>
     </span>
     Ach, kvietky moje! Ako mi je! Čo by var’ išla
            daktorá pozrieť, čo sa tam robí.
    </p>
    <p>
     JEDNA DIEVKA: Ja sa bojím.
    </p>
    <p>
     DRUHÁ DIEVKA: Ja by vďačne šla, ale sa trasiem na celom tele.
    </p>
    <p>
     DORA
     <span class="emphasis">
      <em>
       (odhodlane):
      </em>
     </span>
     Pôjdem ja! Nech sa robí, čo chce. Dám vám znať
            za horúca, čo bude.
     <span class="emphasis">
      <em>
       (Odbehne do domu.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2587280">
        </a>
        Jedenásty výstup
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, bez Dory
      </em>
     </span>
    </p>
    <p>
    </p>
    <p>
     KATRENA: Kto by bol povedal, čo nás ide potkať! Dnes na poludnie boli sme ešte
            radostní.
    </p>
    <p>
     UĽKA: Ach, veru ste neboli, mamo!
    </p>
    <p>
     KATRENA: Hej, od rána ma svrbelo pravé oko. Bude čosi, hneď som povedala.
    </p>
    <p>
     ZO ZÁKULISIA DORIN HLAS: Už mu ho dali.
    </p>
    <p>
     KATRENA: Už ho má! Čože bude teraz?
    </p>
    <p>
     DORIN HLAS: Už sa podpísal do knižočky.
    </p>
    <p>
     KATRENA: Čo sa šiel podpisovať? Teraz na ňom prischne!
    </p>
    <p>
     DORIN HLAS: Obzerá ho, čo je na zadku. Napísaný je fiškál. Od fiškála je.
    </p>
    <p>
     KATRENA: Iné nám už netreba! Keď ti fiškál odpíše, nebude zadarmo.
     <span class="emphasis">
      <em>
       (Dora sa
               zjaví pred domom.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2587354">
        </a>
        Dvanásty výstup
       </h2>
      </div>
     </div>
    </div>
    <p>
     <span class="emphasis">
      <em>
       Dora, predošlí
      </em>
     </span>
    </p>
    <p>
    </p>
    <p>
     DORA: Nestalo sa nič. Prečítali ho, kmotor povedal rúče: „To skrze spolok.“ Položil
            ho len tak na stôl. Kmotrička, nemáte sa čo ľakať. Ach, či mi odľahlo!
    </p>
    <p>
     KATRENA: A mne! Chvalabohu, keď sa len nič nestalo.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2587389">
        </a>
        Trinásty výstup
       </h2>
      </div>
     </div>
    </div>
    <p>
     <span class="emphasis">
      <em>
       Listonoš a predošlí
      </em>
     </span>
    </p>
    <p>
    </p>
    <p>
     LISTONOŠ
     <span class="emphasis">
      <em>
       (príde k nim):
      </em>
     </span>
     Keď som ho len oddal! Podpis mám.
     <span class="emphasis">
      <em>
       (Udrie sa po kapse.)
      </em>
     </span>
     A teraz rušaj!
    </p>
    <p>
     KATRENA: Ja len banujem, že som nie doma. Máme hriateho, čo ostalo od rána; mohli ste
            sa zohriať.
    </p>
    <p>
     LISTONOŠ: Dobre ma zohrialo! Zaberať z mesta do Ondrašovej! Vidíte
     <span class="emphasis">
      <em>
       (zodvihne čiapku)
      </em>
     </span>
     , ako sa mi štica parí.
    </p>
    <p>
     KATRENA: Bolo by vás ochladilo.
    </p>
    <p>
     LISTONOŠ: Nebolo by od veci. Hriate je na všetko; v zime hreje, v lete chladí, ako
            poriadny kožuch. Zíde sa v zime, v lete; len ho obrátiť vlnou dnuka alebo vonka.
    </p>
    <p>
     KATRENA: Ak by ste chceli pozhovieť, kým sa starý obriadi, mohli by ste sa ohlásiť u
            nás.
    </p>
    <p>
     LISTONOŠ: Veru by nezohrdil, keby bolo tu. Ale keď prichodí čakať, radšej pôjdem.
            Bude ma vyzerať kmotor Žabka u Mochúľa, na tartlík, čo sme sa naň zhovorili na sviatky.
            Nebude sa ma môcť dočkať. Nuž necháme si radšej na druhý raz, keď vám zas dačo donesiem.
    </p>
    <p>
     KATRENA: Bože uchovaj! Príďte koľko ráz chcete, ale mi nenoste nikdy nič do domu;
            ešte by ochorela. Bolo mi i tohto dosť.
    </p>
    <p>
     LISTONOŠ: Viete, veru že by ja nerád. Ale kde sa podeješ, keď ti prihrmí expres! Čo
            bys’ bol mŕtvy, musíš skočiť na rovné nohy.
     <span class="emphasis">
      <em>
       (Odíde.)
      </em>
     </span>
    </p>
    <p>
     <span class="emphasis">
      <em>
       (Z Potravného spolku vyletela hŕba mládencov. Za nimi sa hrnie ostatný svet.
               Živý rozhovor po skupinách.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2587506">
        </a>
        Štrnásty výstup
       </h2>
      </div>
     </div>
    </div>
    <p>
     <span class="emphasis">
      <em>
       Povoľný, Jurko, Michal, Juráčka, občania a predošlí
      </em>
     </span>
    </p>
    <p>
    </p>
    <p>
     POVOĽNÝ
     <span class="emphasis">
      <em>
       (vykračuje si slávnostne medzi Jurkom a Michalom; čo vyšli pred
               nimi, vystupujú sa, robia ulicu):
      </em>
     </span>
    </p>
    <p>
     MLÁDENEC: Sláva nášmu predsedníkovi! Sláva, sláva!
     <span class="emphasis">
      <em>
       (Kývajú
               klobúkom.)
      </em>
     </span>
    </p>
    <p>
     ONDRO STRAKA
     <span class="emphasis">
      <em>
       (vyhodí klobúk):
      </em>
     </span>
     Máme predsedu! Náš pán Povoľný
            nech žije!
    </p>
    <p>
     POVOĽNÝ
     <span class="emphasis">
      <em>
       (usmiaty):
      </em>
     </span>
     No, dobre, dobre, chlapci. Máte ho, držte si
            ho. Ale mne to nebolo treba. Mám dosť svojej starosti.
    </p>
    <p>
     JURKO: Budeme vám pomáhať. Vy budete rozkazovať ako bača na salaši, a my slúchať.
    </p>
    <p>
     KATRENA: Ja sa ti nestariem, starý. Ale len ako ty to obriadiš; nemohli zapriahnuť
            iného?
    </p>
    <p>
     POVOĽNÝ: Dosť som sa odhrýzal, stará. Ale mi leteli k hlave, že tak a tak. Čo som mal
            robiť?
    </p>
    <p>
     MICHAL: Všetky hlasy na krstného otca. Voľba bola jednohlasná.
    </p>
    <p>
     KATRENA: Najhoršie v lete, keď prikvačia roboty. Nevieš, kde sa obrátiť, a na kusy sa
            nepotrháš.
    </p>
    <p>
     JURKO: I my sme tu, Miško pokladník, ja tajomník. My tiež pomôžeme.
    </p>
    <p>
     KATRENA: Veď už tak, nerečiem. Ale predsa bolo i iných.
    </p>
    <p>
     MICHAL: O inom nechceli ani slýchať. Všetci na krstného otca.
    </p>
    <p>
     JURÁČKA: A kto by ich bol nakriatol kmotrička? Keď je dôvera veľká, čo bola.
    </p>
    <p>
     KATRENA. Ja sa ti nestariem; nech im bude. Najväčšmi mi bolo pre ten expres. Len čo
            stálo v ňom?
    </p>
    <p>
     JURKO: Ozaj, prišiel na Ondrašovanov. Bolo by ho prečítať, kým sme spolu; nech sa
            dozvedia, čo im odkazuje pán doktor Ondrašovský.
    </p>
    <p>
     POVOĽNÝ
     <span class="emphasis">
      <em>
       (hrdo):
      </em>
     </span>
     List prišiel na mňa, ja ho budem opatrovať. Keď
            umriem, budú ho opatrovať, čo prídu za mnou, ale prečítať, prichodí ho prečítať. Vidí sa
            mi, že list je napísaný nie mne, ale všetkým.
    </p>
    <p>
     KATRENA: Ja sa nestariem, ale najlepšie na mieste…
    </p>
    <p>
     POVOĽNÝ: I ja tak; železo kuj, kým je horúce.
    </p>
    <p>
     JURÁČKA: Aspoň zvieme dačo, kmotorko môj radostný, keď nás zašla toľká sláva.
    </p>
    <p>
     JURKO: Kto by mal mocný hlas?
     <span class="emphasis">
      <em>
       (Obzerá sa po mládencoch.)
      </em>
     </span>
    </p>
    <p>
     JEDEN MLÁDENEC: Prečítam ho ja. Ukážte!
     <span class="emphasis">
      <em>
       (Povoľný mu ho dáva opatrne. Vyníma
               ho kdesi spod pazuchy.)
      </em>
     </span>
    </p>
    <p>
     POVOĽNÝ
     <span class="emphasis">
      <em>
       (prihrozí mu):
      </em>
     </span>
     Dávaj naň pozor!
     <span class="emphasis">
      <em>
       (Obecenstvu
               nahlas.)
      </em>
     </span>
     Náš mnohovážený občan, pán doktor Daniel Ondrašovský poslal nám
            list. Chceli by sme vám ho prečítať, kým sme spolu.
    </p>
    <p>
     HLASY: Ondrašovský píše. Prečítajte!
    </p>
    <p>
     MLÁDENEC
     <span class="emphasis">
      <em>
       (ukáže list):
      </em>
     </span>
     Počúvajte, čo v ňom stojí.
     <span class="emphasis">
      <em>
       (Ide
               pred Potravný spolok a vyjde na schody, čo vedú do obchodu. Ľud sa zhrnie okolo.
               Číta.)
      </em>
     </span>
    </p>
    <p>
    </p>
    <p>
     <span class="emphasis">
      <em>
       Mnohovážený pán Martin Povoľný v Ondrašovej
      </em>
     </span>
    </p>
    <p>
    </p>
    <p>
     Drahý priateľu!
    </p>
    <p>
     Snaživí moji priatelia z Ondrašovej prišli ma pozvať osobne, aby držal prednášku v
            mojej milej obci, keď idú položiť základy Čitateľskému spolku a verejnej knižnici,
            ustanovizniam dôležitým a potrebným pre vzdelanie a pozdvihnutie občianstva v mravnom a
            hmotnom ohľade.
    </p>
    <p>
     S radosťou som prijal pozvanie mojich mladých priateľov Jurka Bacúcha a Michala
            Juráka, lebo si ich vysoko ctím a vážim pre ich pekné snahy; odporúčam ich Vašej priazni
            a priateľstvu, ako usilovných pracovníkov na národa roli dedičnej. Vykonajú ešte mnoho
            dobrého a užitočného medzi vami, ak nájdu pomoci a podpory pri svojej vznešenej práci.
    </p>
    <p>
     JURÁČKA
     <span class="emphasis">
      <em>
       (utiera si oči, vykladá spevavo):
      </em>
     </span>
     Ach, ako ho poskladali
            pekne, pán doktor, tento vinš. Ako píšu pekne o mojom dieťati. Moje dieťa radostnô, čo
            ma vždy slúchalo. Ešte sa mu, ľaľa, dáva do priateľstva, i Jurkovi Bacúchovie. Ako by sa
            nepotešilo moje srdce materinskô.
    </p>
    <p>
     POVOĽNÝ: Hej, veru!
     <span class="emphasis">
      <em>
       (Vážne.)
      </em>
     </span>
     Môže sa potešiť. Má prečo. Pán
            doktor Daniel Ondrašovský málokedy chváli. Keď raz pochváli, nebude isto naprázdno. Bude
            mať prečo.
    </p>
    <p>
     MLÁDENEC
     <span class="emphasis">
      <em>
       (číta):
      </em>
     </span>
     Bol by vďačne použil túto peknú príležitosť
            prísť medzi vás a stráviť medzi vami milé sviatky veľkonočné. Svätiť s vami radostné
            zmŕtvychvstanie nášho Spasiteľa Ježiša Krista, keď by sme mohli svätiť s pokorným srdcom
            i Vzkriesenie pravdy našej, nášho drahého národa po tisícročnej porobe nielen hmotnej,
            ale, čo je ešte horšie, i porobe duševnej. Preto som ľutoval veľmi, že ma zašla práve v
            posledný čas prekážka, pre ktorú nemohol som prísť do vášho zhromaždenia a vyplniť svoju
            žiadosť a žiadosť svojich milých priateľov. Po tieto dni trafilo sa mi hovoriť na
            zhromaždeniach. Na ostatnom som chcel hovoriť svojim poslucháčom do duše a opakoval som
            im napomenutie nášho veľkého básnika a proroka Jána Kollára, ako privoláva:
    </p>
    <p>
    </p>
    <p>
    </p>
    <div class="literallayout">
     <p>
      Stokráte jsem mluvil, teď už křičím
      <br/>
      k vám, o rozkydaní Slávové!
      <br/>
      Buďme celek a ne drobtové,
      <br/>
      buďme svorně všecko aneb ničím.
      <br/>
      <br/>
      Národem nás zovou holubičím,
      <br/>
      než, aj, holuby jsou takové,
      <br/>
      že milují hejno spolkové,
      <br/>
      i vám tedy vlastnost tuto žičím.
      <br/>
      <br/>
      Slávové, vy národ zlomkovitý!
      <br/>
      Síly sjednocené dělají,
      <br/>
      než proud mělkne a schne roztočitý.
      <br/>
      <br/>
      Slávové, vy národ mnohohlavý,
      <br/>
      moudří horší smrt neznají,
      <br/>
      než jest život hnilý, prázdny, tmavý.
     </p>
    </div>
    <p>
     <sup>
      [
      <a class="footnote" href="#ftn.id2587862" name="id2587862">
       6
      </a>
      ]
     </sup>
    </p>
    <p>
    </p>
    <p>
     A ako som chcel ozaj kričať hromovým hlasom, aby prenikol v zatvorené uši a
            zatvrdnuté srdcia poslucháčov, ukázalo sa, že snaha prevýšila sily. Bola vôľa, ale
            nebolo sily. Moje slová odzneli ako na púšti, ale ja som prišiel o hlas a zachrípol, že
            mi lekári museli zakázať hovoriť hlasne, kým sa mi hrdlo neotvorí. Poslal som po doktora
            Búchalu, nášho vychyteného rečníka, aby ma zastúpil a hovoril miesto mňa hlasom silným v
            našej milej Ondrašovej. Ale priateľa doktora Búchalu nenašli doma. Odišiel dnes ráno do
            Lopušnej, kde bude držať reč pri výročitej slávnosti založenia Roľníckej a hospodárskej
            jednoty pre Lopušnú a okolie. Neostáva mi teda ako poslať Vám súrne písomnú prosbu, aby
            ste mi, drahí rodáci, prepáčili, že nemôžem byť dnes medzi vami.
    </p>
    <p>
     JURÁČKA: A čože sa tiež nešanujú? Čo im treba väčšmi kričať, ako hlas donáša?
    </p>
    <p>
     KATRENA: Ja sa vám nestariem, kmotra. Ale ste počuli, že im pán Kollár rozkázali.
            Svetu treba tuho duplikovať, aby si pripustil naučenia k srdcu.
    </p>
    <p>
     MLÁDENEC
     <span class="emphasis">
      <em>
       (číta):
      </em>
     </span>
     Ale keď som už nemohol ústne, dovoľte mi aspoň
            písomne vyjaviť vám svoje city a náhľady. Teší ma snaha, ktorá vás ťahá na cestu
            pokroku, iba vám prajem, aby ste sa nestretli na nej s prekážkami, čo by vás mohli
            hatiť, alebo možno odstrašiť vo vašej práci. Áno, bratia moji, nebojte sa pokroku.
            Otvorte bránu i našej tichej obci novým prúdeniam a snahám; nech zdravý súčasný pokrok
            nezasekne pred hradbami nevedomosti a hlavatosti na prahu vašich tichých domácností.
            Nestráňte sa ho, nebrojte proti nemu len preto, že je pokrok a donáša novoty, o ktorých
            nechyrovali naši otcovia. Oni sa zaobchodili bez neho. Ale práve preto, že ho nemohli
            uvádzať, museli dvojnásobne pracovať a znášať ťažký kríž, aby nezahynuli. A predsa ani
            tak nemohli dohoniť iné šťastné národy, ktoré mali slobodu k práci.
    </p>
    <p>
     Na počiatku nášho národného prebudenia, ešte pred revolúciou štyridsiateho ôsmeho,
            naši otcovia začali medziiným zakladať po obciach knižnice, nedeľné školy pre mládež a
            dospelých, i čitateľské spolky, aby sa ľud odučil od pijatiky a poučil o pokroku v
            hospodárstve, remesle, o obecných a krajinských veciach. Ale vrchnosti sa zľakli, že ľud
            prehliadne, že nebude chcieť ísť naslepo, kam ho chceli viesť, rovno do jeho záhuby.
            Zakázali spolky miernosti, hospodárske združenia, zatvorili knižnice a nedeľné školy,
            nedovolili čitateľské spolky. Našich otcov vyhlásili za buričov, nedali sa im ani
            schádzať a poradiť sa. Národ mal na taký spôsob zasekanú cestu k vzdelaniu. Musel blúdiť
            ďalej na krivých cestách, bez vodcov, v nevedomosti, ako ľud izraelský, keď blúdil na
            púšti, hoc mal vodcov dobrých a svedomitých, čo by ho boli chceli vďačne viesť do zeme
            zasľúbenej, v ktorej ho čakalo i duševné oslobodenie spod jarma nevedomosti.
    </p>
    <p>
     Dneska, ďakovať bohu, máme slobodu k práci na blaho národa a široký prístup k
            žriedlam vzdelanosti. Boh dá, že nás už nič nezhákne na ceste, ktorú nastupujeme. Azda
            sa i my priblížime k méte, ktorú dosiahli dávno národy, čo boli slobodné. Dnešné
            vrchnosti naše nekladú prekážky dobrej snahe a statočnej práci, ale práve ich
            napomáhajú. Práca vás, vodcov je obľahčená. Ďakujme za ten veľký dar, dajme sa do
            usilovnej práce na pozdvihnutí národa. Skúmajte, čo je dobré a zlé, vyberajte z veľkého
            prúdu, čo sa valí pred nami, čo je národu osožné pre vývin a vzrast. Neuvádzajme novoty
            a premeny len preto, že sú novoty. Keby vás nadišla neistota a váhanie, či je vec dobrá
            a užitočná, čo vám nesú nové časy, radšej pozhovejte, nech si ju osvoja a vyskúsia iné
            národy, čo sú pevného ústroja, že im nezdar nemôže uškodiť. Ak vidíte, že sú dobré a
            osožné, prijmite ich svorne; hľaďte, aby sa stali majetkom celého národa. Tak dostane i
            náš národ obnovené rúcho, ktoré ho bude pekne šatiť, ako ho šatí jeho krásny kroj, ktorý
            si vytvorili jeho umelé, pracovité ruky. Prajem vám šťastné sviatky veľkonočné všetkým,
            malým a veľkým. Vám, drahý priateľu, a mladým našim horlivcom prajem hojného zdaru a
            úspechu v ťažkej, ale dôležitej práci a ostávam Váš spoluobčan a úprimný priateľ
    </p>
    <p>
     <span class="emphasis">
      <em>
       dr. Daniel Ondrašovký.
      </em>
     </span>
    </p>
    <p>
    </p>
    <p>
     HLAS Z ĽUDU: Pekne nám rozpovedal, čo treba, náš Danielko.
    </p>
    <p>
     POVOĽNÝ: Poučil nás, akoby bol tu medzi nami.
    </p>
    <p>
     KATRENA: Mohli by ste mu poďakovať. A ten list dobre schovaj, starý. Zíde sa ešte.
    </p>
    <p>
     JURKO
     <span class="emphasis">
      <em>
       (priblíži sa k Uľke):
      </em>
     </span>
     Ešte sa hneváš?
    </p>
    <p>
     UĽKA: A prečo by sa hnevala?
    </p>
    <p>
     JURKO: Že som Amerikán.
    </p>
    <p>
     UĽKA: Nemám sa prečo hnevať.
     <span class="emphasis">
      <em>
       (Usmeje sa.)
      </em>
     </span>
     Ani ste už nie
            Amerikán.
    </p>
    <p>
     JURKO: Ja ťa rád. Vieš, ako som sa zveril otcovi Pod zeleným jaseňom. I radšej ako
            vtedy; ale si nemysli, že som sa pre teba obliekol takto, do nášho. Mne je, akoby ma bol
            premenil, cítim sa, akoby sa bol znovu narodil. Voľne mi je, neraz si myslím, že Ameriky
            nieto, že nikdy do nej nenakukol. Akoby sa nebol nikdy pohol z dediny. Spoluobčania sú
            mi ako rodina a ja ich všetkých rád. Dobre si urobila vtedy, Uľka, že si ma nechcela.
            Keby nie ty, bol by hádam i dnes cudzí ako vtedy. Nemám si už čo žiadať, iba jednu vec,
            hlavnú, nado všetky…
    </p>
    <p>
     UĽKA: Nuž?
     <span class="emphasis">
      <em>
       (Zahanbí sa, sklopí oči.)
      </em>
     </span>
    </p>
    <p>
     JURKO: Ty už vieš veľmi dobre. Vyhľadal som si ťa, kvet môjho kraja, mne najkrajší.
            Keby si ma trochu rada, boli by sme šťastní.
    </p>
    <p>
     UĽKA: Marienka by plakala, keby ste ju nechali. Ustavične ste okolo nej.
    </p>
    <p>
     JURKO
     <span class="emphasis">
      <em>
       (zadivený):
      </em>
     </span>
     Prečo ju nechať? Ja ju nikdy nenechám. Je
            dobrá duša, ako jej Michal. Oni ma tešili, keď mi bolo najhoršie. Priviazali ma k môjmu
            kraju, že som zas ako doma.
    </p>
    <p>
     UĽKA
     <span class="emphasis">
      <em>
       (usmeje sa):
      </em>
     </span>
     Iba tešila, nič iného?
    </p>
    <p>
     JURKO: A čo malo byť ešte? Veď sme s Michalom ako bratia, jeho Marienka mi je ako
            milá sestra.
    </p>
    <p>
     UĽKA
     <span class="emphasis">
      <em>
       (vyčítavo):
      </em>
     </span>
     A čo mi nezjavila, ako ste, keď videla, že sa
            zhrýzam?
    </p>
    <p>
     JURKO: Čo ti mala povedať, keď nemala čo? A bola by si jej verila? Vieš, ako ste mi
            nechceli veriť vtedy?
    </p>
    <p>
     UĽKA
     <span class="emphasis">
      <em>
       (zahanbená):
      </em>
     </span>
     Ja som predsa trochu verila. Hneď vtedy som
            povedala otcovi, že nám možno takto bude všetkým lepšie.
    </p>
    <p>
     JURKO: Čo bolo to takto?
    </p>
    <p>
     UĽKA: Že keď ostaneš medzi nami.
    </p>
    <p>
     JURKO: A naozaj si sa zhrýzala?
    </p>
    <p>
     UĽKA
     <span class="emphasis">
      <em>
       (radostne):
      </em>
     </span>
     Oj, kebys’ vedel, čo som preniesla! Ale teraz
            je už dobre. Tvoj oblek je náš, ale i ty si teraz náš naozaj.
    </p>
    <p>
     JURKO: I srdce, vôľa, duša a snaha, všetko, Uľka, tebe a národu.
    </p>
    <p>
     UĽKA
     <span class="emphasis">
      <em>
       (díva sa naň natešená):
      </em>
     </span>
     Aký si pekný. Budem sa tebou pýšiť.
            Nože sním klobúk!
     <span class="emphasis">
      <em>
       (Jurko sníme klobúk.)
      </em>
     </span>
     Nechybí nič, iba aby vlasy
            podrástli. Keby si ich mal ako náš otec! Ale ty by si ich nechcel dlhé.
    </p>
    <p>
     JURKO: Ak chceš, nechám si ich vďačne, i vrkôčiky ako naši bratia z Detvy a Hrochoti.
            Už iba oni zachovali prastarú obyčaj našich otcov, naši bratia vo Zvolenskej, nosiť dlhé
            vlasy a vrkôčiky.
     <span class="emphasis">
      <em>
       (Držia sa za ruky, pristúpia k Povoľnému.)
      </em>
     </span>
     Vy
            môžete ľahko zastúpiť Čitateľský spolok; v gazdovstve by vás ja mohol odmeniť, ak mi
            dovolíte a ak by ste ma chceli naúčať.
    </p>
    <p>
     KATRENA
     <span class="emphasis">
      <em>
       (nezdrží sa, pľasne rukami):
      </em>
     </span>
     Kto by sa bol nazdal, keď
            ma svrbelo pravé oko!
    </p>
    <p>
     POVOĽNÝ
     <span class="emphasis">
      <em>
       (dá Jurkovi ruku):
      </em>
     </span>
     Takto už vďačne. Neboj sa, synku,
            budeme my ešte gazdovať, ak dá boh zdravia.
    </p>
    <p>
     JURKO: Grunty vykomasujeme dovedna.
    </p>
    <p>
     POVOĽNÝ: Pekné tably vyjdú, keď sa snímu moje s Bacúchovie dvorom.
    </p>
    <p>
     JURÁČKA: Nuž a čože vy tu tryzníte? Akosi ste sa veľmi naradovali. Skrz tie knihy a
            novinky, čo nám budú prichádzať?
    </p>
    <p>
     POVOĽNÝ
     <span class="emphasis">
      <em>
       (vážne):
      </em>
     </span>
     I kníh nám treba; bez kníh Slovákov bieda, lebo
            sa nevynájde vo svete. Ale tuto ešte iná radosť. Moja dievka ide mať oddávanie tuto s
            naším Jurkom Bacúchovie.
    </p>
    <p>
     JURÁČKA: Tu skapem!
     <span class="emphasis">
      <em>
       (Stojí ako stĺp. Začne vykladať.)
      </em>
     </span>
     A ja sa
            držala na to, ja sa spoliehala, keby ste vedeli, odkedy! Ja som snovala, jednostaj okolo
            toho chodila, že vysnujem, že vychodím. Bože, prebože, čo som sa dožila, hriešna stvora!
            Moja robota vyšla nadarmo.
     <span class="emphasis">
      <em>
       (Povoľný, Katrena robia znak, že zato
               nemôžu.)
      </em>
     </span>
    </p>
    <p>
     MICHAL
     <span class="emphasis">
      <em>
       (drží Marienku za ruku; materi):
      </em>
     </span>
     Necnejte si, veď nám
            nebude najhoršie. Ja a Marienka sa už dávno držíme takto, a už sa nepustíme.
    </p>
    <p>
     JURÁČKA
     <span class="emphasis">
      <em>
       (vykladá):
      </em>
     </span>
     Ach, dieťa moje, ako si ma slúchalo, čo si mi
            na očiach poznalo, si mi vyplnilo! Ako sa to, ako, môj syn, prevrátilo? Veď ja
            jednostaj, že ty s Uľkou budeš takto a s ňou, čo ju držíš, že bude tu Jurko, čo sa
            preobliekol. A ty, moje dieťa, veď si sa ma naslúchalo; ešte si mu išlo strechy pošívať.
    </p>
    <p>
     DORA: Nuž hej. Ukazovalo sa inakšie, a teraz sa inakšie vyjavilo. A ktovie, kmotra,
            hádam je takto lepšie.
    </p>
    <p>
     JURÁČKA
     <span class="emphasis">
      <em>
       (vykladá):
      </em>
     </span>
     Akože bude, kmotra, ako bude lepšie! Ono ma
            slúchalo od malička. Už nám neostala iba škvarka a ona, nebožiatko, sirota! Akože nám
            vyjde, keď sa spriahne chudoba s chudobou, a prvej sa inakšie ukazovalo! Len mi
            povedzte, kmotorko
     <span class="emphasis">
      <em>
       (Povoľnému)
      </em>
     </span>
     , kto je pôvodca, že sa takto
            skrútilo!
    </p>
    <p>
     POVOĽNÝ: A kto by bol pôvodca? Nie je nik pôvodca. Spomínali sme, kmotra, že zbožie
            samo vzíde, rastie a zakvitne. Naleje sa mliekom, zrno stvrdne a dozreje; nám neostáva,
            ako ho netýkať, nechať ho na pokoji. Iba keď dozreje, ponáhľaj sa s kosou a zlož ho do
            radkov, aby nevyšlo na skazu.
    </p>
    <p>
     JURÁČKA
     <span class="emphasis">
      <em>
       (vykladá):
      </em>
     </span>
     Dobre vám, kmotorko, kosiť a skladať do
            radkov. Ale my, chudáci, čo máme len škvarôčku, na čomže ho budeme kosiť a zberať?
            Chudoba sa s chudobou sňala; už sa nedostaneme na zelenú ratolesť.
    </p>
    <p>
     MICHAL: My sme naozaj veľmi chudobní. Ak sa vám máli, čo máme, my s Marienkou by sme
            šli vďačne do Ameriky. Jurko by napravil, aby nám nebolo spočiatku ťažko, kým sa
            zmôžeme.
    </p>
    <p>
     JURÁČKA: Ach, deti moje, ako by vás ja, opustená stvora, pustila. Vy ste moje všetko,
            vy ste moje bohatstvo! Budete ma slúchať, ako si ma ty slúchalo od malička. A veď sme
            privykli chudobe. Budeme robiť, trápiť sa, ale čo ako, budeme doma. Nám moc netreba a v
            núdzi nás boh neopustí.
    </p>
    <p>
     MICHAL
     <span class="emphasis">
      <em>
       (pevne):
      </em>
     </span>
     Môj otec mi nechal škvarku, a hoc nebola veľká,
            dosiaľ nám nič nechybelo. Dlhov nemáme.
    </p>
    <p>
     JURÁČKA: Otec tvoj sa vystríhal dlhov. Trápili sme sa všakovak, ale sme nešli
            požičiavať. Hovorieval: Dlh je jama, ľahko do nej padnúť, ale ťažko sa z nej vydriapať.
    </p>
    <p>
     MICHAL: Zaplníme i my miesto, čo nám patrí. Hoc je veľmi malé, ale je naše. Keď ho my
            zaplníme, bude zaujaté; nepodsadne nás nikto.
    </p>
    <p>
     ONDRO: Veru ťa nepodsadne ako mňa. Mal som ako v hrsti, že vstúpim do človečenstva;
            kým som sa šipľal, iní sa obhodili a zdrapili mi spred nosa, čo mohlo byť moje.
    </p>
    <p>
     ADAM: Negaudž, ani iným nie je lepšie.
    </p>
    <p>
     ONDRO: Veď sa nežalujem. Najtiaž mi pustiť hostinec Turoňovi zo Starej Viesky!
    </p>
    <p>
     DORA: A čo ty budeš robiť, Ondrejko?
    </p>
    <p>
     ONDRO: Ako som povedal, budem mať jatku.
     <span class="emphasis">
      <em>
       (Povoľnému.)
      </em>
     </span>
     Tuto gazda
            ma neopustí. Keď sa mu grunt ide sňať s Bacúchovie dvorom, azda stratí dobré slovo pri
            Potravnom spolku. Mäsiarstvo je najlepšie remeslo. Nieto mäsiara v meste, aby nemal
            tri-štyri domy. Uvidím, či sa mi neujde aspoň jeden, ak ma gazda neopustí.
    </p>
    <p>
     POVOĽNÝ
     <span class="emphasis">
      <em>
       (natešený):
      </em>
     </span>
     Majster si ty, čo ako; vieš pod seba
            podhrabovať. Veď ti ja nebudem na závade; stavaj si, ak chceš, i štyri domy.
    </p>
    <p>
     DORA
     <span class="emphasis">
      <em>
       (Katrene):
      </em>
     </span>
     Vidíte, kmotrička, ako ste mi ubližovali!
    </p>
    <p>
     KATRENA: Ja sa vám nestariem, ale som si cnela, že bočíte od nás.
    </p>
    <p>
     MARIENKA
     <span class="emphasis">
      <em>
       (Uľke, so smiechom):
      </em>
     </span>
     Aby si ma neprišla mátať, Uľka!
    </p>
    <p>
     UĽKA: Ach, Marienka, ako nám zas bude dobre! Vieš, ako vtedy, keď sme sa zviezli s
            Miškom.
    </p>
    <p>
     POVOĽNÝ: A už by sme mohli ísť i domov.
    </p>
    <p>
     KATRENA: Ach, deti moje, keď len takto vypadlo. Ja sa vám nestariem, ale ako je,
            ukazuje sa mi, že je lepšie.
    </p>
    <p>
     POVOĽNÝ: Pravdaže, lebo vyšlo samo od seba.
     <span class="emphasis">
      <em>
       (Výstražne.)
      </em>
     </span>
     Netýkaj
            zbožie, keď kvitne; nech zakvitne samo.
    </p>
    <p>
    </p>
    <p>
     <span class="emphasis">
      <em>
       (Opona)
      </em>
     </span>
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2587862" name="ftn.id2587862">
        6
       </a>
       ]
      </sup>
      <span class="emphasis">
       <em>
        Stokráte jsem mluvil, teď už křičím…
       </em>
      </span>
      — 62. znelka z III.
                  spevu lyricko-epickej básne Slávy dcéra od Jána Kollára (1793 — 1852)
     </p>
    </div>
   </div>
  </div>
 </body>
</html>
