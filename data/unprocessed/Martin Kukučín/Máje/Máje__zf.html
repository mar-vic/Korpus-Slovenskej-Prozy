<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2506758">
       </a>
       1
      </h2>
     </div>
    </div>
   </div>
   <p>
   </p>
   <p>
   </p>
   <p>
    Usmialo sa milé slniečko nad krajom Klepára, dedinky to v hornatých stranách našich
      ležiacej. Na zlatých perutiach jeho priletelo jasné, veselé ráno prvého mája. Ó, jak milé
      upomienky viažu nás k mesiacu tomuto! Teraz obhalil prírodu šat sviatočný, pod ktorým prúdi
      mocne jej bujarý život; teraz tepna božej prírody bije najmocnejšie. No vrchovaté kraje naše
      len dľa mena a chýru takrečeno znajú krásu a milotu tohto mesiaca; koľko ráz oparí neskorý
      mráz už skvitlú flóru tak, že jej listy smutne opadajú! A preto Klepár dvojnásobne môže sa
      radovať tomuto prvému dňu mája, že i k nemu vyjasnený a svetlý zavítal. Ale milota prvého mája
      ešte tým silnejšia je, že dnes je deň boží, nedeľa.
   </p>
   <p>
    Cez šumnú, čistučkú dedinku vlečie sa hradská cesta. Milo je po nej chodiť, zvlášť v jar,
      keď už obschlo a prášiť sa po nej počína. Vtedy všetky klepárske deti vytiahnu a vyhľadajúc na
      nej obschnuté miestečko, zabávajú sa na „zubatom“ slniečku. U každého gazdu na preddomí
      nachodí sa malá záhradka, v ktorej pestujú sa zeleniny, a kde majú dievčatá, aj kvetiny. Práve
      vprostred dediny, akoby ho bol namaľoval, stojí úhľadný domec Jána Plevu, najlepšieho
      klepárskeho gazdu. Na štíte pokrovu, ku hradskej obrátenom, vidno malý výhľad, ktorým von
      vyzerá na porisko nasadená trávna kosa; na nej si štebocú ránom lastovičky.
   </p>
   <p>
    V malej, úhľadnej záhradôčke kvitne už tulipán aj biely narcis. Pri ňom do zeme zasadené
      sú dva smrečky, a to tak vysoké, že chcú až hálku na dome presahovať. Pyšne sa vypínajú v
      neobyčajnom kroji svojom. Kôra z nich je síce odretá, ale nie úplne, lebo zanechané jej zdrapy
      tvoria utešené cirády, akých na žiadnej halienke mládenca krajčír ešte nevyšil. Korunka
      smrečka je zmenšená, len práve jej ihlanovitý koniec nechala ukrutná sekera; ale koľko na nej
      ihličiek, toľko aj farebných pestrých stružlín, toľko maľovaných, olejkovaných stužiek. Jarný
      vetrík koketne pohráva si s ozdobenou korunkou smrečka. To sú, hľa, máje! Prvý máj — teda i
      mládenci postavili klepárskym dievčencom máje. Klepársky hájnik dosť sa po hore nasliedil
      (včera celý deň bol tam), že niektorého pri stínaní smrečka dolapí. Hej, keby sa mu to bolo
      zdarilo, bolže by to drahý a pamätný máj! No hájnik je hájnikom a mládenci sú mládenci. Čo by
      si ten nohy zodral po kolená a čo by si oči vyočil, nepostihne žiadneho mládenca pri stínaní
      májov.
   </p>
   <p>
    Pyšne stoja máje v cudzej pre ne pôde. Škoda, že po jednodňovej sláve musí na ne prísť
      neomylné zahynutie. Kedy to tí mládenci zasadili? Hja, robili to, i zasadili každý osebe,
      potajomky v noci, aby to nik nevidel. Len ráno pretvárajú sa dievčence, akoby sa divili,
      odkiaľ ten máj prišiel, akoby na prvý máj celkom boli zabudli. Šťastné dievča, ktoré pred
      svojím oblôčkom nájde ráno toto milé prekvapenie! Často ani rodičia nevedia, kto ho postavil,
      a od dcéry sa pýtať — to by bolo narušenie dobrých mravov. Ešte iba svitá a už dievčence, hneď
      ako z postele vyskočia, bežia k obloku a vyzerajú máj. Nejednej sa srdce kŕčovite stisne,
      vidiac, že darmo hľadala, že pre ňu mája ešte niet. U Plevov už iba gazda spí. Matka už dávno
      vstala i s dvoma dievčaty, aby, ako v nedeľu patrí, jedno-druhé usporiadali. Pleva, v povedomí
      správnosti ženičky svojej, sladko si ešte odpočíva. Vie, že so všetkým sa môže na ženu
      spoľahnúť, prečo by si teda odpočinku neprial aspoň v tú božiu nedeľu, keď v stredtýždni aj
      tak dosť nakníše sa? No ten spánok Plevov predsa je len akoby zajačí; je to viac len
      polospánok, ten unavujúci a nie posilňujúci, keď telo odpočíva síce, ale duch akoby opúšťal
      biedny stan tela — blúdi po výši i hĺbke bied a starostí ľudských. I Pleva, hoci má oči
      zavreté, predsa myseľ jeho ktoviekde blúdi. Z jeho dumania vytrhlo ho dosť silné klepnutie
      obloka. Pozrie ta, vidí pri ňom na lavici kľačať svoju mladšiu dcérku, Katru. Dievča ešte len
      asi štrnásťročné, no dosť vyvinuté a odrastené. Jej plavé, do vrkočov spletené vlasy do
      neporiadku prinieslo nočné spanie, takže sa už-už chcú rozpletať a rozísť. Otvoriac oblok,
      oprelo sa lakťami oň a vystrčilo vyspatú, sťa pivónia červenú tváričku von.
   </p>
   <p>
    Na hrdielku slabý zážeh pableskov, ktoré neuspeli ešte tohto roku väčšmi zapáliť jemnú
      farbu dievčatka; zato ale keď len slabo zviazaná košieľka na hrudi dievčiny sa troška
      roztvorí, vykukne ihneď stadiaľ oslepujúca farba padlého snehu. Ale dievča nedá vnady svoje na
      odiv postaviť, ono do hrsti stiahlo si roztvorenú na prsiach košeľu a pozerá radosťou
      iskriacimi sa očami do záhradky na vysoké máje. Živosť dojmu bola tak silná, že zabudnúc na
      opatrnosť panenského studu, ruku od pŕs odtrhla a zatľapkala radostne rukami a smiala sa, až
      jej slzy do očú nabehli.
   </p>
   <p>
    „Zuza, Zuza, pozriže, čo to máme! Tvoj je ten väčší a môj bude menší. Ale sú cifrované! Ja
      viem, kto ich robil, lebo žiaden sa v tom nevyzná tak dobre, ako tvoj Janko Svoreň. A ten môj
      zas robil — ale to nejdem povedať.“
   </p>
   <p>
    Zuzka pribehla teraz z kuchyne, pretvárajúc sa, akoby nebola predtým ani len pozrela do
      záhradky, ba akoby ani nevedela, že kedysi i máje bývali na svete. Teraz mohla sa na vrub
      sestrin dosýta nadívať, už nik nemohol ju z natrhlosti a márnivosti upodozrievať, keď ju iní
      na ne upozornili. V dome ešte všetci spali spánkom spravodlivých, keď Zuzka ukradomky do
      záhradky kukla a od tých čias od radosti ani len oka nezažmúrila. Keď Katra hádala majstra
      toho mája, to zlaté slovíčko, vlastne meno, bola od radosti zjedla, musela utrafiť na toho
      pravého, lebo by ju Zuzka za Už ju chcela oblapiť a tuhý bozk na tie okrúhle líca vtisnúť, keď
      z postele ohlásil sa barytónom otec:
   </p>
   <p>
    „Katruša, zapri oblok. Milá moja dievka! Ešte len nedávno šlabikár s kohútom nosila a už
      na máje a iné pletky myslí. Zapri, dievča, chytro, ľudia vás vezmú v reč. No a ešte sa bude v
      košeli vytŕčať. Modlila si sa už? Aha, vidíš, ako ti tvár horí, znak toho, že ešte nie. Chyť
      knižku a pomodli sa!“
   </p>
   <p>
    Zahanbená Katra prichlopila oblok, zahodila si na holé hrdielko šatku a chytila sa do
      modlenia. Myseľ blúdila ešte vždy v záhradke okolo mája. Otcova reč ju nemrzela. Veď, že ju
      „Katrušou“ zve, to jej ani nenapadne, keďže naši sedliaci neradi užívajú deminutíva. To s ich
      prostou náturou nezrovnáva sa a smiešne by bolo, keby tak hovoril sedliak v hrubom odeve:
      Katinka, Marienka, Žofinka. To by ho všetci čo blázna vysmiali.
   </p>
   <p>
    Teraz už i gazda vstal. Obliekol najprv len všedný oblek, kým si v dome všetko obriadi.
      Gazdiná a Zuzka upratovali izbu zo všetkého všedného a riadili ju. Veď ešte dnes sa majú
      Jankovi za máje odmieňať, no a keby ten našiel neporiadok v izbe, to by si gazdiná do smrti
      neodpustila.
   </p>
   <p>
    Takto sa u Plevov započal prvý máj!
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2507046">
       </a>
       2
      </h2>
     </div>
    </div>
   </div>
   <p>
   </p>
   <p>
   </p>
   <p>
    Pozhora Plevu býval druhý gazda, Svoreň. Svoreň býva z tvrdého dreva; ale tento náš vám je
      mäkký ani maslo. Tadal by zo seba i tú košeľu, keby ste ho zaobišli. Zato ale polovička jeho
      má v sebe toľko železa, že ním zná mäkkosť mužovu zaoceľovať.
   </p>
   <p>
    I dnes, od rána, hneď ako vstala, chodí nafúkaná po dome; plieska dvermi, žebys’ ju ani na
      štyri vozy nezobral. Svoreň, hoci ustatý, predsa si nepohovel v posteli ako iní šťastní
      smrteľníci v Klepári, ale vystriehol vhodný okamih, keď žena bola von vyšla: skočil na rovné
      nohy z postele a dopoly oblečený, neumytý, neučesaný, neoholený, potichučky vykradol sa z izby
      von. A veľmi múdre. Lebo keď na čerstvý vzduch vystúpil a dva-tri razy ho potiahol, celý akoby
      okrial, hneď mu v hlave svitlo a hneď svetlejšie myšlienky rojili sa mu tam. Čo by bol v izbe
      robil? Žena od svojho poriadku neupustí. Jej obyčaj je, každú nedeľu ráno urobiť s niekým
      zvadu; jestli nemá s kým, celý týždeň bude bez vôle. Týmto liečivým prostriedkom pre svárlivú
      ženu bol najčastejšie Svoreň, málokedy synček Janko a ani raz Žofíka, jediná dcérečka. Dnes si
      ale vydýchol, že ju už raz oklamal a že nemá s kým sa vadiť. On stratil pri žene všetku
      chlapskú odvahu; kam ho strčila, tam bol; a čo by mu bola skálie na hlave tĺkla, bol by i to
      zniesol s barančou trpezlivosťou.
   </p>
   <p>
    Príroda ľudská je už tak zriadená, že i jej najjemnejšie osnovy nájdu svoje vysvetlenie vo
      vonkajšom svete, lebo má schopnosť dľa vonkajších dojmov meniť sa. Jedna príroda má tejto
      schopnosti viac — to sú šťastní ľudia: kam vietor, tam plášť — iná jej má menej, to sú tí, čo
      vravia: „My stojíme…“
   </p>
   <p>
    Nechceme upierať, že i mnoho statočných ľudí má mnoho onej prírodu pretvorujúcej moci.
      Medzi nich patrí aj Jurko Svoreň. V mladosti ľahkomyseľný, oženil sa so svojou Hankou. Tá dala
      uzdu jeho samopaši a vykresala z neho starostlivého muža. Lež potom i ďalej šla, než jej bolo
      patrilo. Bola pyšná na to, že muža pretvorila a jemu to i cítiť dala. On sa pokoril i pod
      nedeľné kázne a bez odmluvy bol terčom jej jazýčka. Len tu i tu žartom jej odpovedal. Sprvu
      vadám ženiným nezdal sa rozumieť, potom privykol na ne a konečne stali sa mu potrebou. Keď
      niekedy nedeľná hádka vystala, to i Svoreňovi celý týždeň bol akýsi zdĺhavý, potáraný, a bol
      by hneď túto výminku do komína uhlíkom naznačil. Tak sa odôvodniť môže to príslovie, že človek
      privykne i na šibenici.
   </p>
   <p>
    Ženská je na dojmy oveľa bohatšia; ona ich živšie ponímať zná, preto ohľadom hospodárenia
      ženy majú zdravší zmysel a svetlejší rozhľad vôbec než mužovia, ktorí ženu sa mnoho ráz za
      inými cieľmi a ideami. Tak to bolo i v dome Svoreňovom. Žena mala viac zmyslu pre hospodárstvo
      než muž. Čo on začal, to zle vypadlo; čo žena začala, to osvedčilo sa skvele. Následok toho
      bol ten, že muž zriekol sa vedenia hospodárstva. Materiálny osoh nevystal. Keď sa zobrali,
      mali len to na sebe a máločo okrem toho, teraz ale majú dom aj priestranné hospodárstvo. Tu je
      teda oprávnená žena nad mužom svojím panovať. Ale dostavila sa aj chyba, ktorá za ženami
      hospodármi neomylne kráčať musí. Žena, čo hospodár, berie ohľad len na ten úzky kruh domu,
      gazdovstva svojho. Ona telom-dušou visí na práci svojej. Muž ale má široký rozhľad i navonok.
      Jak veľký rozdiel medzi gazdom-mužom a ženou! On je v maličkostiach síce povrchný, ale v celku
      i navonok dôkladný; ona je v maličkostiach práve až precízne dôkladná a pre vonok nemá
      žiadneho zmyslu. Nenie teda divu, že žena gazdujúca so svetom do rozkolu príde a urobí
      smiešnou i seba i svoj dom. Túto tiaž niesol pre ženušku svoju od sveta i Svoreň, ale čože by
      to bolo, keď sa len pritom dobre má!
   </p>
   <p>
    Svoreň už všetko na dvore poriadil, chcel by sa už obliecť, lebo do zvonenia sa chytro čas
      minie. Pritom i žalúdok sa už ohlášal; vošiel teda do izby. Nebolo nikoho. Hneď akoby mu kameň
      zo srdca odvalil. Hop, ale v kuchyni Žofíka plače a pri nej je stará. Vedel, že kázni neujde;
      preto sa poručil Pánu Bohu a čakal, čo príde. Naostril si na remeni britvu, skúsil ju na
      vlase, vytiahnutom z hustej štice svojej a chytil sa do holenia. S veľkým zadosťučinením
      škrabal z tváre týždňové strnisko, dávajúc pozor, aby ruka, trasúca sa od ťažkej práce, do
      živého nesekla. Prizeral sa do veľkého zrkadla na stene, v ktorom sa kuchyňa odrážala i so
      ženou a dcérkou. Viac pozeral sem než na svoju prácu. Razom mu ruku trhne, akoby ho bol ovad
      uštipol, len toľko, že britva do brady nevbehla: žena sa do izby obrátila a muža tam zbadala.
      Stadiaľ to trhnutie u Svoreňa.
   </p>
   <p>
    „V dome súženie, plač, a on sa ti prizerá ako mladucha do zrkadla!“ gazdiná začala od
      kraja.
   </p>
   <p>
    Svoreň sa urobil hluchým. Ešte visela mu nádej na tenuškom vlásku: že dnes obíde tanec,
      preto akoby nič, celkom nevinne strúhal grimasy, aby britva i v záhyboch dobre lapať mohla.
      Pritom mu zvýšilo toľko času, že úzkostlivo pozeral na každý pohyb ženy. Nádeje v dnešný pokoj
      ale musel sa v duchu zriecť, keď žena skričala:
   </p>
   <p>
    „Zaľahlo ti v ušiach, čo? Nepočuješ, čo sa ti vraví? Chytrože sa hoľ, veď nejdeš vari na
      sobáš!“
   </p>
   <p>
    „Čo mi náhlo?“ pýtal sa muž. „Chcem sa dokonale nahladko oholiť, aby som sa zapáčil svojej
      Hanke. Potom sa až budem s tebou zhovárať. Počkaj!“
   </p>
   <p>
    „Staré rešeto — a zapáčiť!“ odvrávala potichu Hanka, skrúcajúc sa všade, aby muž dajak
      nevykĺzol. Všade ho stopovala svojím ostrým zrakom, podoprúc si po chlapsky boky.
   </p>
   <p>
    Svoreň sa konečne oholil a umyl. Robil to len pomaly, úfajúc, že žena zunuje ho čakať a
      odíde preč. Ale tá čakala. Konečne obráti sa k žene okrúhlou a usmievavou svojou tvárou:
   </p>
   <p>
    „No, nie som pekný, Hanka? Pozri: oholený, umytý, oblečený až radosť,“ hovoril Svoreň,
      šúchajúc si tvár a bradu ľavou rukou a postaviac sa tesne pred ženu svoju.
   </p>
   <p>
    „Veru krásny, opici podobný; každá šelma je poznačená: preto čerti mlátili hrach na tvári
      tvojej!“
   </p>
   <p>
    Svoreň nedbal na to nič. Uštipol ženuške okrúhlu briadku. Avšak ani čo by bol uhlia jej do
      žíl nasypal, tak vzplanula urazeným citom, hovoriac:
   </p>
   <p>
    „To nám ešte chybí! On sa tu mne, poctivej žene, zaliečať bude, keď sa nám dievča ide v
      slzách utopiť. Ó, Bože, Bože, biedna moja hlavička pri takomto mužovi! Veď si ma ty pri ňom
      riedkou plachtičkou prikryl!“
   </p>
   <p>
    „A kde bys’ našla onakvejšieho muža?“ staval sa jej ešte väčšmi do očú. „Vieš, keď som ja
      bol kočišom a ty kuchárkou, ako si ma rada videla. A keď si mi vše dačo dobrého doniesla?
      Bolože nám, nechýbalo nám len vtáčie mlieko. Ale vtedy i Hanka vedela krajšie pozrieť na
      Svoreňa. Tu i tu sa i usmiala. A keď sme si na lavičku sadli a takto sa objali…“ a Svoreň
      objal svoju ženu, že ledva sa mu z náruče vymotala. Nestačil dohovoriť.
   </p>
   <p>
    „Ty nehanblivec! V nedeľu po vidne sa objímať. Dievča ti plače. Pozri pred domy, pred
      každým, kde majú dievča, vidíš máj, a u nás…? Ja sa od hanby prepadnem, keď na môj dom ľudia
      do kostola idúci ukazovať budú, že tam niet mája. A on bude ešte také hlúposti vystrájať!“
      Hanka nepovedala mužovi nikdy „naše dievča“, ale „moje dievča“. Teraz ale nehovorí: „dievča mi
      plače“, ale „dievča ti plače“. Zlé sa privlastňovalo mužovi a dobré zadržala sebe.
   </p>
   <p>
    Svoreň hľadel potešiť ženu, ale to bol olej na oheň.
   </p>
   <p>
    „Ó Bože, Bože,“ horekovala, zalamujúc rukami, „u Plevov majú už dva; budúže sa tie
      hrdopýšky do nevystátia fúkať nimi. Len nedávno v kabankách ešte chodili a už kýsi blázon
      postaví im dva!“
   </p>
   <p>
    „No vidíš,“ riekol s úsmevom Svoreň, ktorého závisť ženina proti Plevovcom veľmi bavila,
      „vidíš, to sa mládenec potme pomýlil, a chcejúc zasadiť nám, zasadil Plevovcom.“
   </p>
   <p>
    „Ty si otec? Z dcéry posmech robiť! Tu ti zostane nevydatá na posmech svetu.“
   </p>
   <p>
    „Čím neskoršia bryndza, Hanička moja, tým mastnejšia.“
   </p>
   <p>
    „Ale tým skôr zhorkne,“ odsekla žena. „Tá staršia Plevovie, keď na Štedrý večer dievčatá
      na strechy hádzali zásterky, mala sa zdivieť od radosti, že sa jej tam zachytila na prvom
      raze, a na mojej sa smiali, keď jej šesť ráz dolu padla.“
   </p>
   <p>
    Pri rozhovore už ju počínal hnev popúšťať a ťažište jej nevôle pomaly k susede Plevuli
      prevažovať. Svoreň bol rád, že ešte pomerne tak sucho obišiel, preto podpálil ženinu závisť
      tým väčšmi proti susede. Začal teda susedu vychvaľovať, aká je to takto a onakvo žena. Teraz
      už Hanka celú horkosť urazeného materského srdca na susedu vyliala.
   </p>
   <p>
    „Tá tvoja suseda, čo ju toľme chváliš, vedz, že je striga! Áno, lebo vie mládencom
      porobiť, aby sa za jej maznami šialili. Vlani v Štedrý večer, keď u Pekárov pálili triesky od
      Lucie do Hôd z rozličných stromov odkladané, pekne-rúče prikúrila tvoja milá suseda, aby jej
      vraj chrenu požičali. Načo jej bol chren? Veď vtedy ho majú všade dosť, a ona by si nebola
      vari zaopatrila! Ale to je ešte málo! Ona mládencom varila potajomnú zelinu a dávala im to
      vypiť, aj pod prah na komore dievkinej položila zeme z deviatich hrobov, aby sa chlapci u nej
      jeden o druhého prevŕhali.“
   </p>
   <p>
    Hanka sa celkom rozohnila. Znať bolo na nej, že je už vo svojom živle. Líca sa jej šli
      plameňom chytiť. Klopty
    <sup>
     [
     <a class="footnote" href="#ftn.id2504816" name="id2504816">
      1
     </a>
     ]
    </sup>
    na bielom jej zúbkovanom čepci len tak sem i ta mihali. Podskočná suknička
    <sup>
     [
     <a class="footnote" href="#ftn.id2504829" name="id2504829">
      2
     </a>
     ]
    </sup>
    pri rýchlom zvŕtaní sa šírila v širokú krinolínu, dovoľujúc tu i tu vidieť
      bielučké nožičky v papučiach oberučnej žienky. Svoreň zapomenul, čo ona hovorí; on díval sa
      len na ňu, ktorá vzdor dobrej štyridsiatke dobre vyzerala, ba krásnym zjavom menovať sa mohla.
      Jej roky bez stopy nad hlavou preleteli, zdalo sa mu, že sa ona nikdy neostarie. Žena
      nezbadala, že sa o jej výklady netrápi, a mysliac si, že teraz je ten čas, aby mužove sympatie
      oproti tej strige podvrátila, pokračovala ďalej:
   </p>
   <p>
    „Ale ešte aj iné stalo sa. Mládenci klepárski šli raz na utiereň. Keď kňaz telo božie
      zdvíhal, pozeral jeden z nich cez sklíčko ako šošovička veľké. Našiel ho v jednom strome,
      ktorý bol hrom rozpáral. Pozeral len, pozeral, sediac na stolčeku, od Lucie do Hôd robenom; a
      koho videl? Tvoju chýrnu susedu, ako okolo oltára tancovala i s inými strigami. Mládenec sa
      ale zľakol a do druhých Vianoc umrel. A ja, ja som zas na vlastné oči videla, keď mala Plevuľa
      ústa dotlčené. Vyzvedám sa susied, čo jej je, až konečne jedna mi povie, že pribehla k nej
      premenená v mačku, chcejúc čosi zlého porobiť. Ale prišla na dobrú! Suseda raz milú mačku
      chytila a celý pysk jej o skalu dotĺkla. Potom nosila tie znaky na ústach. A koľko ľudí ju
      videlo, keď šla na trlici do Budína! Keď vše u Plevov pospali, ona kochom brnk, a už bola na
      budínskych vrchoch pri ostatných strigách.“
   </p>
   <p>
    Hoci Svoreň len ku koncu venoval pozornosť slovám ženiným, predsa neboli ony bez účinku.
      Veď tomu nenie div. Náš človek rodí sa, žije i mrie v samých povestiach a poverách, takže sa
      mu na každom kroku samy sebou natískajú. A potom počul on nielen od svojej, ale aj od iných
      žien takéto veci o susede vravieť. Aj v svojej šesťročnej službe presvedčil sa, že jesú
      „všelijakí ľudia“ pod tým božím slncom. Jeho kamarát-kočiš totiž pil, o kone sa netrápil, ich
      ovos popredal a prepil, a predsa mal kone ako levy. On sa načesal, nariadil, nakŕmil, až to
      bola hrúza, a nemohol tak preukázať sa ani len zďaleka.
   </p>
   <p>
    „Myslíte, že to dobrou cestou šlo?“ hovorieval vše, „ó, nie. Kočiš, ten bol v čertovom
      kolese a naučil sa, ako to treba s koňmi obchodiť. Keď som ho prosil, aby mi tajomstvo zveril,
      volal ma do čertovho kolesa. Ale ja som nešiel. A dobre som mal, lebo on zle pochodil, zabil
      sa, keď z koča dolu spadol. Ako robil, tak sa mal, čertu slúžil, čert ho vzal,“ doložil,
      pobožne si odpľujúc a mocne umieniac, že nepôjde nikdy do čertovho kolesa. Viera v strigônstvo
      susedino sa mu násilne natískala, ale svedomie, ba snáď stará, stará láska vzpierala sa jej.
      Preto sa vymanil spod nej a smiechom žene vravel:
   </p>
   <p>
    „Hanka, nemaľuj čerta na stenu, lebo sa ho budeš potom báť a ja nepôjdem navečer s tebou
      von. Ja susedu znám, a čo vravíš o nej, neverím. Že je lepšia ako vy ostatné, preto ste sa
      všetky oborili na ňu.“
   </p>
   <p>
    „No choď k nej a povedz jej všetko!“ skríkla nahnevaná žena. „Plátno, čepce, periny, šaty,
      všetko je už na vydaj prihotovené a dievka sa nám ešte nevydá. Bude to posmech! Ty, načo sme
      šli sem bývať, k tejto strige?“
   </p>
   <p>
    „Opýtaj sa, opýtaj, Hanka, ale nie mňa, ale seba,“ vravel Svoreň so zadosťučinením. „Ja
      som nechcel ísť; ty si ma sem zviedla, že je toto lepší, novší dom. Ty si dala Plevovi za
      humnom plot popri samých vrátach urobiť, aby nemohol doň s vozom zatiahnuť. Koľko sa ťa
      naprosil ten sused, a nedovolila si ani len o tri kroky ho ďalej potisnúť. Ty si sa chcela pre
      mňa, že rád som ju videl, na nej vypomstiť. Keď si zahryzla do chrenu, nekrič, že ťa štípe.
      Teraz len pokračuj ďalej. Nehnevaj sa ty preto, že ti cieňu pred kuchynský oblok vystavil, on
      len chcel ti výhľad do svojho dvora prekaziť, keď nemohol uchrániť sa pred tvojím ostrým
      jazykom.“
   </p>
   <p>
    Takto sa skončila nedeľná hádka. Nikdy ešte nezostalo mužovi navrchu. Teraz ale obdržal on
      bojište i zostal na ňom, žena jeho ale pobrala sa do kuchyne celkom premožená. Po chvíli
      zazvonili do chrámu a manželia bez všetkej horkosti v srdci, ako o medových týždňoch, kráčali
      k službám božím.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2504816" name="ftn.id2504816">
        1
       </a>
       ]
      </sup>
      <span class="emphasis">
       <em>
        klopty
       </em>
      </span>
      — chlopne na čepci
     </p>
    </div>
    <div class="footnote">
     <p>
      <sup>
       [
       <a class="para" href="#id2504829" name="ftn.id2504829">
        2
       </a>
       ]
      </sup>
      <span class="emphasis">
       <em>
        podskočná
       </em>
      </span>
      suknička — druh skladanej alebo vrapovanej sukne, ktorá
          pri pohybe podskakuje
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2504982">
       </a>
       3
      </h2>
     </div>
    </div>
   </div>
   <p>
   </p>
   <p>
   </p>
   <p>
    Už dokončilo slnce svoju dennú púť, na oblohe zjavil sa plný mesiac. Na západe vídať len
      červenkavý, svetlý pruh, značiaci cestu lúčov slnečných, ktoré chcú ešte prevládať svetlo
      nočného strážcu zeme. Avšak ich namáhanie je daromné, konečne zvíťazilo čarovné svetlo mesačné
      nad ohnivým slnkom. Nastal krásny májový večer.
   </p>
   <p>
    U Plevov sedia pri stole dvaja mužovia; hoci kúty izby so stenami zliali sa už v šerú
      hmotu, predsa nezapália si svetlo, lež len tak pri mesiačku zhovárajú sa. V takomto pološere
      dobre sa rozpráva, lebo tu vonkajšie dojmy nehatia beh myšlienok, vtedy ľudia srdce jeden
      druhému dokorán otvárajú, takže potme najlepšie doň nazrieť môžeme.
   </p>
   <p>
    Milé svetlo mesiaca, vniknúc oblokom, padá rovno na hladký lipový stôl. Na jeho vyleštenej
      ploche trasie sa ono a slabo odráža, osvetľujúc tvár oproti Plevovi sediaceho človeka. Dľa
      toho by sme ho už ľahko poznali. Je to Janko — Svoreň. Keby to videla zlostná mať jeho, jak si
      on domácky počína u Plevov, jak dôverne sa k susedovi kloní, veru by jej rozum od divu zastal
      sťa zaviaznutý v blate voz.
   </p>
   <p>
    Ich rozhovor musí byť veľmi dôležitý, lebo okrem nich niet v izbe žiadnej živej duše.
      Ženy, to jest mať s dcérami, sú v komore, odstúpili dobrovoľne, nechajúc na stole misku s
      pampúchmi, mäkkými ako Slovákova duša; aby ale i tvrdosti niečo bolo na svete, navrch položili
      aj nasucho vyprážané šišky.
   </p>
   <p>
    „Nie, Janko môj, to urobiť nemôžem,“ prevzal reč domáci pán. „Nie preto, že by som ťa
      nerád mal, to božechráň, ale pováž si, čo tvoja mať povie na toto. Aj tak by ma i s mojimi v
      lyžičke vody utopila, aj tak by na nás zvalila hory-doly; nuž a keby sa dozvedela, že jej
      jediný synček opovážil sa za chrbtom Plevovu Zuzku milovať, to by sa rozliala na kolomaž. Nuž
      a čo by si doma so ženou robil? Mal bys’ tam hotový očistec. To nerob, slúchni múdrejších
      ľudí!“
   </p>
   <p>
    „Ech, strýku!“ odvetil Janko. Pleva mu nebol strýkom, ale u nás vám to tak už ide: ak sa
      dvaja spolu radi majú, to sa menujú strýkmi. Náš človek sa vám dá do rodiny i s cudzím, ak je
      hoden dôvery, volajúc ho švagrom. „Strýku, ste vy len slaboch. Ja som na to, aby som si dievča
      prehliadol. Či mám mater všade sebou nosiť? To by bola krásna vec! Ja sa chcem ženiť a sám si
      prehliadnem. Vy i môj otec i mať ste tiež za chrbtom rodičov si prehliadli, a od tých čias sa
      tá dobrá obyčaj nezmenila. Ale vy by ste nedbali, aby sa teraz už mladí riadili podľa vašej
      vôle; no, to nebude. Ja sa ožením, žena bude sa s materou dobre riadiť, a ak nie, však sme tu.
      A potom, strýku, veď ja vašu Zuzku tak rád vidím ako tento boží chlebíček,“ pokračoval Janko,
      ukážuc na pampúchy, „hneď by som skočil i do ohňa pre ňu. A ona ma tiež rada vidí; verte mi,
      pominie sa za mnou, ak mi ju nedáte.“
   </p>
   <p>
    Otec nič nepovedal, len rozvažoval. Ponúkol hosťa pampúchmi, i sám si jeden vzal a jedli,
      ani čo by sa o minulom roku zhovárali. Bez všetkého rozohnenia, sťa ten ľad na vode. Ale dnu,
      tam v prsiach bije im horúce srdce!
   </p>
   <p>
    „Povedzte mi, strýku, ostatné slovo, nech nečakám. Ak mi Zuzku odopriete, verte mi,
      nebudem vás viac rád vidieť, ani len vo vašu stranu nepozriem. Ale doma potom už bude
      naozajstné peklo! A ja budem v ňom Lu…, no ale škoda to vysloviť pri tomto božom stole a
      týchto daroch božích. Vy chcete čakať za Pekárom, kým z vojny príde? Bude to o tri roky,
      mladších dievčat bude hrúza, potom vaša zostane vám na ľade. Ó, dobre ja znám vaše chodníčky,
      strýku!“ Janko usmial sa radostne, až mu len tak ulihalo, že susedovi na tak žilu trafil.
   </p>
   <p>
    „Ja Pekára nečakám; nechcem ho. Len rozmýšľam, ako by som ti spomohol. Ale čo: budeš bývať
      u mňa. Syna nemám, len dve dievky; Zuzku dám tebe i s týmto domom a ja pôjdem do druhého, čo
      som si vystavil. No nech ťa Pán Boh požehná! Ja odídem s Katrou; ty si tu vo meno božie
      gazduj. Budeš sa aspoň ty skôr vedieť so svojou materou o ten plot hrtaniť. Dobre to bude!“
      smial sa samoľúbo Pleva, vidiac, že posiela na susedu svoju vlastného jej syna. Bol vopred
      uistený, že syn zvíťazí. „No, čo povieš, Janko, páči sa ti to?“
   </p>
   <p>
    „A to naozaj chcete, strýku? Jaj, hneď by vás od radosti neviem kam zaniesol. A vy
      vystúpiť chcete z domu svojho vlastnučičkého? Veď je to viac, ako som sa opovážil kedy len
      snívať. Idem to povedať Zuzke. Neborká, do siedmeho neba príde od radosti.“
   </p>
   <p>
    „Chlapče, stoj!“ riekol s rozkazom Pleva. „Počuj, ako dcéru moju dostaneš. Nielen tak, aby
      ti z neba spadla, alebo do úst vlietla ako pečený holub. Musí tvoj otec prísť sem a pýtať ju s
      dvoma svedky dľa starej obyčaje, aby ľudia videli, že som nenanútil Svoreňovmu synovi silou
      dievku. Rozumel si?“
   </p>
   <p>
    „I veľmi, strýku! Zajtra môj otec príde predobedom i s dvoma svedky, ak je to málo, i moja
      mať, áno, i ona, a čo ju sám donesiem. To môžete byť istý, ako že sa Plevom voláte!“ zvolal
      Janko, a premožený ťarchou sladkého blaha, zabudol na prísny mrav, ustískal Plevu a uhladil i
      ubozkával, takže tento nepamätal na podobné láskanie. Ani žena v medových týždňoch tak
      nezachodila s ním.
   </p>
   <p>
    „A tvoju mater nepotrebujem, ako že je dnes svätá nedeľa. Tá nech sedí doma na popole,“
      riekol náružive a buchol päsťou o stôl, až hneď šiška vyfŕkla z misky na stôl.
   </p>
   <p>
    Vtom ozvala sa na ceste muzika. Oba skočili k oblokom a videli na ceste mesiačikom úplne
      osvetlenej tlupu pestrého ľudu. Pleva až teraz zbadal, že je v izbe tma. Skočil a zapálil
      lampu. Mráz prešiel po ňom od strachu a ľaku.
   </p>
   <p>
    „Čo,“ myslel si, „čo by to bolo, ak by ťa mládež obišla, mysliac, že sa Pleva zaprel, aby
      nikomu nič nedal!“
   </p>
   <p>
    To ho predesilo. Ale mládež si tak nemyslela, veľmi dobre vedel každý, že je tu vždy milá
      pohostinnosť a preto celá tlupa obrátila sa do dvora. Pred hudci tancovalo pár mládencov, a za
      hudci šlo všetko, čo len vládalo v Klepári. Dvere sa otvorili a dnu vtancovali klepárski
      mládenci. Vovliekla sa za nimi i muzika a hrala tak, že i tably na oblokoch brnčali. Hudci
      boli leniví, ale pieseň ohnivá ako hôrna bystrina, a chlapci bujare krepčili ani pstruhy vo
      vode.
   </p>
   <p>
    „Ale načo sme sem prišli?“ ozval sa jeden, „zo strýka nám je nič. Kde sú dievčatá?“
   </p>
   <p>
    Ale sotva to povedal, už jeden viedol obe Plevove dievky, držiac ich kol pása, a krútil sa
      s oboma v kolese. Ale predošlý predchytil mu Zuzku a vykrútil ju, až Plevovi od radosti len
      tak srdce rástlo.
   </p>
   <p>
    Po tanci chlapci sa pohádzali ustatí na lavicu a zajedali si pampúchy i nachýlili si z
      malého pohárika čosi červeného, čo gazdiná položila na stôl. Svoreň, ani doma, ponúkal
      kamarátov, tomu ale, čo jeho Zuzku vykrútil, odmenil sa pohárikom červeného, donesúc ho k nemu
      na lavicu, kam sa bol hodil. Ostatní sa tomu veľmi divili a nejeden povážlivo pokrúcal hlavou
      nad počínaním Svoreňovým. Po krátkej chvíli pobrali sa preč, pojmúc sebou dievčatá Plevove.
      Zuzku ale vzal Svoreň a sám si ju viedol. To bola odmienka za „máje“.
   </p>
   <p>
    Keď sprievod vyšiel na cestu, začala muzika a zas išlo sa o jeden dom ďalej. Manželia
      Plevovci zamkli dom i vráta a pripojili sa k zvedavému diváctvu, umieniac si, že pôjdu sa na
      tých mladých bláznov podívať, keď pôjdu na tanec.
   </p>
   <p>
    Teraz prišiel sprievod pred Svoreňovský dom. Každý užasol, že tu „mája“ niet. Chlapcov to
      i mrzieť začínalo, a až teraz robili si výčitky, že niet medzi nimi takého, čo by ho bol
      postavil. Pri tom všetkom ale u Svoreňov sa svietilo; vidno bolo, že mládencov čakajú. Ba
      prednejší i starú Hanku zbadali, keď oblokom zvedavo kukala, či prídu ozaj k nim. Rozpaky
      mládencov ihneď pominuli, ako vstúpili do Svoreňovej izby. Začal sa tanec. Vstúpil i Janko,
      vedúc za ruku Plevovie Zuzku, cudzo sa cítiacu v dome tomto. Už pár rokov minulo, čo nebola v
      tomto dome. Kde sa teraz vzala tu, nevedela si vysvetliť, a spamätala sa až potom, keď sedela
      pri starom Svoreňovi na lavici. Privítal ju milo, čo keď ona nezbadala, pokrútil tajne hlavou
      a pritom zahmkal, čo u nášho človeka viac vyjadruje než na hárok napísaná definícia
      filozofická.
   </p>
   <p>
    Koniec tancu. Mládenci oddychujú, no pod zuby na stole niet ani máčný mak. V Jankovi krv
      prúdila sa klokotom a od hnevu očervenel ako rak. Šiel do komory pýtať vysvetlenie a príčinu
      takejto urážky. Tam našiel Žofku i mater, ktoré s pár mládenci sa dotazovali.
    <sup>
     [
     <a class="footnote" href="#ftn.id2505319" name="id2505319">
      3
     </a>
     ]
    </sup>
    Mať konečne s prázdnou rukou pobrala sa do izby a otvoriac dvere, zastala si na
      prahu a položartom a polovážne vravela:
   </p>
   <p>
    „Dievky nemáme, koláčov nedáme, čo chcete?“
   </p>
   <p>
    „Žofku vašu chceme, tetka, sem s ňou do kolesa,“ oslovil ju Ondrej Ranostaj. Veruže mu
      nikdy tetkou nebola; ale to tak ide po dedinách: všetko v rodine. „Sem Žofku,“ pokračoval
      Ondrej, „a tuto na stôl niečo dobrého, lebo nám už v hrdle vŕzga ani rozsušené vráta. Sem
      koláčov i hriatej; viete, že len raz cez rok je prvého mája a i v pekle býva raz do roka
      hostina.“
   </p>
   <p>
    „Veď ja dievky nemám, Ondrejko,“ vyhovárala sa Svoreňová, „v noci ste s jedným májčekom
      zabudli na ňu; ej, bodajže vám dobrá vôľa bola, že ste tak zabudli.“
   </p>
   <p>
    „Ej, horkýže zabudli; nepovedajte to, teda, lebo nás všetkých do plaču donesiete. Hrajte,
      hudci, aby sme nezabudli tancovať!“ skričal Ondrej na muzikantov, ktorí v kúte sedeli a hoci
      ešte len zvečera bolo, už jeden o druhého hlavami knísali. Teraz pretreli oči a začali zas
      túže ohnivú. Ondrej schytil Žofku do kolesa a už bol celou dušou v tanci a len oči jeho, plné
      oduševnenia a bujarej sily, s nadšením hľadeli na peknú Žofíku, ruky ale mocne držali jej
      hybký, krásny driek.
   </p>
   <p>
    Hanka doniesla šišky i pampúchy, a červená tiež nechýbala. Na dievku v tanci blaženým
      úsmevom pozrela a, neborká, od radosti na celý raňajší výstup zabudla a odpustila mládencom
      klepárskym ich prehrešenie sa oproti jej dcére. Muž s úsmevom stelesnenej spokojnosti pozeral
      na ženu, a medzitým hľadel každý jej pohľad na muške držať. Neušlo mu jej strhnutie sa, keď
      videla „bosorkinu“ dievku na lavici sedieť. Len malý vlas chýbal, že jej miska i fľaša s ruky
      nevypadla od divu nad tým úkazom. Svojej smrti by sa bola skôr nazdala, ako tomu. Na syna
      pozrela ostro, no ten máločo dbal. Chytil misku a donesúc ju k Zuzke, núkal ju mocne.
   </p>
   <p>
    „Naže, na, veď moja mať, aha, ako vďačne nám to dala. Chlapci, jedzte a pite, aby sa i
      misa i fľaša svedomite vyprázdnila, iba potom sa pšenica urodí!“ Gazdiná núkala rad-radom,
      neobišla ani Zuzku (ktorej u Svoreňov omnoho lepšie pampúchy chutili než doma), až sa miska i
      fľaša svedomite vyprázdnila a tak cena pšenice mohla hneď a zaraz o dve percentá na burze
      padnúť.
   </p>
   <p>
    U Svoreňov zahrali ešte jednu, chlapci schytili i starú a vykrútili do tej dobrej vôle, že
      ledva vydychovala. Keď sa spokojná, k stolu navrátila, muž sa usmieval na jej udychčaní. Ona
      povedala:
   </p>
   <p>
    „Veru, starý, nieto už pre nás taká bláznivosť!“
   </p>
   <p>
    A Svoreň len kvitol na tvári a za muzikou išiel si z nohy na nohu do krčmy. Po chvíli
      zaškrípal plech na dverách: i Svoreňová lúčila sa s domom, lebo ten tanec sa jej predsa len
      zapáčil.
   </p>
   <p>
    Bolo po tanci. Mládež sa rozchodila, lebo starí už dávno zabudli v posteliach na dôležitý
      deň prvého mája. Janko Svoreň viedol svoju Zuzku zas domov. Na tanci nespúšťal z nej očí; čím
      viac hľadel na ňu, tým väčšmi sa mu páčila. Keď dievky mládencom vymieňali u hudcov klobúky,
      Jankovi vymenila Zuzka. Vzdor tomu, že nad blaženosťou dievky vo vytržení bola stará Hanka,
      predsa synovo držanie sa jej nepozdávalo. Urobila si hneď na šatke uzlík, aby mu to dáko
      nezabudla. (Chuderka, na chyby iných bola veľmi zábudlivá.) Krčila obočím na syna, aby mu
      vyjadrila aspoň tak zazlenie, ale ten nemal času po materiach hľadieť, keď mal v rukách to, čo
      mu treba bolo. A keď sa aj obzrel, jej hrozivý pohľad odmenil oným ľahostajným, roztržitosť
      prezradzujúcim, akoby nemal ani kedy myslieť na také maličkosti teraz v tak dôležitej práci.
   </p>
   <p>
    Janko doviedol Zuzku až domov pod stenu. Mesiac hádzal plné svetlo na pozdných chodcov,
      keď pod stenou zastali. Zuzka, pozrúc na spoločníka svojho, zažiarila blahom a uspokojením.
   </p>
   <p>
    „Zuzka, od dneška si už moja. Po sobáši budeme si tu u vás bývať, bude nám tu ani vtáčkom
      v novej klietočke. Celý svet nám bude závidieť.“
   </p>
   <p>
    Dievča pochybujúc zakrútilo smutne hlavou:
   </p>
   <p>
    „Keby to na tebe záležalo, áno; ale tu je pánom otec tvoj i môj a matere tiež. Čo tí
      povedia? To nemôže byť.“
   </p>
   <p>
    „Ale, netáraj, dievča,“ a akoby v hneve s odcudzením pozrel na ňu. „Čo vravím, je svätá
      pravda, ako je dnes prvý máj. Tvoji rodičia sľúbili, a moji — tí pristanú, uvidíš. Sľubujem
      ti, že zajtra môj otec vypýta ťa pre mňa. Mať ani nehrkne, lebo ja viem jej žilu nájsť, a hoci
      sa ešte s vami hnevá, ešte pred našou svadbou vás pekne-rúče odprosí. Ty mi, dušička, len
      jedno sľúbiš: zajtra kostolníkovi naložíš posolstvo, že ho k nám poslal pán…“ A tu začal Janko
      do ucha Zuzke šepkať, pričom ledva zdržal sa smiechu; dievča sa tiež usmievalo nápadu
      Jankovmu.
   </p>
   <p>
    „Nie, Janko, to by som statočnosť pred ľuďmi stratila a nikdy nemohla by im smelo do očú
      pozrieť. To by ma nectilo, aby ma lož do domu vášho všantročila.“
   </p>
   <p>
    „Dobre, Zuzka. Nechaj to tak, keď pre takú maličkosť odhadzuješ do smrti trvajúce blaho.
      To si ale pamätaj: že takýmto činom nikdy čepca na svojej hlave neuvidíš. Keď proti tebe moja
      mať lžami bojuje, prečo by si zdráhala sa jej vlastnou zbrojou ju premôcť?“
   </p>
   <p>
    Jankovej logike nemohlo svedomité dievča odolať i pristalo. Janko teraz objal náruživo
      plné okrúhle telo peknej Zuzky, ktorá sa k nemu poslušne túlila, na ústa ale vdýchol jej
      ohnivý bozk. Tento triezve a počínavé
    <sup>
     [
     <a class="footnote" href="#ftn.id2505565" name="id2505565">
      4
     </a>
     ]
    </sup>
    ináč dievča naskrze vyrazil z koľaje, takže všetky iné myšlienky zliali sa v
      bezladie chaosu; len jedna nad tým plávala, tá: Jankova mať.
    <sup>
     [
     <a class="footnote" href="#ftn.id2505581" name="id2505581">
      5
     </a>
     ]
    </sup>
    V tomto momente ustúpila prísna rozvaha srdcu, a teraz stála pred zanieteným okom
      Jankovým v nedostižnej kráse dospelej dievčiny, plná blaha a uspokojenia. Janko hltavým okom
      hľadel na tento zjav. Mnoho ešte bol by jej chcel povedať, veď kto by to bol všetko vypísal,
      čo on cítil pri nej? Ťažko, veľmi ťažko padlo mu rozlúčiť sa s ňou, ale dopočuli pod stenu
      hlasný kašeľ Plevov (ktorý nepochodil od pľúc) k upomenutiu pre dievča, že už čas je spať. Ona
      sa tomu neprotivila a vstúpila do pitvora. Janko za ňou pošepkal:
   </p>
   <p>
    „A bude niečo z nás?“ chcejúc ju upomenúť na zhodu.
   </p>
   <p>
    „Bude, ak sa nepokazí,“ znela jej odpoveď, ktorá sa Jankovi nebárs ľúbila, no ale pobral
      sa hvízdajúc domov, aby sa spánkom posilnil k zajtrajšiemu dielu.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505319" name="ftn.id2505319">
        3
       </a>
       ]
      </sup>
      sa
      <span class="emphasis">
       <em>
        dotazovali
       </em>
      </span>
      — hádali sa, škriepili sa
     </p>
    </div>
    <div class="footnote">
     <p>
      <sup>
       [
       <a class="para" href="#id2505565" name="ftn.id2505565">
        4
       </a>
       ]
      </sup>
      <span class="emphasis">
       <em>
        počínavé
       </em>
      </span>
      — rúče, šikovné
     </p>
    </div>
    <div class="footnote">
     <p>
      <sup>
       [
       <a class="para" href="#id2505581" name="ftn.id2505581">
        5
       </a>
       ]
      </sup>
      <span class="emphasis">
       <em>
        Jankova mať
       </em>
      </span>
      — korektorova oprava pôvodného: Janka mať, kde
          zamenil sloveso
      <span class="emphasis">
       <em>
        mať
       </em>
      </span>
      podstatným menom. Kukučín na základe tohto zásahu
          napísal rozprávku Po deviatich rokoch (Slovenské pohľady XIII, 1893 str. 12 — 18), ktorá
          bude uverejnená v V. zväzku tohto vydania.
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2505630">
       </a>
       4
      </h2>
     </div>
    </div>
   </div>
   <p>
   </p>
   <p>
   </p>
   <p>
    Janko, lúčiac sa večer od svojej Zuzky, bol pevného úmyslu, že zajtra urobí vážny krok.
      Predsavzatie to bolo preňho skutočne smelé, vedel, že mnoho ťažkostí stojí mu v ceste. Vedel,
      že jeho láska materi nenie po vôli, že ona Zuzku nechce za nevestu a preto chystal sa s ňou do
      tuhého boja. Spojenec jeho — otec — bol slabý, ktorý zuteká pri prvom ohni. No vzdor tomu
      chcel mať istotu v tejto veci čím skôr. Ako sa Janko so Zuzkou tak splietol, ťažko to
      vyrozprávať. Znali sa od malička, čo susedia schádzali sa k spoločným zábavám, i čo dorástli
      spolu chodievali k hračkám i do poľa, kde tiež boli susedmi. Tieto styky Jankova mať
      zatracovala, a zakázala mu schádzať sa so Zuzkou. No takýto zákaz previesť nebolo Hanke možné;
      jestli by bol chcel Janko matke po vôli urobiť, bol by sa musel strániť spoločnosti svojich
      vrstovníkov, čomu sa Janko nepodobal. Pritom všetkom naoko menej sa schádzali; ba Hanka si
      bláhala, že podarilo sa jej už Zuzku zo srdca synovho úplne odstrániť; lež kto vyskúma pohľady
      mladých zaľúbencov? Jeden významný pohľad, jedno teplé stisnutie ruky, čo sa iným zdá byť
      jednoduchým, pre zamilovaných viac platí než celé popísané knihy. Janko teda, hoci šiel materi
      po vôli ako nikdy predtým, so Zuzkou stál na dôvernej nohe; ba i potajomky sa tiež
      schádzavali.
   </p>
   <p>
    Zuzka i s Jankom obapolne teda si rozumeli; z mládeže nik ani netušil, aké city
      prechovávajú jeden k druhému, a čo by aj bol šípil niečo, nik po nich nesliedil, lež nechal
      prirodzený beh vecí na pokoji. Veď teplé srdce mládeže má so sebou dosť do činenia, preto málo
      stará sa o iného, nech len záujmy jeho vlastné nepožadujú od neho, aby sa postavilo na stráž k
      ich zachráneniu. Jestli srdce panny a mládenca na iných sa ohliada, po iných sliedi, už samo v
      sebe stratilo ten súhlas, ktorý tvorí jeho prelesť. Tak teda Janko v bezprostrednom susedstve
      splietol milostný pomer s dcérou smrteľnej nepriateľky matkinej, ktorý mu pripravil nejednu
      krásnu a blaženú chvíľku. Včera od Plevu už vydobyl súhlas ohľadom ďalších krokov, dnes mienil
      to doma s materou urobiť.
   </p>
   <p>
    Dnes, keď sa po tanci prebudil, už slnce stálo dosť vysoko. Hlava mu ešte dosiaľ nebola na
      mieste, ako to býva po noci, v zábave a tanci strávenej. Pri tom všetkom vstal i videl, že je
      už neskoro. Otcovi mal čo ďakovať, že si mohol vše takto po tanci pospať, lebo ten zo svojej
      skúsenosti vedel, jak zle to padne po zábave zavčasu vstávať. Vzdor chorej hlave teda vstal a
      vyhľadať mienil rodičov, lebo včerajší tvrdý úmysel po krátkom sne opäť budil ho k činnosti.
      Tí sa zadivili, že tak včasne vstal po tak dlhom tanci. Hanke prišiel hneď na um včerajší
      uzlík, a hoci šatka bola v sypárni v truhle medzi sviatočnými hábami, predsa riekla:
   </p>
   <p>
    „Čudno, že tak včas vstávaš, Janko! Po včerajšom chutnom tanci so Zuzkou Plevovie nebol by
      div, keby ťa trochu nohy boleli. Nebolí ťa hlava od Plevovie výmienky za máje? Pre starú si
      nepostavil ešte?“
   </p>
   <p>
    Janko bol v rozpakoch, ako to má s materou začať o tej Zuzke. Teraz ho potešilo, že sama
      poľahčila jeho trápny stav tým, že sama začala. Janko so smiechom odpovedal:
   </p>
   <p>
    „Oj, mamo, nebojte sa o moje nohy. Tie by ani do rána neboli ustali. Keď človek raz
      dostane do tanca toho, koho rád má, to sa potom tancuje ani v oblakoch. A vy ste, mamo, tiež
      ustali, keď vás sused Pleva za dievoctva povykrúcal? Ale on vravel, že ste boli dobrou
      tanečnicou!“
   </p>
   <p>
    A to tak ďalej potom išlo. Janko žartom odpovedal na narážky materine, tá sa ale veľmi na
      tom hnevala. So synom nevedela ešte tak dobre šermovať ako so starým, lebo ten spojoval vtip
      otcov s ostrosťou matkinou; preto ona vždy podliehala. Starý ale sa tomu dobrácky usmieval.
      Jankovi srdce stislo sa, keď uzrel tú mäkkú tvár s tými modrými očima, ktoré vždy
      dobrosrdečnosťou žiarili. Jak by sa bol Janko potešil, keby otec bol svojou vážnosťou rozhodol
      nakrátko tento neprirodzený spor medzi synom a matkou! Ale mimovoľne s opovržením musel
      pozerať na bezvýraznú tvár otcovu, na tie usmievavé oči, ktoré pred ostrým pohľadom ženiným
      hneď hľadali kút na izbe a ani junácky pohľad synov vydržať nemohli. Preto žena, keď nemohla
      nič vykonať so synom, obrátila pozornosť na otca:
   </p>
   <p>
    „Pozri, starý, tu je tvoj hodný synček! Plevovie Zuzke stavia máje, s ňou tancuje, aj
      klobúk v tanci vymieňa mu ona. O chvíľu ti príde možno do domu čo žena synčekova, abys’ ju čo
      dcéru k srdcu privinul. Takého si ty syna vychoval.“
   </p>
   <p>
    Muž bol dnes zas dobrej vôle. Všetko bral žartom, a aj tak vybavil nápady ženine:
   </p>
   <p>
    „Že Zuzke máj postavil, z toho nemusí byť ešte hneď svadba. Alebo že s ňou tancoval! Bože
      môj, koľko tebe Pleva nastaval májov, a koľko sa natancoval s tebou a predsa rozmyslel si to
      potom s tebou lepšie, keď sa mal ženiť.“
   </p>
   <p>
    To nezrovnávalo sa s plánmi Jankovými, keď otec usiloval sa podozrenie matky podvrátiť. On
      práve chcel na stupeň neomylnej skutočnosti povýšiť, aby mať jeho videla, že to ani nemôže byť
      inak. Preto rovno povedal:
   </p>
   <p>
    „Nie je to pri mne tak ako pri Plevovi! Ja som na to postavil máje, na to som si Zuzkou
      dal vymeniť klobúk, aby každý videl, že sa radi máme. A preto oznamujem vám, že chcem stav
      svoj premeniť. Prosím vás, rodičia moji, o vaše požehnanie. Koho si beriem, už mať uhádla.“
   </p>
   <p>
    Účinok slov týchto na Hanku bol zázračný. Ako držala habarku v ruke, ihneď ju na zem
      pustila. Čepiec sa jej nakrivil a ústa nad tým divom otvorili a zabudli zaprieť. A tak dlho
      hľadela očima dupkom stojacimi na syna. Potom rukami zúfale zalomila a začala sa smiať. Bol to
      smiech blízky šialenosti. Jankovi mráz prešiel cez všetky kosti strachom nad materou. Ona sa
      ešte raz z plného hrdla zasmiala:
   </p>
   <p>
    „Hahaha! Ľudia boží, počúvajte len! On chce… ktorú to chceš, Janíčko? Staršiu, mladšiu a
      či — starú? Hahaha, tú akiste!“ smiala sa ďalej Hanka, potom ale skúmavo pozrúc na syna,
      chcela mu trochu nahnať strachu. Ale ten vydržal jej ostrý pohľad i vravel:
   </p>
   <p>
    „To vy tak vravíte, mamo? Pred vlastným synom a mužom? Krásne, krásne. Čo je smiešneho na
      tom, že chcem Zuzku Plevovie? Či je v tom nejaký hriech? Ak áno, dokážte mi to, a ja úmysel
      svoj premením.“
   </p>
   <p>
    Hanka pomiatla sa celkom na tento synov výbuch. Neočakávala tak smelý odpor od neho, preto
      nemohla sa spamätať z tohto prekvapenia. K tomu syn pozeral na ňu zrakom strašlivým, akoby ju
      ním prebodnúť chcel, preto ona len ostýchavo hovorila:
   </p>
   <p>
    „Oj, synku, hriech, veľký hriech. Ty ju nechceš z lásky, ale preto, že ti jej bezbožná mať
      porobila. Áno, dala ti odvarok z potajomnej zeliny, aj previedla ťa cez prah, pod ktorým je
      zem z deviatich hrobov. No ale,“ a tu sa začala zas rozpaľovať na bezbožnú susedu, „ja sa
      pomstím, hrozne pomstím na tej strige, pre teba, moje dieťa zlaté. Oj, už teraz viem, prečo mi
      dala pred kuchynský oblok cieňu vystaviť! Ona mi svetlo božie zastala preto, aby som do jej
      dvora nemohla vidieť, ako mi jediné dieťa zvádzajú.“ A tu jej slzy bôľu vstúpili do oka nad
      milovaným, zavedeným dieťaťom.
   </p>
   <p>
    Jankovi bolo ľúto matky. Bolelo ho veľmi, že sa nedá presvedčiť; bolelo ho, že proti jej
      vôli musí sám hľadať svoje šťastie. No matkina bázeň pred strigami zabávala ho i musel sa
      vzdor všetkej svojej tiesni srdečne zasmiať nad matkinou poverou:
   </p>
   <p>
    „Vám, mamo, vám by sa zišlo porobiť, žeby ste sa tak nehnevali bez príčiny na blížnych
      svojich. Ja z čistej lásky chcem Zuzku Plevovie, a keď ju vy poznáte, i vám sa zapáči. Veď je
      taká prívetivá a tichá, že ju musí každý rád vidieť, kto ju len zná. Verte mi, ja som málo
      pochodil do Plevov, málo som ja popil u Plevov, to už Pán Boh tak nás zviedol spolu. Ani vám
      cieňu nestavali preto pred kuchynský oblok, aby ste nezbadali, že ja ta chodím, ale preto, že
      ste im vy za humnom vráta zaplotili, aby nemohli do humna s vozom vtiahnuť. Keď ste im najprv
      vy zapriečili, prečo by sa oni nemohli brániť? Vy ste predali svoj bývalý dom, a prišli ste ku
      Plevovcom bývať, len aby ste im čím najviac protivne urobili. Pleva sa už mnoho ráz predo mnou
      žaloval a preto chce Zuzku vydať a zaťa do svojho domu usadiť a on preč do druhého domu odísť,
      aby sa z vášho susedstva oslobodil. Tým zaťom budem teda ja. Dobre, vaše krivdy mne činené
      budem znášať, veď to bude vlastnému vášmu synovi! Len pokračujte, mamo, i ďalej v tom, len sa
      vaďte i ďalej so susedom, bude to váš syn; nech potom ukazuje celý svet na vás, čo na dobrú
      mater! Pleva vám už nebude trpieť; pôjde radšej preč zo svojho domu. Ohovárate a prezývate i
      ženu i dcéry jeho. Ak nenájde zaťa do domu, predá ho i so záhradou obci. Bude tam potom
      cintorín. Potrebujú teraz nový, i bude to obci vhod, keby jej svoj dom Pleva predal. Mali by
      ste, mamo, potom krásne susedstvo.“
   </p>
   <p>
    Hanka celú vyhrážku považovala za púhy žart. Bola presvedčená, že to len syn chce
      nastrašiť ju a pohnúť k priateľskejšiemu držaniu sa proti Plevovcom. Vtom ale vstúpi do izby
      klepársky kostolník. Jeho ako kružidlom odmerané kroky viedli ho rovno k stolu, kde zastal,
      vážne oprúc oň pravú ruku. V hovore pohrúžení domáci zadivili sa jeho nevdojakému príchodu a
      akoby zahanbení, že ich dom „dymí“, núkali ho sedením.
   </p>
   <p>
    „Ach, horkýže môj prehorčený sedel! Treba mi od rána do večera sem i ta chodiť. Už
      nestačím ani nohy za sebou vláčiť. Veru neškodilo by občerstvenie.“ Tým narážal na včerajšiu
      výmenu Žofíky, vlastne na pozostatky z nej. Keď ale domáci narážku túto len tak nahlucho
      pustili, pokračoval:
   </p>
   <p>
    „Pán farár ma, Svoreň, poslali po vás, žeby ste hneď a hneď k nemu šli.“
   </p>
   <p>
    Svoreňovi prešiel mráz po chrbte:
   </p>
   <p>
    „Čože majú so mnou vo fare? Veď ja do kostola riadne chodím, nikoho som nezabil, nikomu
      nič neukradol, nikoho neozbíjal. Čo ma teda volajú?“ myslel si gazda, akoby do fary len
      takýchto priestupníkov potrebovali. Ale že sa necítil byť ničím takým zlým, opýtal sa
      kostolníka:
   </p>
   <p>
    „Načo ma ta volajú? Povedzte mi, Paľko, prosím vás.“
   </p>
   <p>
    Kostolník zbadal Svoreňov strach, preto potešil ho:
   </p>
   <p>
    „Nič zlého, nič. Tuto sused váš, Pleva, chce svoj dom i so záhradou pod cmiter predať.
      Odpoly darmo, ten — blázon. Deťom svojim podrezať chce hrdlo, a svoje matie
    <sup>
     [
     <a class="footnote" href="#ftn.id2504443" name="id2504443">
      6
     </a>
     ]
    </sup>
    tapredať. Pekný to otec! Pán tatík už napísali zmluvu, len potvrdiť svedkami ju
      treba. Jedným budete vy a druhým ja. Nebude vám to veľmi milé, nuž ale potrpte len trochu.
      Schodil som celú dedinu, ale chlapa nedostaneš ani za dukát, dedina ako vymretá. Kurta šiel na
      jarmok, Perašín orie a Lapoš šiel do hory, a tak ďalej to tak každý niekam ide, len ja sa tu
      tlčiem. No, poďte, chytro poďte!“ a už ho chytal za rukáv.
   </p>
   <p>
    Ale Svoreň mlčal, len stál zadivený; ani čo by mu všetka klepárska voda za ušima hučala,
      taký pocit na sebe cítil. Jeho žene ale studený pot sperlil sa na čele a tepny na hlave bili
      zimnične, ako keby sa chceli roztrhnúť. Stála celá sa trasúca pred kostolníkom.
   </p>
   <p>
    „Ježiš, Mária! To nám chce vykázať?“ a na celom tele striasla ju zima; už jej vzbúrená
      fantázia predstavovala si pod kuchynským oblokom kryptu s kosťami, hroby, kríže, jamy a desné
      hlasy kuvikov.
   </p>
   <p>
    Svoreň sa chytro z prvého prekvapenia zotavil. Len s potešením pozeral na skrotenú ženu,
      ako sa na celom tele trasie. Keď ale zbadal úsmev uspokojenia na tvári synovej a kostolníkovej
      a vystriehol ich významné pohľady obapolného uzrozumenia, svitlo konečne v jeho ťažkej hlave,
      i zbadal, že to nástraha synova. K akému cieľu, tiež na to chytro prišiel. Vedel, aký má žena
      jeho strach pred cintorom a jeho hrúzami. Veď v noci neodvážila sa ani len do obloka pozrieť;
      starý Svoreň ďakoval Pánu Bohu, že jeho žena má aspoň túto slabú stránku, ktorou ju vedel vždy
      na uzde držať. Ó, koľko ráz musela žena molochovi
    <sup>
     [
     <a class="footnote" href="#ftn.id2504509" name="id2504509">
      7
     </a>
     ]
    </sup>
    svojho strachu obetovať obligátne nedeľné zvady za cenu toho, že muž vyprevadil ju
      na dvor, alebo že prvý potme vstal a svetlo rozsvietil! A čo týmto spôsobom žena mu sľúbila,
      to verne i splnila, nechcejúc kredit svoj u muža pokaziť. Preto i teraz strach ženin chcel
      vykoristiť v prospech plánov synových. Jemu lichotilo, že jeho syn bude pánom u susedov, preto
      rozhodne si teraz stal na jeho stranu a začal svoj odev kefovať, aby slušne mohol sa
      predstaviť vo fare. Poočku kukol tu i tu na trasúcu sa Hanku. Konečne vzal klobúk a chytal sa
      kľučky. Vtom žena chytila mu ruku:
   </p>
   <p>
    „A ty ideš? Pre päť rán Kristových, Juríčko, prekaz ten odpredaj: ak nie, teda mňa prvú do
      nového toho cmitera pochováte. Ó, to by nebola nikdy očakávala od môjho suseda.“ Tu sa ho žena
      kŕčovite vôkol hrdla chytila, nechcejúc ho ani na piaď pustiť. Utrápenú hlavu mocne tisla na
      plecia mužove a jej prestrašené ňadrá úryvkovite vydychovali. Svoreň to cítil a blažilo ho to,
      tušiac, že teraz aspoň dá cítiť žene moc svoju. Preto s vážnou tvárou povedal:
   </p>
   <p>
    „Tu je, duša moja, ťažko niečo vykonať; ja sa porúčam do božej vôle,“ a tu pohladil celou
      dlaňou rozplamenenú tvár ženy, pohliadnuc potuteľne na syna, rodičov s napätou pozornosťou
      sprevádzajúceho. „Mne je to nič. Ja nedbám, nech Pleva robí, čo chce, ale ty, dievka moja! Nuž
      tak je to, nechcela si múdru radu mužovu poslúchať. Teraz tu máš! Dosť som sa ťa naprosil:
      nedajme vráta susedovi zahradiť, škoda mu to bude veľká, a ty si odporovala tomu. Ženu jeho
      strigou prezývaš, synovi nechceš dovoliť jeho dcéru vziať, nuž čo má urobiť iného, ako takéto
      niečo? Ja tú zmluvu do litery podpíšem. Áno, ja nedbám; ale v noci sa na tvoj krik nikdy
      neohlásim; nedbám, čo sa hneď od strachu pominieš. Aby si vedela, čo znamená muža poslúchať!“
   </p>
   <p>
    A s tým poberal sa von. Už nohu preložil cez prah, keď ho žena zastavila zbytkom už
      tratiacej sa sily. Jej prestrašený zrak nemú prosbu vyjadroval, s najväčšou oddanosťou
      vpíjajúc sa v ťahy tváre mužovej. Jej oko stratilo onú ostrotu a žiar jeho, pred ktorou musel
      Pleva cúvnuť, bola tiež zlomená. Slovom: Pleva bol neobmedzeným pánom v dome i rodine. A ako
      nedospelý chlapec, dostanúc uzdu do ruky, s koňmi nešetrne a tyransky zachodí, aby svoju moc
      nad nimi dokázal, tak i Pleva chcel moc svoju nad ženou stále poistiť si tým, že ju úplne
      zneužíval a polovičke cítiť dal. Žena bola úplne zlomená a strachom sa trasúc šepkala:
   </p>
   <p>
    „Všetko urobím, čokoľvek chce. Plot zajtra zvalíš, so synom ešte dnes pôjdeš Zuzku
      nahovárať!“
   </p>
   <p>
    „Synu, nech ťa krok podujatý vedie k zdaru a zveľadku!“ riekol otec a vložil ruku na
      synovu hlavu. Tento pohyb i mať nevdojak nasledovala. Následkom veľkého duchovného otrasenia
      bola celkom mäkká, teda ženskejšia; muž ale jej bol mužskejší, teda krajší.
   </p>
   <p>
    *
   </p>
   <p>
    Po tomto výstupe Svoreň šiel, rozumie sa, i s kostolníkom a synom, nie do fary, lež do
      Plevov. Zuzku im bez všetkých ťažkostí sľúbili, a v nasledujúcu nedeľu bola už ohláška. Fabula
      o cmiteri zostala strašidlom pre Svoreňovú, zrodeným v hlave — Janka. Nad mužom už viac nikdy
      neprišla k rozhodnej nadvláde, ale vo všetkom dala sa mu viesť; ale i on sa tiež naučil
      rozkazovať, takže nebol už nikdy v nesnádzi pred ňou. Plot dal Svoreň po nahováraní hneď
      zvaliť, i Pleva odstránil spred obloka kuchynského cieňu. Na svadbe bol prvým družbom Ondrej
      Ranostaj a jeho družicou Žofka Svoreňovie, ktorí si museli dobre rozumieť, lebo veľmi sladko
      jeden na druhého hľadeli. Svoreňová, udobrená predcitom blízkej svadby dcérinej, úplne sa
      zmierila so synom i Plevovci; ba keď ich poznala, spáčili sa jej. Teraz ale veľmi často kuká
      slobodným oblokom kuchynským do synovho dvora, ale nie akoby ho ohovárať chcela, lež vyzerá
      nevestu, dobrú a prítulnú Zuzku, ktorá tiež si rada pod svokrin oblok stane a so zhovorčivou
      Hankou nejednu drahú hodinku tam preklebetí.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2504443" name="ftn.id2504443">
        6
       </a>
       ]
      </sup>
      <span class="emphasis">
       <em>
        matie
       </em>
      </span>
      — majetok
     </p>
    </div>
    <div class="footnote">
     <p>
      <sup>
       [
       <a class="para" href="#id2504509" name="ftn.id2504509">
        7
       </a>
       ]
      </sup>
      <span class="emphasis">
       <em>
        molochovi
       </em>
      </span>
      — symbolu krutosti (podľa kanaánskeho boha slnka,
          uctievaného aj Féničanmi a Židmi, ktorému museli veriaci obetovať svoje deti).
     </p>
    </div>
   </div>
  </div>
 </body>
</html>
