<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2539534">
       </a>
       Osoby
      </h2>
     </div>
    </div>
   </div>
   <p>
   </p>
   <p>
   </p>
   <p>
    PAVEL BYLOVSKÝ, majiteľ píly
   </p>
   <p>
    VOZÁR, bohatý sedliak
   </p>
   <p>
    MARIENA, rod. Machnová, jeho žena
   </p>
   <p>
    MARKA, ich dcéra
   </p>
   <p>
    ŠTEVKO PETÁK, Vozárovej sestry syn, jurista
   </p>
   <p>
    PANI MACHNOVÁ, rod. Váloghová, statkárka, vdova
   </p>
   <p>
    BERTA, jej dcéra
   </p>
   <p>
    ONDRIŠ MACHNA, obecný kováč
   </p>
   <p>
    ONDREJ NÁHLIK, paholok u Vozárov
   </p>
   <p>
    ĎURICA, richtár
   </p>
   <p>
    JURO VODAČKA, hajtman
   </p>
   <p>
    KATRENA, vdova, nájomnica u Vozárov
   </p>
   <p>
    MIŠO POŤKO, obecný hájnik
   </p>
   <p>
   </p>
   <p>
    Dej v Mlyníku
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2522960">
       </a>
       Prvé dejstvo
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2523003">
        Prvý výstup
       </a>
      </span>
     </dt>
     <dt>
      <span class="sect1">
       <a href="#id2523170">
        Druhý výstup
       </a>
      </span>
     </dt>
     <dt>
      <span class="sect1">
       <a href="#id2523471">
        Tretí výstup
       </a>
      </span>
     </dt>
     <dt>
      <span class="sect1">
       <a href="#id2506495">
        Štvrtý výstup
       </a>
      </span>
     </dt>
     <dt>
      <span class="sect1">
       <a href="#id2506935">
        Piaty výstup
       </a>
      </span>
     </dt>
     <dt>
      <span class="sect1">
       <a href="#id2507172">
        Šiesty výstup
       </a>
      </span>
     </dt>
     <dt>
      <span class="sect1">
       <a href="#id2505310">
        Siedmy výstup
       </a>
      </span>
     </dt>
     <dt>
      <span class="sect1">
       <a href="#id2505532">
        Ôsmy výstup
       </a>
      </span>
     </dt>
     <dt>
      <span class="sect1">
       <a href="#id2505741">
        Deviaty výstup
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      Ulica v Mlyníku. V úzadí front sedliackeho domu a dvora. V stene dva obloky,
            pod nimi lavička. Na stene tabuľka s nápisom:
     </em>
    </span>
    Richtár obce Mlyník.
    <span class="emphasis">
     <em>
      Po oboch stranách richtárskeho domu v úzadí stromy. V popredí vľavo i vpravo
            boky domov.
     </em>
    </span>
   </p>
   <p>
   </p>
   <p>
    <sup>
     [
     <a class="footnote" href="#ftn.id2522992" name="id2522992">
      1
     </a>
     ]
    </sup>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523003">
        </a>
        Prvý výstup
       </h2>
      </div>
     </div>
    </div>
    <p>
     <span class="emphasis">
      <em>
       Hlavnou ulicou sprava Vozár, zľava Machna. Pred richtárskym domom sa
               stretnú:
      </em>
     </span>
    </p>
    <p>
    </p>
    <p>
     MACHNA: Kdeže, kde, švagre?
    </p>
    <p>
     VOZÁR: K richtárovi.
     <span class="emphasis">
      <em>
       {Nadvihne ruku, v ktorej drží mešec.)
      </em>
     </span>
     Nesiem angariu.
     <sup>
      [
      <a class="footnote" href="#ftn.id2523033" name="id2523033">
       2
      </a>
      ]
     </sup>
    </p>
    <p>
     MACHNA: Zobral si dačo?
    </p>
    <p>
     VOZÁR: Zobral — ale po biede. Každý len: nemám, nemám. A ja vari mám; u nikoho veru
            zbytok — ja ti nespomôžem: plať, farár a rechtor tiež chcú žiť na svete. Tak veru, tak.
            Radšej bys’ bol katom ako boženíkom. No nie? Čo je boženík v našej obci? Nič aby
            nerobil, iba peniaze znášal: tu angariu cirkevným služobníkom, tu zôsyp vystíhať
            pastierom a hlásnikom, tu… ani parom by nestačil. A ty, kdeže si bol?
    </p>
    <p>
     MACHNA: Nuž ako pri nedeli, behám celé odpoludnie. Nič nerobím, len inkasujem; ale sa
            mi veru tiež vrecko neodtrhne, aby bol toľko vybehal. Opálil som ak nie desať, tak
            dvadsať domov
     <span class="emphasis">
      <em>
       (vytiahne z vrecka tobolku a otvorí ju)
      </em>
     </span>
     ; pozri, čo
            nesiem. Dve zlatky! Poplatili, čo boli dlžní po šestáčiku, po dva: väčším dlžníkom sa
            neúfaj. Okúvali kolesá, robili pluhy a keď prišlo platiť, nemajú sa k ničomu.
            Pozhovejte, pán majster; — Ondriško, potrpte, teraz je prednovka, treba na živnosť: keď
            omlátime, všetko statočne… Vidíš, tak je to, ani čo by ja z povetria žil, alebo železo
            kradol! Ži potom, ako chceš. I narobíš sa, často si veru ani rúk necítim; pozri, ruka
            samý mozoľ, spustíš im z pláce, i ešte čakaj.
     <span class="emphasis">
      <em>
       (Pristúpi k nemu
               dôverne.)
      </em>
     </span>
     Švagre, veľká bieda medzi svetom, veľká — nuž choďže, choď,
            biedny remeselník! Indy, to bývalo inakšie na kováča; ej, inakšie. Dnes ťažké časy!
    </p>
    <p>
     VOZÁR: Len sa toľko nežaluj. Nemusíš toľko stenať. Tebe je hej na svete. Dobre si ty
            zaperený, nemusíš ísť po žobraní. Iný by predal vyhňu a žil si ani firšt.
     <sup>
      [
      <a class="footnote" href="#ftn.id2523108" name="id2523108">
       3
      </a>
      ]
     </sup>
     Ale ty, skupáň skupánsky, skývražíš, keď nemusíš.
    </p>
    <p>
     MACHNA: Čo mám, to mám — to je pravda; čosi sa už len nájde. Ale svoje neopúšťaj a na
            cudzie sa nelakom. Zadarmo robiť nemôžem, bez roboty tiež žiť nemôžem. Ja som nie
            švagriná z kaštieľa. Tá môže vylihovať a vyzivovať, mne to nedá moja nátura, ja musím
            robiť. Sám sa jedujem, čo je to za potrest; neraz som si pomyslel: Ondro, máš všetkých
            vecí dosť, čo máš, to ti vystačí, ani všetko neminieš — detí nemáš, čo by si sa trhal?
            Proboval som nerobiť — a čo? Ustal som od zaháľania, ani čo by ma bol zbil. Poď ja zas
            ku nákove a mechu! No, reku, Ondro, šťastie, že ťa pán boh nestvoril za pána, ale iba za
            kováča.
    </p>
    <p>
     VOZÁR
     <span class="emphasis">
      <em>
       (roztržite):
      </em>
     </span>
     Tak — tak, veru tak.
     <span class="emphasis">
      <em>
       (Z richtárovho
               domu vychodí hajtman, halenu prehodenú, v ruke hlinená krpka.)
      </em>
     </span>
     Aha, ide
            hajtman.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523170">
        </a>
        Druhý výstup
       </h2>
      </div>
     </div>
    </div>
    <p>
     <span class="emphasis">
      <em>
       Hajtman, Vodačka a predošlí
      </em>
     </span>
    </p>
    <p>
    </p>
    <p>
     MACHNA: Akože sa máte, Juro?
    </p>
    <p>
     VODAČKA: Horšie bolo — nechválili. Ja len tak ako hrach pri ceste.
    </p>
    <p>
     MACHNA: Ešte sa žalujte! Kto sa má pochváliť, ak nie vy?
     <span class="emphasis">
      <em>
       (Ukazuje na krpku,
               odhrnúc mu halenu.)
      </em>
     </span>
     Ľaľa, i vo dne chodíte s lampášom.
    </p>
    <p>
     VODAČKA: Veď iba to mám. Ženy nemáš…
    </p>
    <p>
     MACHNA: Čo niet, môže byť.
    </p>
    <p>
     VODAČKA: Ach, horká moja žena.
    </p>
    <p>
     MACHNA: No, ničoho sa nezariekajte. Ste chlap dúži.
    </p>
    <p>
     VODAČKA: Ledva stojím na nohách.
    </p>
    <p>
     MACHNA: Chlap nájde ženu, kým len vládze palcom kývnuť a povedať: poď, poď! Žien dosť
            — čože sa máte opúšťať? A máte deti!
    </p>
    <p>
     VODAČKA: Deti! To sú hady, nie deti. Syn ešte ako syn, ale nevesta: pán boh nebeský
            vás chráň takej nevesty! Šprihá tým nešťastným jazykom — má ho toľký.
     <span class="emphasis">
      <em>
       (Ukazuje
               po lakeť.)
      </em>
     </span>
     Maj sa potom dobre! Keby nie toto
     <span class="emphasis">
      <em>
       (na
               krpku)
      </em>
     </span>
     , prišlo by mi zutekať, ale to ma trochu drží.
    </p>
    <p>
     MACHNA: Veď ono i druhých.
    </p>
    <p>
     VODAČKA: Trochu máte pravdu, ale bez nej ja by nebol hajtmanom a richtár richtárom.
            Raz ju i dali do penzie — viete, keď to pán farár hromžili, že sa v obci moc prepije — a
            čo? Celá dedina bola skonfundovaná.
     <sup>
      [
      <a class="footnote" href="#ftn.id2523276" name="id2523276">
       4
      </a>
      ]
     </sup>
     Nik nechcel byť richtárom; notáriušovi sa ruka triasla ani libačka
     <sup>
      [
      <a class="footnote" href="#ftn.id2523290" name="id2523290">
       5
      </a>
      ]
     </sup>
     — milá krpka poď zas do výrobku!
    </p>
    <p>
     MACHNA: Vy ste sa jej, Juro, čosi už nanosili, čo?
    </p>
    <p>
     VODAČKA: Ej, bisťubohu! Toľko šestákov — nie, len grajciarov, koľko som týchto krpák
            vyniesol od Abrháma. Keby sa ten nápoj teraz tu vylial — amen, bude povodeň, ako že je
            dnes svätá nedeľa! Ej, nanosil, ale čo máš robiť; hajtman bez krpky by bol ako krava bez
            zvonca. Ani by sa nevedelo, že je na svete.
    </p>
    <p>
     VOZÁR: A čo tam u richtára?
    </p>
    <p>
     VODAČKA: Nič, len samé súdy. Hájnik zajal do dňa kone v ďatelinách a dohnal k
            richtárovi, nuž sme potiahli gazdov.
     <span class="emphasis">
      <em>
       (Tajne Vozárovi.)
      </em>
     </span>
     Richtár
            nevie, čo má urobiť. Dnes dopoludnia bol ten z píly, Venduš, či ako ho volajú — navádzal
            ho na podpis.
    </p>
    <p>
     MACHNA
     <span class="emphasis">
      <em>
       (ktorý počúval):
      </em>
     </span>
     Na aký podpis? Vari mu je richtár dlžen!
    </p>
    <p>
     VODAČKA: Nie obligátor,
     <sup>
      [
      <a class="footnote" href="#ftn.id2523355" name="id2523355">
       6
      </a>
      ]
     </sup>
     nie, ale ide vraj komasáciu robiť. To aby vraj tak bolo, že každý grunt bude
            v jednom kuse. A to ten Paľo z píly, či ako ho tam volajú, chce richtára naviesť, aby sa
            mu na to podpísal. No, myslím sebe, len sa, richtárko, podpíš, ale viem, že by si to
            kedysi nedbal zliznúť.
    </p>
    <p>
     VOZÁR: A richtár podpísal?
    </p>
    <p>
     VODAČKA: Ešte nie. Už mal pero v ruke, ale sa iste zľakol. Ja som naň žmurkol spoza
            pece, aby sa nepodpisoval, nuž sa zhačkal. Veď i načo je to komu — komasácia. Svoje
            opustiť a za cudzím pachtiť — to sa volá komasácia a to je i proti zákonu božiemu. Drž
            sa toho, což máš, hovorí Písmo — cudzieho nechcem a svoje si nedám.
     <span class="emphasis">
      <em>
       (Vozárovi.)
      </em>
     </span>
     Mám pravdu, lebo nie?
    </p>
    <p>
     VOZÁR: Svätá pravda! A čo richtár, podpíše?
    </p>
    <p>
     VODAČKA: Iba ak by ho naviedli.
    </p>
    <p>
     VOZÁR
     <span class="emphasis">
      <em>
       (rozčúlený):
      </em>
     </span>
     A dá sa? Veď mu my dáme — gazdovia. Neradím
            mu — nech sa len opováži!
    </p>
    <p>
     VODAČKA: Nedajte si, na to ste.
    </p>
    <p>
     VOZÁR: Veď si my nedáme!
     <span class="emphasis">
      <em>
       (Pyšno.)
      </em>
     </span>
     Čo my chceme, to bude — čo
            chce richtár? Načo je richtár, ak má slúchať kadekoho a nie gazdov. My sme páni v obci a
            nie kdejakí piliari.
     <sup>
      [
      <a class="footnote" href="#ftn.id2523437" name="id2523437">
       7
      </a>
      ]
     </sup>
     Nech podpíše, ale spadne z richtárstva, len sa tak spráši za ním. No nie?
    </p>
    <p>
     VODAČKA: Tak — tak. Ale ja už musím ísť, lebo tým tam
     <span class="emphasis">
      <em>
       (ukáže na richtárov
               dom)
      </em>
     </span>
     i pípeť sadne, kým prídem.
     <span class="emphasis">
      <em>
       (Odchodí veľmi pomaly
               vpravo.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523471">
        </a>
        Tretí výstup
       </h2>
      </div>
     </div>
    </div>
    <p>
     <span class="emphasis">
      <em>
       Vozár a Machna
      </em>
     </span>
    </p>
    <p>
    </p>
    <p>
     VOZÁR: Vidíš, čo machľuje! Počúvam už dávno, počúvam, čosi sa kuje, ale tak sa
            opovážiť — richtára navádzať! Kto je on? Čo je on? Odkundes. Príde ktovie skade,
            neohreje sa a už nás prevracia. Keď má pílu, čo nesedí na píle? Ale sa nechce, myslel,
            že sedliak je sprosták, že ho zoblečie, o všetko prinesie, že bude magnášom. Počkaj si
            ty — sedliak má rozumu pre seba. Chcel by lacných gruntov nachytať — no len pomaly. Tu
            som ja. A ty, švagre, čo povieš?
    </p>
    <p>
     MACHNA: Ja? Ja som tiež proti tomu, lebo to by bola na chudobu veľká krivda. Kým má
            obec spoločnú pašu, i chudobný človek, čo nemá gruntu, vyháňa svoj statoček medzi
            gazdovský. Gazdovi krava nezahynie, keď sa remeselníkova alebo domkárova priživí na
            gazdovskom pašienku; chudoba má z toho veľkú pomoc, lebo tých osemdesiat grajciarov
            alebo zlatka, čo dá od paše, domkára nezabije. Všetci sme boli pri pokoji, iba tu tento
            z píly čosi vymýšľa. Nedbal by žobrákovi kapsu ukradnúť. Švagre, my to nedopustíme. Ty
            si prvý gazda, máš najviac poľa — na tvoje slovo i páni musia dať. Ja nemám poľa, iba
            tie dve škvarky pod ľan a pod zemiaky a hradu pod kapustu, ale sa tiež vládzem.
     <span class="emphasis">
      <em>
       (Udrie sa po vrecku.)
      </em>
     </span>
    </p>
    <p>
     VOZÁR: Ale ja — ja dopustiť? Ako? Vieš, v čom som. Mám ten salaš — tristo oviec, čosi
            len kvapne…
    </p>
    <p>
     MACHNA
     <span class="emphasis">
      <em>
       (smeje sa):
      </em>
     </span>
     Tečie, švagre, tečie. Koľko len za syr
            dostaneš a kde je vlna a jahňatá!
     <span class="emphasis">
      <em>
       (Udrie ho po pleci.)
      </em>
     </span>
     Ej, dobre si
            to premyslel, ovce pásť na obecnom, dať tých pár krvavých zlatých do obce a brať osoh.
            Viem ja, aký to osoh.
    </p>
    <p>
     VOZÁR: Tiež nie toľký. A obec má škodu? Košarujem jej lúky, tráva narastie po pás. Ja
            nezávidím obci, nech má — a svoje nepopustím. Aby ja dal pole, čo Vozárovci obrábali od
            nepamäti. Ja som nevylihoval, vykolčoval pole, močiare pospúšťal, skaly vylámal, dotuha
            povážal. Dobre by bolo dákemu trhanovi dostať vypravené zeme, prplať sa v cudzích
            krvavých mozoľoch a mne dať prielohy, jarky a medze. Hej, pomastilo by sa komusi.
            Uvidím, či jest také právo na svete.
    </p>
    <p>
     MACHNA
     <span class="emphasis">
      <em>
       (hľadí ulicou vľavo):
      </em>
     </span>
     Pozri, naša veľkomožná z kaštieľa
            ide a s ňou ten z tej píly. Čo on tam ozaj chce. Ide i nebožiatko Berta — a on za ňou
            chodí. No, tej by mi bolo ľúto, ak by sa zaňho mala zahrdúsiť. A stará mu ju dá, lebo ju
            vie zaobísť, a dievča, nebožiatko…
    </p>
    <p>
     VOZÁR: Neboj sa o dievča. On ju nevezme. To by bola slabá objedza: veľkomožná má
            dlhov po uši. Ja som si dal sám intabulovať
     <sup>
      [
      <a class="footnote" href="#ftn.id2506414" name="id2506414">
       8
      </a>
      ]
     </sup>
     dvanásť stovák na panstvo. Ono som trochu švagor — ale švagor nešvagor.
            Bližšia košeľa ako kabát.
    </p>
    <p>
     MACHNA: Akože! Čo by si svoje opúšťal. Ber, kým jest čo brať. Nevezmeš ty, vezme
            druhý — i desať sa ich nájde, čo len strežú. Ba čudujem sa ti, že si jej požičal. Ja
            nie, čo by mi tie peniaze prišlo do vody hodiť. Márnotratnica! Čo sa môj nebohý brat
            nautískal, len aby bolo dačo; skupúval po zemičke, po gruntíku, kde sa čo naďapilo,
            trápil sa, nič neužil, prekabátil i mňa, vlastného brata i sestru, tvoju ženu Marienu,
            veď vieš ako — no, už je tam, na božom súde! Zostalo jej gazdovstvo ako sklo, čisté, bez
            dlhov, všetkého dosť, a ona čo porobila!
    </p>
    <p>
     VOZÁR: Tak to býva: ľahko prišlo, ľahko išlo.
    </p>
    <p>
     MACHNA
     <span class="emphasis">
      <em>
       (hľadí do ulice):
      </em>
     </span>
     A na moj hriešnu, ide sem, rovno sem sa
            skrútila! Videla nás. Ja idem — radšej sa stretnem s tým rohatým — bože odpusť hriechy!
            Švagre, poď!
    </p>
    <p>
     VOZÁR: Ja dočkám. Pozhováram sa s tým mladým pánom… Alebo nie, vojdem k richtárovi,
            vysvietim mu, čo je komasácia, kým prejdú.
     <span class="emphasis">
      <em>
       (Odchodí pomaly do richtárovho
               dvora, kováč skoro uteká vpravo.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506495">
        </a>
        Štvrtý výstup
       </h2>
      </div>
     </div>
    </div>
    <p>
     <span class="emphasis">
      <em>
       Pani Machnová, Bylovský a Berta (Prichodia zľava. Dámy v letnej úprave, pod
               slnečníkmi, v rukavičkách.)
      </em>
     </span>
    </p>
    <p>
    </p>
    <p>
     PANI MACHNOVÁ: Tu boli a už ich niet!
     <span class="emphasis">
      <em>
       (Obzerá sa.)
      </em>
     </span>
     To sú
            roztomilí, zdvorilí švagrovia — čo, pán Bylovský? No, ale nevyrástli v Paríži ani v
            Londýne, len — v Mlyníku. No, a v Mlyníku, ako každý vie, sa nedá etiketa študovať. To
            im musíme uznať, či nie, pán Bylovský? Hnevajú sa na mňa — sám pán boh vie prečo. Snáď
            že som vzdelanejšia, snáď že som majícnejšia. Nuž ale ja môžem z toho, že ten sa narodí
            v kaštieli a druhý v otrhanej chalupe alebo v začadenej vyhni.
     <span class="emphasis">
      <em>
       (Pyšno.)
      </em>
     </span>
     Čo mám, to mám dobrým právom. Muž mi nahospodáril. Ach,
            môj Janíčko
     <span class="emphasis">
      <em>
       (utiera si oči)
      </em>
     </span>
     radostný! Opatrný muž, zdvorilý,
            úslužný… Kde si sa len vzal taký, s tým nežným srdcom v Machnovskej kováčskej famílii!
            Zbožňujem ťa; kvôli tebe podám kedykoľvek ruku celej tvojej rodine. Áno, kedykoľvek,
            bárs i dnes!
    </p>
    <p>
     BYLOVSKÝ: Veľmi šľachetné slovo! Obdivujem ho, milostivá.
    </p>
    <p>
     BERTA: Veď strýc z vyhne nám nič neurobil, mama; ani je nie taký zlý…
    </p>
    <p>
     PANI MACHNOVÁ
     <span class="emphasis">
      <em>
       (netrpezlivo):
      </em>
     </span>
     Nie zlý — nie zlý! I ten kameň je
            dobrý, kým na ceste leží alebo kým je v stene založený. Ale keď ti ho do hlavy hodia,
            viem, že budeš ináč hovoriť. Čo myslíte, pán Bylovský?
    </p>
    <p>
     BYLOVSKÝ: Znamenité porovnanie — Machna kováč a kameň. Znamenité.
    </p>
    <p>
     PANI MACHNOVÁ
     <span class="emphasis">
      <em>
       (stranou):
      </em>
     </span>
     Poznať, že bol medzi ľudmi, naučil sa
            galantnosti.
     <span class="emphasis">
      <em>
       (Jemu.)
      </em>
     </span>
     A rada by sa bola s ním zišla, to jest s
            Vozárom. Toto
     <span class="emphasis">
      <em>
       (podáva žlté písmo Bylovskému)
      </em>
     </span>
     bude sa iste i jeho
            týkať. Vidím tam jeho meno.
    </p>
    <p>
     BYLOVSKÝ
     <span class="emphasis">
      <em>
       (chvatne číta a mrmle):
      </em>
     </span>
     Bože, koľko daromných,
            zbytočných slov! Ostatný riadok povie všetko, ale pred ním je dvadsať daromných, ktoré
            nerozumel ani ten, kto ich písal. To je písmo z grundbuchu.
     <sup>
      [
      <a class="footnote" href="#ftn.id2506622" name="id2506622">
       9
      </a>
      ]
     </sup>
     Vozár dal na váš majetok intabulovať 1200 zlatých s prislúchajúcnosťami.
    </p>
    <p>
     PANI MACHNOVÁ
     <span class="emphasis">
      <em>
       (pokrčí papier, rozčúlene):
      </em>
     </span>
     Predsa! Také
            pokračovanie!
     <span class="emphasis">
      <em>
       (Chodí po javisku.)
      </em>
     </span>
     Takú nešetrnosť, surovosť,
            barbarstvo! Sedliacke zvyky! Požičiaš si od neho, platíš mu percentá, pohanské percentá,
            osem od sta — a nie na tom dosť; dovolíš mu svoje zeme ovcami vypásať a depčiť, dáš mu
            zeme na prísevok, dáš mu voz ďateliny a dva vozy sena, predáš mu slamu na stelivo
            lacnejšie ako druhým — dáš sa mu okrádať dobrovoľne, a to všetko jemu nestačí. Veď sa
            môže radovať, že mu peniaze v armariji
     <sup>
      [
      <a class="footnote" href="#ftn.id2506659" name="id2506659">
       10
      </a>
      ]
     </sup>
     darmo neplesnejú, môže mu ich zlodej ukrasť — alebo že sa v šparkase
            nepovaľujú. Môže byť rád, že má vôbec so mnou styky, s prvou majiteľkou v obci, že sa k
            nemu obrátim — a on takto! Jaj, aká som rozčúlená. Ja to ešte odležím. Viem, nezažmúrim
            tejto noci oka. Sedliak — hlúpy sedliak!
    </p>
    <p>
     BERTA: Mama, sváčik Vozár…
    </p>
    <p>
     PANI MACHNOVÁ: Volaj ho ešte sváčikom. Veru sváčik — pekný sváčik! Dotkla sa plota
            žihľava — taký sváčik.
    </p>
    <p>
     BERTA: Má apovu sestru, našu tetku.
    </p>
    <p>
     PANI MACHNOVÁ: Nespomínaj mi ju, do hrobu ma privedieš. Nevinné dieťa, ty netušíš,
            ako ma mučíš a sužuješ. Každé tvoje slovo bodlo ma rovno do srdca.
     <span class="emphasis">
      <em>
       (Utiera si
               oči.)
      </em>
     </span>
     Taká rodina! Nie aby ťa podopreli, spomohli, kde môžu, mlčali, keď
            mlčať treba; vynesú ťa svetu na odiv; pozrite, Machnová z Mlyníka má dlhy! Švagor, a dá
            mizerných dvanásťsto intabulovať. Ale ma už predávajú, či čo? Ja by ich darovala — nate,
            spomôžte si, a neriekla by nikomu slova.
    </p>
    <p>
     BYLOVSKÝ: Milostivá pani, nechcem vám vyčítať, ale sama ste si vina. Vy sa nemusíte
            utiekať k takým nepohodlným veriteľom. Dostanete dosť lacnejších a pohodlnejších peňazí.
            Kývnite prstom a päť bánk vám ponúkne pôžičku. A to nie na osem percent, ale na sedem, s amortizáciou.
     <sup>
      [
      <a class="footnote" href="#ftn.id2506733" name="id2506733">
       11
      </a>
      ]
     </sup>
     Platíte sedem od sta za tridsaťšesť rokov a dlžoba je splatená.
    </p>
    <p>
     PANI MACHNOVÁ: Čo to vravíte? Kde je taká banka? Veď to by boli peniaze darované. Ja
            som o takých nikdy nepočula.
    </p>
    <p>
     BERTA: Možno ani pán Bylovský. Len vraví, aby sváčika…
    </p>
    <p>
     BYLOVSKÝ: Prosím, ja dokážem. Takých bánk je viac.
    </p>
    <p>
     PANI MACHNOVÁ: A mne sa ešte ani jedna neponúkla.
    </p>
    <p>
     BYLOVSKÝ: Banka požičiava len statkárom — s drobnými gazdami sa do obchodu nerada
            púšťa.
    </p>
    <p>
     PANI MACHNOVÁ
     <span class="emphasis">
      <em>
       (zarazená):
      </em>
     </span>
     Čo — ja som nie statkárka?
    </p>
    <p>
     BYLOVSKÝ: Dľa rozmerov poľností ráčite byť statkárkou — to áno. Veď máte polovicu
            mlynického chotára; to je slušné panstvo. Ale keď príde agent banky a vy mu ukážete
            svoje parcelíky — a čo by ich bolo neviem koľko, agent stratí vôľu a povie, že to nie
            panstvo, ale len gazdovstvo. A tu sa zas vraciam k predmetu, na ktorý som už mal česť
            viac ráz poukázať; ráčte gazdovstvo roztrepané pretvoriť v slušné panstvo. Netreba nič,
            len jednoduchý podpis.
    </p>
    <p>
     PANI MACHNOVÁ: Máte pravdu. Komasácia musí byť. Keď prídeme domov, podajte mi hneď
            ten svoj hárok. Po komasácii hneď vyzdvihnem tú pôžičku a zahanbím toho, toho… A to
            potrvá dlho tá komasácia, pol roka, či viac?
    </p>
    <p>
     BYLOVSKÝ: Najmenej dva roky.
    </p>
    <p>
     PANI MACHNOVÁ: Škoda — pôžičku by potrebovala hneď, a to hneď väčšiu, lebo — ale nech
            to zostane medzi nami — vidíte, ja vám už cele dôverujem
     <span class="emphasis">
      <em>
       (k nemu
               samému)
      </em>
     </span>
     , veď sme skoro už v rodine — pôžičku väčšiu, lebo nájde sa čosi
            drobnejších dlžôbok. Bože môj, ktože je dnes bez dlhov? Každý, kto sa chce ako-tak
            prezentovať. A k tomu u mňa zlé roky, nesmierna odmrť
     <sup>
      [
      <a class="footnote" href="#ftn.id2506839" name="id2506839">
       12
      </a>
      ]
     </sup>
     po mužovi, deväť stovák som jej platila, celých deväť stovák! Ach, že som ho
            stratila tak predčasne! Reparácie v dome, v záhrade, naničhodná, lenivá čeľaď, iba
            okrádať — to sú príčiny. Lacná pôžička ma zas postaví na nohy — potom neurobím dlhu ani
            na šesták — ani grajciar! Začnem cele ináč gazdovať. Dám vystaviť v lesíku medzi brezami
            filagóriu — dávno mám plán hotový, len peňazí nebolo. Pekné miestečko — romantiš, ako v
            Alpách. Nad hlavami trasú sa lístky breziny, pri nohách šumí bystrý potok. Uvidíte, že
            krajšieho miesta ani nemôže byť. Steny dám natrieť na červeno, okienka na bielo, do
            kútika stolík, okrúhly, pri ňom
     <span class="emphasis">
      <em>
       (k Berte)
      </em>
     </span>
     budeme olovrantúvať.
     <span class="emphasis">
      <em>
       (Objíma ju.)
      </em>
     </span>
     Ach, ako nám tam bude dobre, nám všetkým, i vám,
            pán Bylovský, lebo vy tam nesmiete vystať, pôvodca nášho šťastia. Aká som vám povďačná!
     <span class="emphasis">
      <em>
       (Podáva mu ruku, on ju bozká!)
      </em>
     </span>
    </p>
    <p>
     BYLOVSKÝ: Áno, áno, s kapitálom sa dá všeličo počať.
     <span class="emphasis">
      <em>
       (Zľava prichádza
               Vozárka.)
      </em>
     </span>
    </p>
    <p>
     BERTA
     <span class="emphasis">
      <em>
       (zazrie ju, beží k nej):
      </em>
     </span>
     Tetka, tetka!
    </p>
    <p>
     PANI MACHNOVÁ
     <span class="emphasis">
      <em>
       (Bylovskému):
      </em>
     </span>
     Do čaše šťastia zamiešal nám
            neprajný osud blenu.
     <span class="emphasis">
      <em>
       (Ukazujúc na Vozárku, ide k nej.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506935">
        </a>
        Piaty výstup
       </h2>
      </div>
     </div>
    </div>
    <p>
     <span class="emphasis">
      <em>
       Vozárka a predošlí
      </em>
     </span>
    </p>
    <p>
    </p>
    <p>
     PANI MACHNOVÁ: Ako som vás už dávno nevidela, Mariena! Človek vás musí na ulici
            chytiť, ak chce s vami slovíčko stratiť.
     <span class="emphasis">
      <em>
       (Stranou.)
      </em>
     </span>
     Že práve sa
            musí naďapiť — to je už potom malér!
    </p>
    <p>
     VOZÁRKA: Nuž hľa, pri práci — pri práci, ako u nás sedliakov. Veru, my musíme zavčasu
            vstávať, neskoro líhať, keď treba zariadiť toľkú čeliadku v dome. A keď už poriadim — i
            to si neodpočiniem. Treba sa postaviť do roboty medzi nájomných a s nimi hrdlovať, aby
            nepostávali. Ej, ťažký je náš chlieb, ťažký, hockto by ani neveril. Človek sa cez ten
            deň utrápi, uchodí — príde večer, zaspíš, že nevieš, kde si sa podel.
     <span class="emphasis">
      <em>
       (K
               Berte.)
      </em>
     </span>
     A ty si nebola u nás, Marka je sama doma. Chcela ísť na muziku,
            ale, nevoľná, musela veru len doma ostať. Ja som bola u kováčov, trochu som si posedela
            a pohovorila — i tak sa ti inde nedostane, iba ak v tú božiu nedeľu.
    </p>
    <p>
     BERTA
     <span class="emphasis">
      <em>
       (dôverne Vozárke):
      </em>
     </span>
     Prišiel zase on
     <span class="emphasis">
      <em>
       (na
               Bylovského)
      </em>
     </span>
     , mama ma nepustila.
    </p>
    <p>
     PANI MACHNOVÁ
     <span class="emphasis">
      <em>
       (Bylovskému):
      </em>
     </span>
     Vidíte, Berta vždy takto, ani čo by
            jej ona bola materou. Ja som jej ničím, len okolo nej.
     <span class="emphasis">
      <em>
       (Vozárke.)
      </em>
     </span>
     Čože u vás počuť nového?
     <span class="emphasis">
      <em>
       (Stranou.)
      </em>
     </span>
     Bože, o čom s ňou diškurovať?
            Kedy si už zvyknem na túto konverzáciu!
    </p>
    <p>
     VOZÁRKA: Dobrého nič — viete, dobrého nič nepočujete.
     <span class="emphasis">
      <em>
       (Ticho hovoria
               ďalej.)
      </em>
     </span>
    </p>
    <p>
     BYLOVSKÝ
     <span class="emphasis">
      <em>
       (k samej Berte sa priblížil a hovorili šeptmo; hlasne):
      </em>
     </span>
     Vy nás zanedbávate, vy idete za cudzími ľuďmi.
     <span class="emphasis">
      <em>
       (Ukazuje na
               Vozárku.)
      </em>
     </span>
    </p>
    <p>
     BERTA: To je tetka od Vozárov, apova sestra…
    </p>
    <p>
     BYLOVSKÝ: Viem, viem — až dobre. Ale tu sú bližší: tu mama, tu — ja.
     <span class="emphasis">
      <em>
       (Berta
               sa smeje.)
      </em>
     </span>
     Nesmejte sa, vážne hovorím. Pracujem, rozmýšľam, behám — všetko
            kvôli vám. Povedzte slovo a ja hneď skočím do vody.
     <span class="emphasis">
      <em>
       (Stranou.)
      </em>
     </span>
     Ale
            iba do takej po členky.
    </p>
    <p>
     BERTA: Škoda, že tu niet vody!
    </p>
    <p>
     BYLOVSKÝ: Vy sa smejete a ja vás milujem, vrele milujem.
    </p>
    <p>
     BERTA: Ale zato len môžem s tetkou hovoriť, či nie?
    </p>
    <p>
     BYLOVSKÝ: Bože na nebi! Ja tu pred vami vylievam obsah srdca svojho, a vy — či môžem
            s tetkou hovoriť! Prosím vás, o čom? O plátne, o priadzi, o lanskej slanine; a ja
            hovorím vám o láske — nevidíte tu rozdiel? Moje srdce…
    </p>
    <p>
     BERTA
     <span class="emphasis">
      <em>
       (vpadne do reči):
      </em>
     </span>
     … je z kameňa.
    </p>
    <p>
     BYLOVSKÝ: Z vosku — nie, ani z vosku, ale z masla; topí sa pod každým lúčom z vášho
            krásneho oka.
    </p>
    <p>
     BERTA: Až sa cele roztopí a nezostane z neho nič, iba prázdny futrál.
    </p>
    <p>
     BYLOVSKÝ: Vy ukrutnica!
     <span class="emphasis">
      <em>
       (Stranou.)
      </em>
     </span>
     Počkaj, veď ja teba skrotím!
    </p>
    <p>
     VOZÁRKA: No, ja už pôjdem — nemám nikoho doma. Marka ma iste nečaká, možno utiekla do
            hája, a pred večerom býva moc roboty i v nedeľu, kým sa v dome obriadi.
    </p>
    <p>
     PANI MACHNOVÁ: Ozaj, zabudla som sa opýtať: akože je u kováčov — sú všetci zdraví?
    </p>
    <p>
     VOZÁRKA: Držia sa pomaly, chvalabohu.
     <span class="emphasis">
      <em>
       (Berte.)
      </em>
     </span>
     Príď do nás, čím
            skôr!
     <span class="emphasis">
      <em>
       (Z richtárovho dvora vyšli Vozár, za ním richtár bez odedze a Miško
               Poťko, hájnik.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507172">
        </a>
        Šiesty výstup
       </h2>
      </div>
     </div>
    </div>
    <p>
     <span class="emphasis">
      <em>
       Vozár, richtár Ďurica, Poťko a predošlí
      </em>
     </span>
    </p>
    <p>
    </p>
    <p>
     VOZÁR
     <span class="emphasis">
      <em>
       (stretne sa so ženou):
      </em>
     </span>
     To si ty, stará, už ideš?
     <span class="emphasis">
      <em>
       (jej samej.)
      </em>
     </span>
     Nechoď, čakaj — budeme sa tuto
     <span class="emphasis">
      <em>
       (na
               Bylovského a pani Machnovú)
      </em>
     </span>
     diškurovať.
    </p>
    <p>
     VOZÁRKA: S tými?
    </p>
    <p>
     VOZÁR: Tu s tými — ja šípim, čosi sa ide robiť.
    </p>
    <p>
     PANI MACHNOVÁ
     <span class="emphasis">
      <em>
       (Vozárovi):
      </em>
     </span>
     Poďte na slovíčko!
     <span class="emphasis">
      <em>
       (Ide s
               ním do popredia javiska. Vozárka s Bertou sadnú si na lavičku pred richtárom a
               hovoria; Bylovský, richtár a Poťko zostanú uprostred a ticho hovoria)
      </em>
     </span>
     Zle
            ste sa zachovali. Robí tak opravdivá rodina? To malo zostať medzi nami, nemalo tušiť o
            tom živej duše. A akú som mala k vám dôveru, hneď sa na vás obrátila.
    </p>
    <p>
     VOZÁR: Čo vám chybí, pani švagriná?
    </p>
    <p>
     PANI MACHNOVÁ: Ešte sa pretvarujte. Robíte sa nevinným, akoby ste o ničom nevedeli!
            Dali ste mi intabulovať dvanásť stovák na majetok. Svedčí sa to? Je to po kresťansky?
    </p>
    <p>
     VOZÁR: To? A ja reku, čo! Kdeže nebudeš intabulovať, keď ti je otvorená cesta.
            Nevideli ste obligátora?
    </p>
    <p>
     PANI MACHNOVÁ: Zas otázka! Veď som ho podpisovala, akože by nevidela.
    </p>
    <p>
     VOZÁR: Nuž v ňom stálo: dovoľujem túto sumu na môj majetok intabulovať. To v
            obligátori stálo — mal som otvorenú cestu.
    </p>
    <p>
     PANI MACHNOVÁ: To nahliadate, že rodina tak nerobieva? Čo len rodina — ani cudzí
            človek nebude sa dlžníkovi bez vedomia grundbuchu týkať. Lebo grundbuch má byť čistý — a
            na mojom je už machuľa. Či vám to vyplatím, či nie — každý, kto do kníh pozrie, vidí, že
            to bola dlžoba. A ja nechcem, aby to kto videl — čo si pomyslí svet?
    </p>
    <p>
     VOZÁR: Čo si pomyslí? A ja neviem.
     <span class="emphasis">
      <em>
       (Dôverne.)
      </em>
     </span>
     Pani švagriná,
            nebol by som do čistého robil machuľu — ale tam už boli iní. Hodný rad ich je predo
            mnou. Nuž bál som sa, aby neprišiel neskoro; rodina, nerodina…
     <span class="emphasis">
      <em>
       (Hovoria ticho
               ďalej.)
      </em>
     </span>
    </p>
    <p>
     BYLOVSKÝ: To hovorím verejne: richtár je na to, aby mal svoju mienku, presvedčenie.
            Vy musíte povedať: chcem alebo nechcem.
    </p>
    <p>
     ĎURICA: Ale, čože ja… ja, kde bude väčšina. I tam, i tam — alebo ani tam ani tam. Keď
            si skomasujete, bude skomasované
     <span class="emphasis">
      <em>
       (Poťkovi, ktorý mu prikyvuje
               hlavou)
      </em>
     </span>
     , no nie? A ja môžem s tým mať svätý pokoj, ani počúvať nebudem o
            vašej komasácii!
    </p>
    <p>
     BYLOVSKÝ: Prosím vás, kto má o nej počúvať, ak nie vy? Nielen počúvať, ale začínať —
            vy popredku a my za vami alebo aspoň pomáhať a nekaziť. Keď sa k nám pridáte, zanecháte
            si večnú pamiatku v dedine. Nad vaším hrobom…
    </p>
    <p>
     ĎURICA: … Každý mi zabohuje. Nech sa dakomu pluh zlomí, iba mne nakľaje.
    </p>
    <p>
     BYLOVSKÝ: A či mu ho komasácia zlomí?
    </p>
    <p>
     ĎURICA: Nie komasácia — ale jej budú dávať vinu. Nech príde na chotár kamenec — kto
            bude vina? Ďurica, načo zaviedol komasáciu. A tak všetkému len ja, iba ja.
    </p>
    <p>
     POŤKO: Pravdu máte, richtár, tak povedia, ani čo by ich počul.
     <span class="emphasis">
      <em>
       (Vzdychne.)
      </em>
     </span>
     U nás je planý svet!
    </p>
    <p>
     BYLOVSKÝ: Čo vás po planom svete, nech si tam vraví, čo chce, len vy robte, ako
            patrí. Veru tak. Vy úradskí máte stáť všetkému na čele. Pokrok a blahobyt napomáhať.
    </p>
    <p>
     ĎURICA: Všade len ja. Z jednej strany Vozár, z druhej dojedáte vy. Koho slúchnuť,
            hriešny richtár? Slúchnem jeho, zle je, slúchnem vás, ešte horšie. Nie aby sa medzi
            sebou chytili za pasy, ale obaja letia mne k hlave! Robte si vy, čo medzi sebou máte —
            ja zostanem na zdravej strane.
     <span class="emphasis">
      <em>
       (Vozár s pani Machnovou počúvajú ich a pripoja
               sa k ich skupine.)
      </em>
     </span>
    </p>
    <p>
     BYLOVSKÝ: To je nie richtárske slovo. Tam nemá byť bázne, kde kynie obci prospech. A
            komasácia je prospech občanov.
    </p>
    <p>
     VOZÁR: Čo — komasácia! Ako komu; komu na úžitok, komu na škodu. Vám neviem ako — i
            tak nemáte svojej jednej brázdy, mne na škodu — hotová, vyložená na dlani škoda. Mám
            zeme povezené, v poriadku, a nie sú malé, pol dňa jest čo na daktorej orať, prikupúval
            som, čo sa k nim nôtilo. Richtár má tiež dosť svojho — lepších zemí, ako má, nedostane.
    </p>
    <p>
     BYLOVSKÝ: Vy ste spokojní, ale takých je málo. Role podrobené na dvoje i na troje, ak
            bolo viac detí. A tí si nemôžu prikupovať ako vy. Chcú mať menej parciel, ale väčšie aby
            boli. Každý musí uznať, že sú v práve. A potom — pozrite brázdy! Náš chotár ich má
            bohviekoľko tisíc. V nich sa nič nerodí, lebo ich voda vymieľa. Brázdy kasujeme, bude sa
            v nich rodiť — koľko nám pribudne zeme?
    </p>
    <p>
     VOZÁR: To už viac brázd nebude! Bude dosť, ešte viac. Teraz aspoň leží brázda v
            najhoršom, po komasácii môže padnúť do skladu. Bude ešte horšie. Brázdy narastú tam, kde
            ich nebolo. My dobrí gazdovia prídeme o dobré zeme. Kadejaké prielohy nám pripadnú.
     <span class="emphasis">
      <em>
       (Ironicky k Machnovej.)
      </em>
     </span>
     I tuto pani švagriná dostanú zlé za
            svoje dobré, či je nie tak? Kto bude mať osoh? My nie, ale ktovieakí darebáci;
            nepoprávali, nepovážali pole za desať rokov
     <span class="emphasis">
      <em>
       (hľadí ostro na
               Machnovú)
      </em>
     </span>
     , predávali krm, stelivo i nápravu iným gazdom… Ja znám takých
            majstrov, čo radšej predávajú, ako povážajú…
    </p>
    <p>
     PANI MACHNOVÁ: Vravte, čo chcete — komasácia je dobrá vec. Narobí z nás, drobných
            gazdov, statkárov. Budeme mať miesto záhončekov lány.
    </p>
    <p>
     VOZÁR: Radšej mastným gazdom ako biednym statkárom. Čo je z lánov, keď na nich rastie
            psica. Komasácia nám nepridá, iba ujme. Inžinier — ten obíde najlepšie, vynesie z dediny
            nič po nič pár tisícok. Chcete zas, aby vám behal po chotári s parapľom a peršpektírom
     <sup>
      [
      <a class="footnote" href="#ftn.id2504882" name="id2504882">
       13
      </a>
      ]
     </sup>
     — chcete? Nebolo vám ho už dosť?
    </p>
    <p>
     POŤKO: Ale hej! Merajú ten chotár, merajú; ja by ho bol bičiskom premeral, kým oni s
            peršpektíry behali.
    </p>
    <p>
     BYLOVSKÝ
     <span class="emphasis">
      <em>
       (k nemu):
      </em>
     </span>
     Múdry človek, a takto hovoríte! Boli ste i na
            vojne, robíte sa sprostejším, ako ste. Keby nie tí inžinieri, platili by ste vy, Poťko,
            toľko gruntovnej dane ako tuto gazda Vozár alebo pani veľkomožná. To by sa vám páčilo —
            čo?
    </p>
    <p>
     POŤKO
     <span class="emphasis">
      <em>
       (v rozpakoch):
      </em>
     </span>
     Veď ja nič. Ja len…
    </p>
    <p>
     BYLOVSKÝ: No teda! Brojíte na inžinierov a nemáte prečo. Nekomasovať preto, aby
            inžinier nezarobil! To je, akoby ja chodil bosý, aby čižmár nemal osohu. To je nezmysel.
    </p>
    <p>
     VOZÁR: Budú tam i iné háčiky. S inžinierom sa bude ten i ten vodiť — potraktuje sa —
            inžinier pripustí… Ruka ruku umýva!
    </p>
    <p>
     BYLOVSKÝ
     <span class="emphasis">
      <em>
       (s hnevom):
      </em>
     </span>
     To ako ja! Že môžete tak vravieť; ako mi
            pripustí, keď ja poľa vôbec nemám. Divím sa vám, divím — tak hovoriť. Hovorte si, čo
            chcete, ja prevediem svoje. Áno, nedám sa odstrašiť. Pani veľkomožná sa už podpísali,
            menších gazdov tiež mám, nie všetkých, ale skoro všetkých.
    </p>
    <p>
     VOZÁR
     <span class="emphasis">
      <em>
       (s úsmevom):
      </em>
     </span>
     I tuto hájnika Poťku?
    </p>
    <p>
     POŤKO: Mňa? Ja radšej vystúpim z gazdovstva a pôjdem po žobraní; radšej, ako si deti
            takto ožobráčiť.
    </p>
    <p>
     BYLOVSKÝ
     <span class="emphasis">
      <em>
       (chytí Poťku za rukáv a zavedie ho do popredia):
      </em>
     </span>
     Vy,
            Poťko — čo sa vám robí! Ja vás chcem dať k inžinierovi za figuranta.
     <sup>
      [
      <a class="footnote" href="#ftn.id2504992" name="id2504992">
       14
      </a>
      ]
     </sup>
    </p>
    <p>
     POŤKO: A čo je to figurant?
    </p>
    <p>
     BYLOVSKÝ: Čo s reťazou chodí. Dostanete na deň päťdesiat grajciarov. A to nebude
            trvať týždeň, ale dva — tri roky. Zarobíte najmenej dve stovky. To bude inakšia služba
            ako hájnictvo.
    </p>
    <p>
     POŤKO: Ja, hájnictvo!
     <span class="emphasis">
      <em>
       (Hodí rukou.)
      </em>
     </span>
     Hájnictvo mňa nepodoprie,
            mám iba škodu. Pláce nič, len so svetom sa zhrýzať. Iba čo do toho gágora dačo príde, i
            to je iba otrava.
    </p>
    <p>
     BYLOVSKÝ: No, vidíte! A tu dostanete hotové peniaze. Podpíšete?
    </p>
    <p>
     POŤKO: Ale tú službu ste už štyrom sľúbili. Ak potom zostanem na ľade, a z toho
            papieru ma už ani mačka nevylíže!
    </p>
    <p>
     BYLOVSKÝ: Myslíte, že tam bude len jeden figurant? Budú aspoň štyria. Tak podpíšete?
    </p>
    <p>
     POŤKO: Podpíšem, len nech to nik nezvie — žiaden človek! Tento magnáš
     <span class="emphasis">
      <em>
       (na
               Vozára)
      </em>
     </span>
     by ma zabil. Viem ja, čoho sa bojí! Nebude môcť chotára zbíjať.
            Každá medzička nebude jeho, každý vývratík, každý íverček v hore nebude jeho. I salaš
            dosalaší, keď mu raz chotár zahájime. Bojí sa on, že bobo vezme…
    </p>
    <p>
     BYLOVSKÝ
     <span class="emphasis">
      <em>
       (usmieva sa a tľapká ho po pleci):
      </em>
     </span>
     To-to-to, Mišo.
            Uhádli ste. Po komasácii bude každý orať na svojom, pásť na svojom, zberať na svojom.
            Každý bude svojím pánom.
     <span class="emphasis">
      <em>
       (Vrátia sa k predošlým.)
      </em>
     </span>
    </p>
    <p>
     VOZÁR
     <span class="emphasis">
      <em>
       (s úsmevom):
      </em>
     </span>
     Akože je — podpísal?
    </p>
    <p>
     BYLOVSKÝ: Podpísal.
    </p>
    <p>
     VOZÁR
     <span class="emphasis">
      <em>
       (prekvapený):
      </em>
     </span>
     Ty si sa podpísal? Ty? Ako si prvej brojil!
            Kde si dal rozum?
    </p>
    <p>
     POŤKO: Viete, gazda, komasácia je predsa len… Nuž
     <span class="emphasis">
      <em>
       (škrabe sa za
               uchom)
      </em>
     </span>
     dobrá.
     <span class="emphasis">
      <em>
       (Bylovskému, tajne.)
      </em>
     </span>
     Čo ste ma
            vyjavili!
    </p>
    <p>
     ĎURICA: Takí sú, hľa, naši občania.
    </p>
    <p>
     VOZÁR: Ozaj! Na nikoho sa nespúšťaj. Čo sa nazariekal — a podpíše!
    </p>
    <p>
     POŤKO: Gazda, veď ja…
    </p>
    <p>
     VOZÁR: Iď mi ho — loptoš!
    </p>
    <p>
     BYLOVSKÝ: Povedal som: mám všetkých drobnejších gazdov. Poťko je nie prvý, ani
            ostatný.
    </p>
    <p>
     PANI MACHNOVÁ: Len drobnejších! A ja?
    </p>
    <p>
     BYLOVSKÝ: To sa rozumie — i pani veľkomožná. Mám väčšinu chotára. Podpisy pošleme na
            sedriu — vy si urobte, ako viete. Ak sa k nám nepridáte, bude proces, tuhý proces, a vy
            ho prehráte. Kto prehrá, ten nech platí útrovy.
    </p>
    <p>
     VOZÁR
     <span class="emphasis">
      <em>
       (stranou):
      </em>
     </span>
     Už je zle. Poťko podpíše!
     <span class="emphasis">
      <em>
       (Prechodí
               sa, rozmýšľa. Hlasne.)
      </em>
     </span>
     Nepopustíme. Ja sa medzi pány nevyznám, ale — hop!
            Teraz mi zišlo na um. Náš Števko príde zo škôl. Zíde sa nám ani soľ. Od malička medzi
            pány, teraz tri roky v Pešti, s ablegáty
     <sup>
      [
      <a class="footnote" href="#ftn.id2505189" name="id2505189">
       15
      </a>
      ]
     </sup>
     jedna ruka. Ten vám preleje olovo!
     <span class="emphasis">
      <em>
       (Vozárka a Berta z úzadia
               počúvajú ich rozhovor.)
      </em>
     </span>
    </p>
    <p>
     BYLOVSKÝ: Kto je to ten Števko? Azda sa ho len nezľakneme.
    </p>
    <p>
     VOZÁR: Štefan Peták, mojej sestry syn. Hlava, no hlava na mieste, len pozlátiť.
            Nakladám naň, stojí ma veľké peniaze. Každý rok dobré dva páry volov. Ten vám ukáže!
            Nahľadíte sa; vyzná sa vo všetkom. Ej, ten darmo neplatil sobotáles!
     <sup>
      [
      <a class="footnote" href="#ftn.id2505226" name="id2505226">
       16
      </a>
      ]
     </sup>
    </p>
    <p>
     POŤKO: No, ten — to už hej! Ja, to je hlavička.
     <span class="emphasis">
      <em>
       (Vozárka a Berta sa
               priblížia.)
      </em>
     </span>
    </p>
    <p>
     VOZÁRKA: Náš Števko! Radujem sa, čo nikdy, že mi zas príde.
     <span class="emphasis">
      <em>
       (Zostane tam s
               Machnovou a Bertou; hovoria ďalej.)
      </em>
     </span>
    </p>
    <p>
     BYLOVSKÝ: Peták, Peták! Ja znám Petáka, ale to sotva bol ten. Možno jeho brat. Akýsi
            Peták bol so mnou v hospodárskej škole, a tento študuje práva.
    </p>
    <p>
     VOZÁR: To je tento. Števko i tam bol. Dali ho na gazdovskú školu, že bude gazdovať.
            Kým sa chlapec učil, nebohý švagor Peták — tiež semiačko, no nechcem ho spomínať —
            premárnil všetko. Chlapec nemal na čom gazdovať. Vzal ja chlapca, že bude na mojom, keď
            syna nemám. Ale on len za knihami! Choď, reku, nikdy ty gazdom nebudeš; dal ja chlapca
            do škôl. Prebil sa, už je v Pešti. Nech je advokátom; na to je ako stvorený. Prevráti
            vás, ako len chcete. Počkajte len, počkajte
     <span class="emphasis">
      <em>
       (Bylovskému)
      </em>
     </span>
     , keď ten
            príde, všetci sa vám popretierajú. Ten vás poskrúca!
    </p>
    <p>
     VOZÁRKA: Keby mi len skôr prišlo, moje dieťa!
    </p>
    <p>
     BYLOVSKÝ: Tak ho ja znám. Znamenite sa známe. Boli sme dobrí spolu.
     <span class="emphasis">
      <em>
       (Ticho
               hovoria ďalej.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505310">
        </a>
        Siedmy výstup
       </h2>
      </div>
     </div>
    </div>
    <p>
     <span class="emphasis">
      <em>
       Marka Vozárová, Ondrej Náhlik a predošlí
      </em>
     </span>
    </p>
    <p>
    </p>
    <p>
     MARKA
     <span class="emphasis">
      <em>
       (prichádza zľava, sprava Ondrej):
      </em>
     </span>
     A ty si tu? Koho hľadáš?
    </p>
    <p>
     ONDREJ: Idem z hája — za tebou. Vieš, že si sľúbila prísť. Čo si neprišla? Vidíš, ja
            som ani netancoval — šiel som po teba. Doma ťa nebolo, povedali mi, že si u kováčov.
            Utekám do kováčov. Prečo si neprišla?
    </p>
    <p>
     MARKA: Musel ktosi ostať doma, keď mať šli k ujčinej kováčovie. Bola som po nich — a
            tam ich už nebolo.
    </p>
    <p>
     ONDREJ: Veď sú, aha, tu!
     <span class="emphasis">
      <em>
       (Ukazuje na skupinu.)
      </em>
     </span>
     A koľko sa ich
            zišlo! A ty sa, Marka, hneváš a ja viem, čo sa hneváš.
    </p>
    <p>
     MARKA: A prečo by sa mala hnevať?
    </p>
    <p>
     ONDREJ: Nuž keď si bola sama, muzika ti nešla z umu. Bála si sa, že vykrútim druhú.
    </p>
    <p>
     MARKA: Milý môj tanečník! Pre teba si ja nejdem hlavu píliť. No, veru! Ani slzy
            neopustím. Bola som len hodinu sama — už mám druhého. A to je netakší ako ty. Pán,
            urastený ani svieca, mašle, prstene — šla som oči na ňom nechať!
    </p>
    <p>
     ONDREJ
     <span class="emphasis">
      <em>
       (zarazený):
      </em>
     </span>
     Pán — mašle — prstene. Kto je to? Ja ho
            zadusím!
     <span class="emphasis">
      <em>
       (Chytí ju za rameno.)
      </em>
     </span>
     Nešťastná stvora, povedz hneď a
            hneď, kto je to?
    </p>
    <p>
     MARKA
     <span class="emphasis">
      <em>
       (vykrúti sa mu):
      </em>
     </span>
     Just nie — just nepoviem.
    </p>
    <p>
     ONDREJ: Marka, veď som ja netancoval. Vidíš, za tebou som prišiel. Nedalo mi tancovať
            — a ty!
    </p>
    <p>
     MARKA: Len choď — tancuj, koľko chceš. Ja nepôjdem.
     <span class="emphasis">
      <em>
       (Berta ich
               spozoruje.)
      </em>
     </span>
    </p>
    <p>
     ONDREJ: Tak ani ja!
    </p>
    <p>
     BERTA: Aha, Marka od Vozárov!
     <span class="emphasis">
      <em>
       (Všetci sa obrátia k úzadiu.)
      </em>
     </span>
    </p>
    <p>
     VOZÁR: No, čo je? Ja že ste na muzike, keď ste sa tak zberali.
    </p>
    <p>
     POŤKO
     <span class="emphasis">
      <em>
       (usmieva sa):
      </em>
     </span>
     Ja — vodievajú sa oni spolu, vodievajú.
     <span class="emphasis">
      <em>
       (Stranou.)
      </em>
     </span>
     A čo je on i chudobný ako kostolná myš, predsa im
            pristane.
    </p>
    <p>
     ONDREJ
     <span class="emphasis">
      <em>
       (urazený):
      </em>
     </span>
     Ona nešla. Že je v dome akýsi pán, povedá. A
            ten vraj má…
    </p>
    <p>
     ĎURICA
     <span class="emphasis">
      <em>
       (smeje sa):
      </em>
     </span>
     Aha, aha — to teba trápi! Nepusťže si vlka do
            košiara!
    </p>
    <p>
     VOZÁR: A kto je to? Vari…
    </p>
    <p>
     MARKA
     <span class="emphasis">
      <em>
       (podskočí):
      </em>
     </span>
     Prišiel Števko.
    </p>
    <p>
     VOZÁR: Ja hneď, že Števko.
    </p>
    <p>
     VOZÁRKA: Náš Števko!
    </p>
    <p>
     BERTA
     <span class="emphasis">
      <em>
       (Marke):
      </em>
     </span>
     To ten Peták?
    </p>
    <p>
     MARKA: Števko - nie Peták!
    </p>
    <p>
     ONDREJ: Števko — ja že dakto iný!
     <span class="emphasis">
      <em>
       (Zakrúti sa s Markou.)
      </em>
     </span>
     Števko
            — čo len Števko! Toho sa ja nebojím.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505532">
        </a>
        Ôsmy výstup
       </h2>
      </div>
     </div>
    </div>
    <p>
     <span class="emphasis">
      <em>
       Števko a predošlí
      </em>
     </span>
    </p>
    <p>
    </p>
    <p>
     ŠTEVKO
     <span class="emphasis">
      <em>
       (sprava v kepeni, kapsička pod pazuchou):
      </em>
     </span>
     Ja som už tu.
     <span class="emphasis">
      <em>
       (Marke.)
      </em>
     </span>
     Kto by sa teba dočkal, keď sa
     <span class="emphasis">
      <em>
       (na
               Ondreja)
      </em>
     </span>
     s týmto snímeš!
    </p>
    <p>
     VOZÁRKA: Moje dieťa!
     <span class="emphasis">
      <em>
       (Objíma ho.)
      </em>
     </span>
    </p>
    <p>
     VOZÁR
     <span class="emphasis">
      <em>
       (Bylovskému a Poťkovi):
      </em>
     </span>
     Už je tu. Ten vám nakomasuje, len
            sa vám tak ziskrí v očiach. No, nie, môj!
     <span class="emphasis">
      <em>
       (Podajú si ruky.)
      </em>
     </span>
    </p>
    <p>
     ŠTEVKO
     <span class="emphasis">
      <em>
       (bozká Machnovej ruku):
      </em>
     </span>
     Milé prekvapenie, taká krásna
            spoločnosť!
    </p>
    <p>
     PANI MACHNOVÁ
     <span class="emphasis">
      <em>
       (stranou):
      </em>
     </span>
     Spôsobný mladý človek!
    </p>
    <p>
     ŠTEVKO
     <span class="emphasis">
      <em>
       (podá Berte ruku):
      </em>
     </span>
     Vidím, už sa mi v Mlyníku bude dobre
            vodiť. Čo pekného, všetko v prvý deň vidím.
     <span class="emphasis">
      <em>
       (Stranou.)
      </em>
     </span>
     Ako
            podrástla od dvoch rokov, a je krásna!
    </p>
    <p>
     BERTA: Spočiatku sa všetko zdá pekným.
     <span class="emphasis">
      <em>
       (Stranou.)
      </em>
     </span>
     Ten človek sa
            zmenil — celkom inší, ako bol!
    </p>
    <p>
     ŠTEVKO
     <span class="emphasis">
      <em>
       (Berte):
      </em>
     </span>
     Pekné je, čím sa viac naň dívame, krajším.
     <span class="emphasis">
      <em>
       (Poťkovi kladie dlaň na plece.)
      </em>
     </span>
     No, hájnik, slúchajú vás už tie
            trávnice, či ich ustavične zberáte z plachát a kosákov!
    </p>
    <p>
     POŤKO: Len tak, len tak, mladý pán.
     <span class="emphasis">
      <em>
       (Stranou.)
      </em>
     </span>
     Keď si to vedel
            za dva roky zachovať — to je hlava!
    </p>
    <p>
     ŠTEVKO
     <span class="emphasis">
      <em>
       (Ďuricovi):
      </em>
     </span>
     Dobre, že som tu — podpíšete mi pas.
     <span class="emphasis">
      <em>
       (Podáva mu vojenskú knižku).
      </em>
     </span>
     A ako sa máte, čo nového u vás?
    </p>
    <p>
     ĎURICA: Len tak, ako ja; i tak — i tak, všakovak. Budeme mať komasáciu.
    </p>
    <p>
     ŠTEVKO: Tak — to je dobrá vec, len že mala už byť pred desiatimi rokmi. Len sa do nej
            — to ste vy začali?
    </p>
    <p>
     ĎURICA: Ach, ja nie. Tuto tento pán.
     <span class="emphasis">
      <em>
       (Na Bylovského.)
      </em>
     </span>
    </p>
    <p>
     ŠTEVKO
     <span class="emphasis">
      <em>
       (hľadí vnímavo na Bylovského):
      </em>
     </span>
     Toho pána by mal znať. Nie
            pán — pán…
    </p>
    <p>
     BYLOVSKÝ: Bylovský, starý kamarát.
    </p>
    <p>
     ŠTEVKO: Paľo — to si ty?
     <span class="emphasis">
      <em>
       (Objíma ho.)
      </em>
     </span>
    </p>
    <p>
     POŤKO
     <span class="emphasis">
      <em>
       (smeje sa, i pani Machnová. Vozárovi):
      </em>
     </span>
     Ako sa nám
            ziskrilo! Gazda, tí sa už oňuchali. Vrana vrane oka nevykole, pán nebude kaziť pánovi.
     <span class="emphasis">
      <em>
       (Vozár roztrpčený hodí rukou a odvráti sa.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505741">
        </a>
        Deviaty výstup
       </h2>
      </div>
     </div>
    </div>
    <p>
     <span class="emphasis">
      <em>
       Vodačka a predošlí
      </em>
     </span>
    </p>
    <p>
    </p>
    <p>
     VODAČKA
     <span class="emphasis">
      <em>
       (prichodí sprava, pod halenou nesie krpku. Zastane v úzadí a
               vydvihne krpku).
      </em>
     </span>
     Páni úradskí, už som tu. Poďte pokončiť súdy!
     <span class="emphasis">
      <em>
       (Richtár a Poťko obrátia sa k richtárskemu dvoru a zmiznú za
               hajtmanom.)
      </em>
     </span>
    </p>
    <p>
     <span class="emphasis">
      <em>
       (Opona spadne.)
      </em>
     </span>
    </p>
    <p>
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2522992" name="ftn.id2522992">
        1
       </a>
       ]
      </sup>
      <span class="emphasis">
       <em>
        komasácia
       </em>
      </span>
      (z lat.) — sceľovanie pozemkov
     </p>
    </div>
    <div class="footnote">
     <p>
      <sup>
       [
       <a class="para" href="#id2523033" name="ftn.id2523033">
        2
       </a>
       ]
      </sup>
      <span class="emphasis">
       <em>
        angaria
       </em>
      </span>
      (z tal.) — štvrťrok, plat na štvrťrok
     </p>
    </div>
    <div class="footnote">
     <p>
      <sup>
       [
       <a class="para" href="#id2523108" name="ftn.id2523108">
        3
       </a>
       ]
      </sup>
      <span class="emphasis">
       <em>
        firšt
       </em>
      </span>
      (z nem.) — šľachtic, knieža
     </p>
    </div>
    <div class="footnote">
     <p>
      <sup>
       [
       <a class="para" href="#id2523276" name="ftn.id2523276">
        4
       </a>
       ]
      </sup>
      <span class="emphasis">
       <em>
        skonfundovať
       </em>
      </span>
      (z lat.) — zmiasť, priviesť do
                  pomykova
     </p>
    </div>
    <div class="footnote">
     <p>
      <sup>
       [
       <a class="para" href="#id2523290" name="ftn.id2523290">
        5
       </a>
       ]
      </sup>
      <span class="emphasis">
       <em>
        libačka
       </em>
      </span>
      — malý lesklý pliešok na ozdobu kroja
     </p>
    </div>
    <div class="footnote">
     <p>
      <sup>
       [
       <a class="para" href="#id2523355" name="ftn.id2523355">
        6
       </a>
       ]
      </sup>
      <span class="emphasis">
       <em>
        obligátor
       </em>
      </span>
      (z lat.) — dlžobný úpis
     </p>
    </div>
    <div class="footnote">
     <p>
      <sup>
       [
       <a class="para" href="#id2523437" name="ftn.id2523437">
        7
       </a>
       ]
      </sup>
      <span class="emphasis">
       <em>
        piliar
       </em>
      </span>
      — majiteľ píly
     </p>
    </div>
    <div class="footnote">
     <p>
      <sup>
       [
       <a class="para" href="#id2506414" name="ftn.id2506414">
        8
       </a>
       ]
      </sup>
      <span class="emphasis">
       <em>
        intabulovať
       </em>
      </span>
      — zapísať do pozemkovej knihy, zaťažiť
                  nehnuteľný majetok
     </p>
    </div>
    <div class="footnote">
     <p>
      <sup>
       [
       <a class="para" href="#id2506622" name="ftn.id2506622">
        9
       </a>
       ]
      </sup>
      <span class="emphasis">
       <em>
        Grundbuch
       </em>
      </span>
      (z nem.) — pozemková kniha
     </p>
    </div>
    <div class="footnote">
     <p>
      <sup>
       [
       <a class="para" href="#id2506659" name="ftn.id2506659">
        10
       </a>
       ]
      </sup>
      <span class="emphasis">
       <em>
        armarijka
       </em>
      </span>
      (z lat.) — skriňa
     </p>
    </div>
    <div class="footnote">
     <p>
      <sup>
       [
       <a class="para" href="#id2506733" name="ftn.id2506733">
        11
       </a>
       ]
      </sup>
      <span class="emphasis">
       <em>
        amortizácia
       </em>
      </span>
      (z lat.) — postupné splácanie, umorovanie dlhu
                  splátkami
     </p>
    </div>
    <div class="footnote">
     <p>
      <sup>
       [
       <a class="para" href="#id2506839" name="ftn.id2506839">
        12
       </a>
       ]
      </sup>
      <span class="emphasis">
       <em>
        odmrť
       </em>
      </span>
      — majetok, ktorý mŕtvy neodkázal v závete
                  nikomu
     </p>
    </div>
    <div class="footnote">
     <p>
      <sup>
       [
       <a class="para" href="#id2504882" name="ftn.id2504882">
        13
       </a>
       ]
      </sup>
      <span class="emphasis">
       <em>
        peršpektír
       </em>
      </span>
      (z lat.) — perspektograf, prístroj na
                  zostrojenie lineárnej perspektívy technického objektu
     </p>
    </div>
    <div class="footnote">
     <p>
      <sup>
       [
       <a class="para" href="#id2504992" name="ftn.id2504992">
        14
       </a>
       ]
      </sup>
      <span class="emphasis">
       <em>
        figurant
       </em>
      </span>
      (z lat.) — pomocník zememerača
     </p>
    </div>
    <div class="footnote">
     <p>
      <sup>
       [
       <a class="para" href="#id2505189" name="ftn.id2505189">
        15
       </a>
       ]
      </sup>
      <span class="emphasis">
       <em>
        ablegát
       </em>
      </span>
      (z lat.) — poslanec na krajinskom sneme za
                  Rakúsko-Uhorska
     </p>
    </div>
    <div class="footnote">
     <p>
      <sup>
       [
       <a class="para" href="#id2505226" name="ftn.id2505226">
        16
       </a>
       ]
      </sup>
      <span class="emphasis">
       <em>
        sobotáles
       </em>
      </span>
      (z lat.) — školský plat na ľudových, obecných,
                  nižších školách, ktorý sa dával učiteľom v sobotu
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505788">
       </a>
       Druhé dejstvo
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2505830">
        Prvý výstup
       </a>
      </span>
     </dt>
     <dt>
      <span class="sect1">
       <a href="#id2578289">
        Druhý výstup
       </a>
      </span>
     </dt>
     <dt>
      <span class="sect1">
       <a href="#id2578596">
        Tretí výstup
       </a>
      </span>
     </dt>
     <dt>
      <span class="sect1">
       <a href="#id2578852">
        Štvrtý výstup
       </a>
      </span>
     </dt>
     <dt>
      <span class="sect1">
       <a href="#id2579207">
        Piaty výstup
       </a>
      </span>
     </dt>
     <dt>
      <span class="sect1">
       <a href="#id2579960">
        Šiesty výstup
       </a>
      </span>
     </dt>
     <dt>
      <span class="sect1">
       <a href="#id2580051">
        Siedmy výstup
       </a>
      </span>
     </dt>
     <dt>
      <span class="sect1">
       <a href="#id2580371">
        Ôsmy výstup
       </a>
      </span>
     </dt>
     <dt>
      <span class="sect1">
       <a href="#id2580452">
        Deviaty výstup
       </a>
      </span>
     </dt>
     <dt>
      <span class="sect1">
       <a href="#id2580710">
        Desiaty výstup
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      U Vozárov. Sedliacka izba. V ľavom kúte veľké okrúhle kachle na štvorhrannom
            múriku, okolo nich lavička. V ľavej stene kozub, ďalej lavica. Pri kozube rámik s
            lyžicami a miskami. V úzadí dvere, jedny do pitvora, medzi nimi a pecou druhé dvere do
            kuchyne. Nad oboma spoločná polička s krčiažky, fľašami, skleničkami a malými pohárikmi.
            V pravej stene oblok, lavica, v popredí stôl a síce napravo. Pri kozube masívna
            stolička, pri stole podobná stolička. V kúte za stolom na lavici malá armarijka. Steny
            biele so žltavým nádychom. Povala červenohnedá.
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505830">
        </a>
        Prvý výstup
       </h2>
      </div>
     </div>
    </div>
    <p>
     <span class="emphasis">
      <em>
       Vozár a Števko Peták. (Vozár sedí na lavici za stolom, proti nemu na stoličke
               Števko.)
      </em>
     </span>
    </p>
    <p>
    </p>
    <p>
     VOZÁR: S peniazmi zaobchodiť — to nevieš; moc ráz som povedal a zas vravím: nevieš.
            Kde ich dievaš, môj sedliacky rozum nepovie. Silu peňazí si skazil, päť stovák za desať
            mesiacov! Hriech je to tak mrhať; musel si ich jesť nasucho, lebo inak ani nemožno.
    </p>
    <p>
     ŠTEVKO: Ja tiež uznávam, moc. Ale ani nepomyslíte, sváko, na čo všetko študent
            potrebuje.
    </p>
    <p>
     VOZÁR
     <span class="emphasis">
      <em>
       (hodí rukou):
      </em>
     </span>
     Nemusíš vyratovať — viem. Bol som v Pešti a
            videl mladých pánov. Cigarky, paličky, paráda, sláva. Zájdeš do hostinca, tam sedia:
            víno, muzika i karty. Vyjdeš na ulicu — tam chodia po traja, po štyria za ženami. Nuž
            všade ich nájdeš, všade. Karty najviac stoja a ty ich miluješ.
    </p>
    <p>
     ŠTEVKO: Len dakedy — málokedy, raz za pol roka.
    </p>
    <p>
     VOZÁR: I to je moc na chudobného. Páni — tí nech sedia pri kartách, náhlo im je nie,
            i peňazí dosť, ale ty mal by si sa vystríhať. Čo zabilo tvojho otca? Karty a víno. Mohol
            dodnes žiť — chlap ako buk. To je výstraha pre syna.
     <span class="emphasis">
      <em>
       (Števko podoprie hlavu o
               ruku zadumaný.)
      </em>
     </span>
     Nerobím ti výčitky, nie — božechráň, len napomínam.
            Peniažky šanuj — babka k babce. Pozri, ja: čo som mal? A dnes čo mi je?
    </p>
    <p>
     ŠTEVKO: Ja to nemôžem. Prídem do mesta, cítim u seba peniaze — nemôžem odolať. Musím
            sa ich sprostiť, aby som pocítil zas pokoj. V dedine som bez groša šťastný, sto ráz
            šťastnejší ako tam s grošom. Preto mám úmysel tu nadobro zostať, do Pešti viac nejsť.
    </p>
    <p>
     VOZÁR
     <span class="emphasis">
      <em>
       (vstane. Mlčí chvíľku):
      </em>
     </span>
     Čo? To slovo mi viac nepovedz! Čo
            tu budeš robiť?
    </p>
    <p>
     ŠTEVKO: Gazdovať. Som vyučený gazda a gazdovstvo ma priťahuje, vábi. Pole, statok,
            príroda, to je môj živel a nie paragrafy. Sváko, kto nebýval v meste, nikdy nemôže
            oceniť dedinu. Zdravý vzduch, pohodlný byt, veľký priestor, útulný život, úprimnosť a
            súcit medzi ľuďmi — to je dedina. Tu zozná človek, že je človekom, údom spoločnosti
            ľudskej. V meste žije hŕba ľudí, ktorých náhoda zmietla a zas môže rozosiať po všetkých
            končinách. A v tej hŕbe ťažko nájsť človeka. Tam žije každý sebe, bojuje za seba. To je
            nie život ľudí, to je život dravcov. Ja sa len tu, v dedine vyznám, i v dedine zostanem.
    </p>
    <p>
     VOZÁR
     <span class="emphasis">
      <em>
       (prechodí izbou):
      </em>
     </span>
     To ja nerozumiem; len to som si vybral,
            že chceš gazdovať. Dávaj dobrý pozor — pozri tieto dlane, chyť ich.
    </p>
    <p>
     ŠTEVKO
     <span class="emphasis">
      <em>
       (schváti mu ruku a bozká):
      </em>
     </span>
     Mozole, poctivé mozole!
    </p>
    <p>
     VOZÁR
     <span class="emphasis">
      <em>
       (vytrhne ruku):
      </em>
     </span>
     Nerob daromnice!
    </p>
    <p>
     ŠTEVKO: Chcete ma odstrašiť mozoľmi, ale ma neodstrašíte, posvätila ich práca. Sú
            vznešení svedkovia vašej práce. Len vaša práca má takých svedkov.
    </p>
    <p>
     VOZÁR: Veď to každá, nielen naša. Vaša vari nie?
    </p>
    <p>
     ŠTEVKO: Naša tiež, ale akých! Plešivá hlava, zhrbená postava, vpadlé prsia, mdlé oko,
            brázdy po čele a tvári — to sledy duševnej práce. Vaše môžu povstať len poctivou,
            namáhavou prácou — naše, táto predčasná staroba je často dozvukom hriešnych, búrnych dní
            a nocí… Môže byť svedkom duševných námah, ale veľmi často pečaťou hanby. A ja to
            nechcem, ja chcem byť tu pri vás, žiť, ako vy žijete.
    </p>
    <p>
     VOZÁR: Keby ti ja to vedel rozložiť! Dobre, budeš u mňa; čo budeš robiť? Čo bude
            tvoja budúcnosť? Chceš gazdovať — na čom? Nemáš fliačka zeme. Na mojom? Mám dievku —
            vieš, čo nás čaká. Jej som obecal všetko a Ondrejovi. Ondrej je iba paholok, ale hodný v
            gazdovstve a obratný. Či by ja takto mohol posedávať, keby nemal jeho? Už je on gazdom,
            ja iba dozerám. A radi sa vidia — čo im budem kaziť?
    </p>
    <p>
     ŠTEVKO: Nie — nie. Na vaše gazdovstvo som nemyslel. Či môžem ešte viac žiadať, než
            som dosiaľ obdržal? Veď vlastný otec nedá synovi viac, než ste vy mi dali. Ja sa u vás
            chcem len podučiť, do koľaje prísť a potom rovno od vás dakam za úradníka.
    </p>
    <p>
     VOZÁR: Úradníkom! Čo to myslíš. Úradník je sluha, a sluha nie pán. Ty si sa učil na
            pána a nie na sluhu. Sluhom si mohol byť i bez učenia — nebolo by bývalo treba toľkých
            nákladkov. To by bola večná škoda. Dokonč, čo máš pred sebou. Neboj sa — ja ešte
            vládzem, stačí mi. Ale chcem, abys’ prišiel medzi hodných ľudí, do vážnosti pred svetom;
            chcem na staré dni počuť: Veru starý Vozár netrápil sa nadarmo, vychoval hodného pána.
            Na peniaze nehľadím; kým jest, dám, neľutujem; len povedz, kedykoľvek som hotový. A za
            gazdovstvom sa driapať? Čo je gazdovstvo? To je hra v karty, ale nešťastná. Či ide dobrá
            karta, či zlá, gazda nevyhrá. Urodí sa, nie je dobre; neurodí sa, zle je. Urodí sa, je
            lacnota — gazda predávaj odpoly darmo; neurodí sa, je drahota, ale gazda nepredáva v
            drahote, skôr kupuje. A všetko letí na gazdu, všetko na ňom visí, všetky stavy on živí a
            drží. Hľa, i ten z píly… Zas mi prišiel na um. Keď si pomyslím naň, už ma všetko mrzí.
            Chce nám komasáciu doredikať. Načo je komu komasácia? Planých gazdov obohatiť,
            poriadnych zahrabať, pookrádať. A to len pre svoj osoh, len pre svoj!
    </p>
    <p>
     ŠTEVKO: Aký osoh? Veď on tu nemá poľa.
    </p>
    <p>
     VOZÁR: Chce tú v kaštieli posilniť, lebo padá. Všetko mi vyrozprávala. Ide jej konať
            peniaze na malé interesy. Tak sa chce tam usalašiť, vziať si Bertu.
    </p>
    <p>
     ŠTEVKO
     <span class="emphasis">
      <em>
       (vstane):
      </em>
     </span>
     Bertu? Povedáte Bertu?
    </p>
    <p>
     VOZÁR: No, čo ti je? Starú vari len nie! Bertu.
    </p>
    <p>
     ŠTEVKO: A Berta ho má rada?
    </p>
    <p>
     VOZÁR: Ja neviem. Kto ich tam vie, čo majú medzi sebou. Čosi už musí byť, bez príčiny
            sa lístok nepohne. Berte sa musí páčiť, vodieva sa s ním. Starej sa veľmi páči, to viem,
            lebo je zeman. A ja mám preňho prísť o svoje pole. Posúď si to!
     <span class="emphasis">
      <em>
       (Števko sa
               prechodí zamyslený.)
      </em>
     </span>
     Čo na to povieš?
    </p>
    <p>
     ŠTEVKO: Ja? Ak ho chce, nechže si ho má.
    </p>
    <p>
     VOZÁR: Ale na komasáciu! Už sa vari nebudeš s ním oblápať.
    </p>
    <p>
     ŠTEVKO
     <span class="emphasis">
      <em>
       (spamätá sa):
      </em>
     </span>
     Ach, komasácia! Už som povedal; vám sa dnes
            nepáči, o pár rokov budete ju požehnávať.
     <span class="emphasis">
      <em>
       (Vozár krúti hlavou.)
      </em>
     </span>
     Áno, požehnávať. Donesie vám osoh; uveríte, keď nové lány sa opravia. Musí povstať osoh,
            lebo komasácia je obrat v hospodárstve. Za ňou nasledujú železné pluhy, oračka do hĺbky,
            behanie z role na roľu prestane; jedno s druhým to je už veľký osoh. A pozrite na tie
            pásiky, čo vy roľami voláte, jest ich v chotári na tisíce: polovica pôdy leží bez osohu.
            V brázdach nerastie nič, iba lopušina a štrkáč, len skladom sa čosi zbožia brneje. Ak
            brázda tiež obrodila, príde sused, preorie ju, druhý zakosí a zas polovica úrody ide do
            cudzej stodoly. A čo je koniec? Bitky, vady, procesy. Komasácia netrpí také troškárenie.
            Troškára urobí majetným sedliakom. Chotár privedie do kvetu, rozšíri v ňom blahobyt.
            Nevzpierajte sa, ujček, lebo to je hriech.
    </p>
    <p>
     VOZÁR: Nevieš, čo vravíš — hriech! Ľahko tebe; nemáš poľa, nevieš, čo je to — a ja
            viem. Chcem vedieť, ako mne môže vziať dakto moju zem; kde je také právo? To moja
            vlastná zem. Ani som ju neukradol; oral na nej môj otec i starý otec. Ja mozoľujem na
            nej od detstva, znojom vlastnej tváre som ju kropil — a mám ju dať inému a dobrovoľne!
            Rozváž si, čo je to.
    </p>
    <p>
     ŠTEVKO: Dajú vám za ňu druhú.
    </p>
    <p>
     VOZÁR: Druhá je už nie tá. Druhú, druhú.
     <span class="emphasis">
      <em>
       (Zamyslí sa.)
      </em>
     </span>
     Počkaj,
            čo ti poviem.
     <span class="emphasis">
      <em>
       (Chytí Števkovi ruku, na ktorej je prsteň.)
      </em>
     </span>
     Prečo
            nepredáš ten prsteň? Dajú ti zaň peniaze, tie sa ti zídu. Vieš čo — predaj ho nášmu
            Abrhámovi.
    </p>
    <p>
     ŠTEVKO
     <span class="emphasis">
      <em>
       (vychytí mu ruku):
      </em>
     </span>
     Ten predať — ako!
     <span class="emphasis">
      <em>
       (Spamätá
               sa, Vozár sa smeje.)
      </em>
     </span>
     Ujček, prsteň je nie zem. Prsteň a zem je rozdiel!
    </p>
    <p>
     VOZÁR: Prečo ho nepredáš, prečo? Lebo iba to ti zostalo po materi. A dostal by si zaň
            druhý, možno krajší, a nepredáš ho. I môj grunt je mne, ako tebe ten prsteň. Ešte
            vzácnejší, lebo nepochodí len od otca, ale od deda a pradeda. Peniazmi ho nevyplatíš,
            inými grunty neodvážiš.
    </p>
    <p>
     ŠTEVKO: A teraz vám ja poviem…
    </p>
    <p>
     VOZÁR: Už mi nehovor! Dosť si hovoril. Vieš, prečo nechcem komasáciu — daj mi pokoj.
            Nechceš mi pomáhať proti nim — dobre. Budem sa brániť, kým budem môcť.
     <span class="emphasis">
      <em>
       (Odchodí, za ním Števko.)
      </em>
     </span>
    </p>
    <p>
     ŠTEVKO: Chcem povedať.
    </p>
    <p>
     VOZÁR: Moc rečí ja nerád.
     <span class="emphasis">
      <em>
       (Odíde.)
      </em>
     </span>
    </p>
    <p>
     ŠTEVKO
     <span class="emphasis">
      <em>
       (sám):
      </em>
     </span>
     Prsteň so zemou porovnávať — nová myšlienka. Ale
            to je len tvrdohlavosť, a tá musí ustúpiť vede a skúsenostiam najlepších ekonómov. A s
            ním držať — nemôžem. Že ho má rada — ona! Ako to môže byť, Berta má rada jeho!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578289">
        </a>
        Druhý výstup
       </h2>
      </div>
     </div>
    </div>
    <p>
     <span class="emphasis">
      <em>
       Števko, Marka a Berta
      </em>
     </span>
    </p>
    <p>
    </p>
    <p>
     MARKA
     <span class="emphasis">
      <em>
       (Berte, vchodiac do izby):
      </em>
     </span>
     Aký vyšiel nahnevaný do dvora.
            Muselo sa čosi prihodiť.
     <span class="emphasis">
      <em>
       (Števkovi, ktorý ich len teraz spozoruje.)
      </em>
     </span>
     Zase si mal čosi s otcom; iste ste sa hádali.
    </p>
    <p>
     ŠTEVKO
     <span class="emphasis">
      <em>
       (klania sa):
      </em>
     </span>
     Dobré ráno, slečna.
     <span class="emphasis">
      <em>
       (Marke.)
      </em>
     </span>
     To len maličkosti, nahneval sa trochu, no veď sa on zas
            udobrí.
     <span class="emphasis">
      <em>
       (Stranou.)
      </em>
     </span>
     Ona by ho mala rada! Nemožno.
    </p>
    <p>
     MARKA: To iste pre Pešť, to nesmie chýbať žiadnych vakácií. Ťažko čakajú, potom
            vyrozprávajú noviny, čo ktorý vie a napokon príde do reči Pešť. A otec sa oddávna
            strojil, že nebude dobre; mladý pán moc unúval o peniaze. A načo je tá vada — hrach na
            stenu sypať! Mladý pán obanuje; sľúbi, že už nebude taký, a ledva je preč, o dva týždne
            je už v Mlyníku list.
     <span class="emphasis">
      <em>
       (Recituje.)
      </em>
     </span>
     ,Ujček, i vy, milá ujčiná, i ty,
            drahá Marka‘ — lebo ani mňa nevynechá — ,vždy ste mi akosi pred očima, kdekoľvek sa
            obrátim. V tejto Pešti nemôžem privyknúť.‘ Ja hneď viem, že ti v mešci svitá, keď sme ti
            my tak na ume.
    </p>
    <p>
     ŠTEVKO: Ako ona to vie! Lenže tentoraz sa mýliš, moja premilená.
    </p>
    <p>
     MARKA: Ó, ja viem, lebo je to ľahko; každý list sa končí: ,ale potrebujem toľko a
            toľko, lebo je tu veľmi drahý život i cesta ma moc stála; polkarta sa mi stratila, musel
            som platiť celú kartu i pokutu.‘ Alebo — ,na byte sa mi to i to zlomilo, i knihy veľmi
            podskočili v cene a tak prosím vás…‘ Vždy sa ti musí dačo prihodiť, dáke ukrutné
            nešťastie. Otec hovorieva: No, tí študenti, ja neviem — ale po tých sa nešťastie pasie.
    </p>
    <p>
     ŠTEVKO: Ty sa do toho nerozumieš. O peniazoch sme ani nehovorili, to len ty vymýšľaš.
            Celkom o inom.
     <span class="emphasis">
      <em>
       (Hľadí na Bertu.)
      </em>
     </span>
     Povedal som otcovi, že už do Pešti
            nepôjdem.
    </p>
    <p>
     MARKA: A kde? Do Viedne? Keby ja raz mohla Viedeň vidieť! Tam musí byť sveta!
    </p>
    <p>
     ŠTEVKO: Toľko, ako keby tisíc Mlyníkov zložil.
    </p>
    <p>
     MARKA: To je ako jarmok. Ale tam musia mať veľký, veľký chotár — tisíc Mlyníkov!
    </p>
    <p>
     ŠTEVKO
     <span class="emphasis">
      <em>
       (hľadí na Bertu):
      </em>
     </span>
     Ani do Viedne nepôjdem. Chcem zostať v
            Mlyníku.
    </p>
    <p>
     BERTA: Teda sa vám tu páči! Ja by bola radšej vo veľkom meste.
    </p>
    <p>
     ŠTEVKO
     <span class="emphasis">
      <em>
       (stranou):
      </em>
     </span>
     Nezradovala sa! Predsa ho má rada.
     <span class="emphasis">
      <em>
       (Hlasom.)
      </em>
     </span>
     Viem, že rada, ale len na návštevu. Obzrieť si ho a s
            ohlušenou hlavou vrátiť sa do Mlyníka. Tam bývať — to by ste utiekli.
    </p>
    <p>
     MARKA: Ľahko tebe hovoriť, keď si to skúsil. Ale my…
    </p>
    <p>
     BERTA: Tu sa vám skôr spríkri. Jednotvárnosť, nijaká premena, večná nuda. Tu iba
            spať, človek leňoší, hlivie a pomaly umiera.
    </p>
    <p>
     ŠTEVKO: Vonkajší život je jednotvárny, hoci nie vždy. I dedina má svoje zvláštne
            udalosti. A život duševný je zaujímavý. Dedina mu popraje času a priestoru, aby sa
            rozvíjal a skvital. Po sebe to viem. Celý som iný v tomto zákutí. Prebudí sa vo mne
            čosi, čo v meste driemalo. Čo sa to prebudí — určite som nevedel ani povedať, ani ho
            opísať, ale cítil som, že žije vo mne a rozohrieva dušu. Dnes už viem, čo je to…
    </p>
    <p>
     BERTA: A nám to vyzradíte?
    </p>
    <p>
     ŠTEVKO: Poézia.
    </p>
    <p>
     BERTA
     <span class="emphasis">
      <em>
       (živo):
      </em>
     </span>
     Vy ste básnik? Píšete verše, či romány?
    </p>
    <p>
     ŠTEVKO: Taký básnik som ja nie. Cítim, že vo mne žijú city a isté myšlienky, ale
            schytať, poputnať do rýmov alebo do prózy, to nemôžem. Chytím pero, uniknú, rozpŕchnu sa
            ako kŕdeľ jarabíc, keď začuje lovca. Teda pravým básnikom som ja nie.
    </p>
    <p>
     BERTA
     <span class="emphasis">
      <em>
       (zamyslená):
      </em>
     </span>
     Škoda — boli by ste nám museli čítať svoje
            básne. Ja básne veľmi rada, ale básnika som ešte nevidela. Ty, Marka, tiež rada básne?
    </p>
    <p>
     MARKA: Verše veľmi rada, ale iba smutné. Človek sa vyplače a na srdci odľahne. Rada
            chodievam na pohreby, keď máva pán učiteľ verše.
    </p>
    <p>
     BERTA
     <span class="emphasis">
      <em>
       (živo):
      </em>
     </span>
     A ja viem, že verše spisujete. Nechcete sa
            prezradiť. Keby to mama vedela!
    </p>
    <p>
     ŠTEVKO: Nespisujem, ani nebudem. Budem radšej žiť ako v básni. Budem gazdom.
    </p>
    <p>
     BERTA: To vás omrzí. Gazdom byť, keď škovránok vyletí nad pole a spieva nad hlavou —
            to je krásne. Ale inokedy prídu nepríjemné práce. Slnce pripeká a roľník musí kosiť. To
            vás omrzí.
    </p>
    <p>
     ŠTEVKO: Neomrzí. Tu budú ľudia, ktorých si ja vážim, vysoko cením
     <span class="emphasis">
      <em>
       (hľadí na
               ňu)
      </em>
     </span>
     , ktorých pohľad ma oblažuje, vábi a púta. Pre tých mi je toto zákutie
            tak drahé.
    </p>
    <p>
     BERTA
     <span class="emphasis">
      <em>
       (znepokojená):
      </em>
     </span>
     A kde je tetka? Ešte som jej dnes nevidela.
    </p>
    <p>
     MARKA: A čo ti je? Pôjdem ich pozrieť; budú, možno, vo dvore.
     <span class="emphasis">
      <em>
       (Chce
               ísť.)
      </em>
     </span>
    </p>
    <p>
     BERTA
     <span class="emphasis">
      <em>
       (zastaví ju):
      </em>
     </span>
     Neustávaj sa; ja jej nemám čo — ja len tak.
    </p>
    <p>
     ŠTEVKO
     <span class="emphasis">
      <em>
       (stranou):
      </em>
     </span>
     Bojí sa; rozumela.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578596">
        </a>
        Tretí výstup
       </h2>
      </div>
     </div>
    </div>
    <p>
     <span class="emphasis">
      <em>
       Bylovský a predošlí
      </em>
     </span>
    </p>
    <p>
    </p>
    <p>
     BERTA
     <span class="emphasis">
      <em>
       (naradovaná):
      </em>
     </span>
     Á — pán Bylovský!
     <span class="emphasis">
      <em>
       (Stranou.)
      </em>
     </span>
     Ako sa teším, že prišiel. A inokedy sa hnevám!
    </p>
    <p>
     BYLOVSKÝ: Dobré ráno!
     <span class="emphasis">
      <em>
       (Klania sa.)
      </em>
     </span>
     Také milé prekvapenie:
            spoločnosť zarána pospolu.
     <span class="emphasis">
      <em>
       (Stranou.)
      </em>
     </span>
     Akási je neobyčajne uradovaná
            z môjho príchodu. To by bola zvláštna novina.
     <span class="emphasis">
      <em>
       (K nim.)
      </em>
     </span>
     Ja idem po
            obecných záležitostiach
     <span class="emphasis">
      <em>
       (hrdo)
      </em>
     </span>
     , hotový do tuhého zápasu s Goliášom,
     <sup>
      [
      <a class="footnote" href="#ftn.id2578649" name="id2578649">
       17
      </a>
      ]
     </sup>
     a tu naraz nachodím
     <span class="emphasis">
      <em>
       (k Marke)
      </em>
     </span>
     holubicu pokoja.
    </p>
    <p>
     ŠTEVKO: Ideš pre komasáciu a ujčeka chceš nakloniť?
     <span class="emphasis">
      <em>
       (Smeje sa.)
      </em>
     </span>
     To musíš včaššie vstávať, bratku. Práve som mal s ním tuhú dišputu.
    </p>
    <p>
     BYLOVSKÝ: Drží sa?
    </p>
    <p>
     ŠTEVKO: Ani múr.
    </p>
    <p>
     BYLOVSKÝ: To je veľmi dobre, že si mal najprv ty s ním. Ustal, mne ľahšia bude práca.
            Tys’ ho nalomil, ja ho dolomím.
    </p>
    <p>
     MARKA: Ja by nepodpísala. Načo prevracať celý chotár? Chudobní ľudia sa boja, čo budú
            robiť.
    </p>
    <p>
     BYLOVSKÝ: Keby tu bolo iné niečo v otázke a nie obecné blaho, prestal by podpisy
            zbierať; áno, prestal, vám kvôli — ale
     <span class="emphasis">
      <em>
       (vzdychne si)
      </em>
     </span>
     nemôžem. Už
            som počal, a keby teraz prestal, vyzeralo by to, akoby bol uskočil pred samou bitkou.
    </p>
    <p>
     MARKA: Dobrá výhovorka. Nemôžete; kto chce, môže. Keď ste vedeli začať, vedeli by ste
            i prestať.
    </p>
    <p>
     BYLOVSKÝ
     <span class="emphasis">
      <em>
       (stranou):
      </em>
     </span>
     To dievča má vtip. Začína sa mi pozdávať.
    </p>
    <p>
     ŠTEVKO: Vidíš, hovorím: pozor! Pred ujcom môžeš bitku vyhrať, ale tuto, pred touto
            inštanciou, neviem — veru neviem. Ešte nám uskočíš!
    </p>
    <p>
     BERTA
     <span class="emphasis">
      <em>
       (Števkovi, trpko):
      </em>
     </span>
     Nebojte sa. Pán Bylovský je nie z tých,
            čo sa dajú uprosiť. Čo si raz vyrátal, a čo je spojené s nejakou výhodou, to on
            nepopustí kvôli nikomu na svete, nie to kvôli nám. Koho už sama bieda neuprosí, keď sa
            mu ukáže v celej svojej veľkosti.
     <span class="emphasis">
      <em>
       (Hodí rukou, odvráti sa.)
      </em>
     </span>
    </p>
    <p>
     BYLOVSKÝ: Čo sa vám robí — výčitky bez viny. Veď sa vy hneváte. Čo to za bieda prosí,
            prosím vás?
    </p>
    <p>
     BERTA: Ešte sa spytujte, akoby ste nevedeli! Chudobní ľudia z Mlyníka, ktorých
            pripravíte o pašienky, o medze, o horu. Nevidíte, čo im beriete?
    </p>
    <p>
     BYLOVSKÝ: A dovoľte
     <span class="emphasis">
      <em>
       (ostro)
      </em>
     </span>
     , tie pašienky i s horou a medzami
            som odvláčil do druhého chotára? Veď tu zostanú, ako boli.
     <span class="emphasis">
      <em>
       (Ironicky.)
      </em>
     </span>
     Ba čo z medzí a hory na vás padne, môžete to darovať
            chudobe. Snáď váš príklad nadchne druhých!
    </p>
    <p>
     BERTA
     <span class="emphasis">
      <em>
       (samej Marke, rozčúlene):
      </em>
     </span>
     Prosím ťa, odíď s Petákom, chcem
            sa s Bylovským pozhovárať.
     <span class="emphasis">
      <em>
       (Bylovskému.)
      </em>
     </span>
     Hľa, i teraz sa
            vysmievate! Ako sa možno vysmievať z toho, čo budí sústrasť?
    </p>
    <p>
     ŠTEVKO: Čo dobrého bolo pred komasáciou, to nemusí prestať. Komasácia má v sebe čosi
            zla, ale tisíc ráz toľko výhod. Treba nepredpojate hľadieť na ňu.
    </p>
    <p>
     BERTA: Ja pre komasáciu nehovorím — tu je iné.
     <span class="emphasis">
      <em>
       (Stranou.)
      </em>
     </span>
     I
            Peták chce komasáciu a nehnevám sa naň.
     <span class="emphasis">
      <em>
       (Marka hovorí so Števkom a ťahá ho
               von.)
      </em>
     </span>
    </p>
    <p>
     ŠTEVKO
     <span class="emphasis">
      <em>
       (stranou):
      </em>
     </span>
     Mňa vyhnala, zostanú sami — nešťastný osud!
     <span class="emphasis">
      <em>
       (Odídu.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578852">
        </a>
        Štvrtý výstup
       </h2>
      </div>
     </div>
    </div>
    <p>
     <span class="emphasis">
      <em>
       Bylovský a Berta
      </em>
     </span>
    </p>
    <p>
    </p>
    <p>
     BYLOVSKÝ
     <span class="emphasis">
      <em>
       (postaví sa k stolu. Posmešne):
      </em>
     </span>
     Svedkovia odišli,
            očakávam útok.
    </p>
    <p>
     BERTA: Nie útok — len prosbu. Majte ohľad na chudobu: neberte im ostatok, čo zanechal
            oheň, čoho sa netýkala povodeň — neberte im zem, spoločnú matku živých tvorov. Nerobte
            ich tulákmi, kde boli dosiaľ hosťami. Ponechajte im hosťovské právo.
    </p>
    <p>
     BYLOVSKÝ: Vskutku, nechápem, čo žiadate. Ak sa to týka hory a pašienkov, ráčte
            chudobných upokojiť — to necháme po starom. To som mnoho ráz povedal a dnes opakujem.
    </p>
    <p>
     BERTA: Povedali, ale iba mne. Gazdov ste práve opačnými sľubmi vábili na podpis.
            Sľúbili ste, že ich za podpis zbavíte od chudobných. Na vašom poli a pašienku nik sa
            nebude priživovať — tak ste im sľúbili, a gazdovia za tú cenu pristali. Aké to máte
            ciele, že idete za nimi cestou, toľkými slzami skropenou? Či tie vaše ciele stoja za to?
    </p>
    <p>
     BYLOVSKÝ: Krásne sa ujímate chudobných, veľmi krásne.
     <span class="emphasis">
      <em>
       (Vzdychne.)
      </em>
     </span>
     Žiaľ, že rozum, rozvaha a znalosť života nekládli
            vám do úst tieto slová — plynuli ony z citu alebo azda citlivostkárstva. Moje ciele sú
            krásne, bohužiaľ, neviem vám ich tak krásne podať, aby to i uchu lahodilo. Ja chcem, aby
            prestali staré neporiadky. A tie sú zlodeji všelijakí: luza dedinská, chudobní, ako ich
            vy voláte, a sedliak sused. Ako títo zlodeji obkrádajú sedliaka, nechcem tu rozprávať,
            to dobre viete. Chcem, aby sedliak už raz vedel, čo má; dnes nevie, čo má, iba vie, kde
            aký má záhonček; i to nevie, či je celkom jeho a či iný má naň právo. Keď zvie, čo má a
            nebude okolo neho zlodejov, ktorí len strežú, kde čo ukrasť, chytí sa práce, idylická
            epocha dreveného pluhu prestane, i brázdy nebudú sa prevracať z líca naopak a z opaku na
            líce ako karty v knihe, hlbšie vrstvy pôdy musia prispieť na obohatenie sedliaka.
            Prestane pestovanie prielohu kvôli pastve a krmu, ale krm zelený budeme siať. Vôbec
            všetko vezme iný, nový smer, sedliak sa musí raz prebrať z driemoty, oddať sa
            plodonosnej práci, musí sa stať pánom, postúpiť v blahobyte, lebo len tak pokročíme i
            my, druhé stavy. To chcem ja — to sú moje ciele.
    </p>
    <p>
     BERTA: A čo sa stane s chudobou, ktorá ostane celkom bez zeme?
    </p>
    <p>
     BYLOVSKÝ: Sedliak zbohatne z práce, naučí sa ceniť prácu, bude dávať lepší nájom —
            vaša chudoba bude sa zas dobre mať. Vylihovanie v chládku, čakanie pečených holubov — na
            to nebude času. Dobrý robotník nájde dobrú plácu — leňoch bude mrieť hlady. O týchto sa
            ja nestarám, vypustil som ich z počtu
     <span class="emphasis">
      <em>
       (s úsmevom)
      </em>
     </span>
     ; snáď sa nájdu
            iné, ešte poetické bytosti a tie sa ich ujmú. Možno si nájdu prácu vo fabrikách alebo sa
            pustia na remeslo. V každom páde prestane dnešný polovičatý stav, kde gazda je nie
            gazdom, nájomník nie nájomníkom a sluha nie sluhom — ale každý dačím inším. To musí
            prestať — spoločnosť i v dedine musí vytvoriť triedy, ak chceme mať poriadok.
    </p>
    <p>
     BERTA: Staviate medzi ľudí rozdiely, dľa majetku ceníte ľudí a roztrieďujete. Ja
            myslím, že prestali časy, keď ľudia boli rozdelení v kasty. Náš vek práve vnáša rovnosť
            medzi nich, všetci rovní, všetci ľudia. A táto myšlienka vyrazená je krásne v našich
            dedinách a to im slúži k chvále, že gazda je ako sluha a sluha ako gazda, a nie na
            pohanu. Túto rovnosť napomáhať, všemožne podporovať — to by malo byť vašou úlohou, a nie
            nové rozdiely vnášať; rozdiely nie rodu, nie povolania, nie hodnosti, nie talentu, ale
            rozdiely najnižšieho — totiž majetku.
    </p>
    <p>
     BYLOVSKÝ
     <span class="emphasis">
      <em>
       (prechádza sa zamyslený):
      </em>
     </span>
     Skadiaľ to máte? Prvý raz
            počujem od vás takéto reči.
    </p>
    <p>
     BERTA: Ráčte odpovedať na ne a radšej nechať stranou, skadiaľ ich mám.
    </p>
    <p>
     BYLOVSKÝ
     <span class="emphasis">
      <em>
       (ironicky):
      </em>
     </span>
     Myslíte, že chcem odpovedi uhnúť? Nie, mám
            ju pohotove. Vravíte, že ja vnášam nové rozdiely do spoločnosti — to je nie pravda. Ja
            zavádzam rovnosť na základe práce. Chcem, aby domkár tak žil z práce, ako žije sedliak —
            to je rovnosť. Vy chcete, aby sedliak pracoval a živil i domkára. Kde je tu
            spravodlivosť? Tá vaša rovnosť, ktorú vychvaľujete, je poeticky krásna, totiž krásna
            povrchne, ale nespočíva na pevných základoch — na spravodlivosti.
    </p>
    <p>
     BERTA: Či dnes sluha nepracuje viac, ako by pracoval, keby sa dľa vás pretvorila
            dedina? Omnoho viac, omnoho svedomitejšie, s lepšou chuťou i veselosťou. A prečo? Lebo
            ak sluha kosí, kosí s ním gazda; ak sluha ustal, nejde ležať do chládku, kým gazda s ním
            nejde alebo ho nepošle. Moja rovnosť, tá stojí na pevnom základe, lebo korení v láske. V
            našom dome máte tie rozdiely — čo vidíme? Čeľaď lenivá, zlomyseľná, zlodejská.
    </p>
    <p>
     BYLOVSKÝ: To sú veci, ktoré ťažko rozsúdiť. Tuhý dozor a bolo by ináč. Musím len
            doložiť, že komasácia musí byť; keď nie pre iné, teda kvôli vám. Viete, v čom je vaše
            panstvo. Vaša mama je pripoetická pre riadenie takého gazdovstva. Povstalo moc dlhov;
            vám je treba lacná pôžička. Tu je môj najsilnejší dôvod — preto silný, že ste vy v
            otázke
     <span class="emphasis">
      <em>
       (Berta zakryje si tvár)
      </em>
     </span>
     a že ja som svoj osud zlúčil s vaším
            osudom.
     <span class="emphasis">
      <em>
       (Pristúpi k nej.)
      </em>
     </span>
     Či sa budeš vzpierať, či nie, ja ťa
            zachránim od chudoby. Ty musíš byť šťastná
     <span class="emphasis">
      <em>
       (chytí jej ruku)
      </em>
     </span>
     , preto
            musíš byť najprv bohatou.
    </p>
    <p>
     BERTA: To nedovolím, to zakazujem… Čo sa vy nazdávate…
     <span class="emphasis">
      <em>
       (Zberá sa na
               odchod.)
      </em>
     </span>
    </p>
    <p>
     BYLOVSKÝ: Čo vás nahnevalo? Že vám tykám? Veď sme predsa už skoro svoji; po
            komasácii…
    </p>
    <p>
     BERTA: To sa mýlite — nemôžete si namýšľať, ja som nesľúbila.
    </p>
    <p>
     BYLOVSKÝ: A mama?
    </p>
    <p>
     BERTA: To je podlosť, keď dcéra vás odmrští, ísť žalovať sa mame. Ostatne príďte —
            hotová som.
     <span class="emphasis">
      <em>
       (Odíde.)
      </em>
     </span>
    </p>
    <p>
     BYLOVSKÝ
     <span class="emphasis">
      <em>
       (sám):
      </em>
     </span>
     Hľa, filozof v sukni! Tak sa končí vedecká
            dišputa! Prečo utiekla? Že sa nahnevala. Hm, a prečo sa nahnevala? Že som ju v najtuhšom
            boji chytil za ruku. Div sa, svete! Nech sa páči potom so ženami viesť filozofickú
            dišputu. A čo to potom vravela? Podlosť že je čosi — a príďte, vraj som hotová! Tá mňa
            bude s metlou očakávať. Nechce ma a nechce ma — ale čo ti to spomôže, keď ťa ja chcem.
            Vlastne ja chcem len a len kaštieľ, bohužiaľ, k nemu na prídavok je Berta — radšej by
            bol, keby na kaštieľ doložili ešte tisícku a Bertu si nechali… Nuž ale kto chce
            rebierko, musí najprv pojesť kapustu. I mňa už Berta neminie. Br — ako sa mi protiví, a
            musím bežať za ňou, aby ju udobril.
     <span class="emphasis">
      <em>
       (Chytí sa za čelo.)
      </em>
     </span>
     To bola
            myšlienka! Len ju pozlátiť… Znamenitá myšlienka, že ma prv nenadišla: dostať kaštieľ a
            nemusieť si vziať Bertu! To znamená toľko, ako dostať dva kaštiele s Bertou.
     <span class="emphasis">
      <em>
       (Chodí.)
      </em>
     </span>
     Vozárova dcéra, dievča nie sprosté a nie také poetické
            ako Berta. Kaštieľa nemá — ale groše… Ej, groší má hodne, to už zďaleka ňuchať na nej; a
            za groše kúpiš všetko… I kaštieľ mám, i panstvo mám, i Berty nemám.
     <span class="emphasis">
      <em>
       (Smeje
               sa.)
      </em>
     </span>
     Ja som vlastne urobil terno — prehral som Bertu a ostatok mám,
            vlastne mám viac ako s Bertou. A teraz za starým. Nech žije Zuzka Vozárová, či Žofka?
            Eh, nech je, ak chce, i Dorka, len keď je Vozárová.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579207">
        </a>
        Piaty výstup
       </h2>
      </div>
     </div>
    </div>
    <p>
     <span class="emphasis">
      <em>
       Vdova Katrena, pozdejšie hajtman Vodačka
      </em>
     </span>
    </p>
    <p>
    </p>
    <p>
     KATRENA
     <span class="emphasis">
      <em>
       (v ruke metla, obzerá sa po izbe):
      </em>
     </span>
     Chvalabohu, keď sa
            len vymleli. Nestačíš ani poriadiť pre nich. Koľký nečin, keby gazdiná videla!
     <span class="emphasis">
      <em>
       (Zametá a oprašuje stôl a náradie.)
      </em>
     </span>
     Roboty okolo gazdovstva,
            nevieš, kde ti hlava stojí, a ešte prídu zaneprázdňovať človeka. A keby to kto, ale
            ktovieakí trhani, pobehaji. Čo tu hľadal ten z píly? Hneď by ho tou metlou obohnala.
     <span class="emphasis">
      <em>
       (Hrozí metlou proti dverám, v ktorých sa objaví hajtman Vodačka. Prestane
               hroziť.)
      </em>
     </span>
     Preboha, Juríčko, to ste vy?
    </p>
    <p>
     VODAČKA: Veru var’ ja. Len ma nevymeťte medzi tými smeťami. Počkajte, prejdem na
            čisté.
     <span class="emphasis">
      <em>
       (Prechodí, kde je už zametené.)
      </em>
     </span>
     Nuž vy zametáte! A kdeže je
            gazdiná?
    </p>
    <p>
     KATRENA: Kdesi v dedine, všetko sa rozišlo.
    </p>
    <p>
     VODAČKA: Nuž nikoho nemáte doma. Nože, no!
     <span class="emphasis">
      <em>
       (Kýva hlavou.)
      </em>
     </span>
    </p>
    <p>
     KATRENA: Veru nikoho.
     <span class="emphasis">
      <em>
       (Chce zobrať smeti.)
      </em>
     </span>
    </p>
    <p>
     VODAČKA
     <span class="emphasis">
      <em>
       (poobzerá sa, pristúpi k nej):
      </em>
     </span>
     Katra, dajte tým smetiam
            pokoj. Čo by neboli v kúte, keď prvej mohli byť po izbe? Nikomu tam nezavadzia, a smeti
            do tretieho dňa nevynášaj, povedajú ľudia, lebo za smeťami ide šťastie.
    </p>
    <p>
     KATRENA
     <span class="emphasis">
      <em>
       (dá smeti pod lavicu pri peci a odloží metlu):
      </em>
     </span>
     Kdeže
            moje šťastie, Juríčko. Za horami, za dolami.
     <span class="emphasis">
      <em>
       (Zakryje si tvár
               zásterkou.)
      </em>
     </span>
     Uletelo — i moja mladosť.
    </p>
    <p>
     VODAČKA: Veď tak, veď tak. Opustená vdova.
     <span class="emphasis">
      <em>
       (Pohladí ju po hlave a štipne do
               ramena.)
      </em>
     </span>
    </p>
    <p>
     KATRENA
     <span class="emphasis">
      <em>
       (spustí zásterku, pľasne ho po ruke, zasmeje sa.):
      </em>
     </span>
     Ľaľa,
            aký ti to! Kto by sa doň nazdal.
    </p>
    <p>
     VODAČKA
     <span class="emphasis">
      <em>
       (vytiahne z vrecka fajku):
      </em>
     </span>
     Katra, ja vám čosi poviem.
            Koľko rokov, čo vám muž umrel?
    </p>
    <p>
     KATRENA
     <span class="emphasis">
      <em>
       (zakryje tvár ako prvej):
      </em>
     </span>
     Ach, na piaty ide, akurát od Jozefa.
     <sup>
      [
      <a class="footnote" href="#ftn.id2579362" name="id2579362">
       18
      </a>
      ]
     </sup>
     Prišiel marec, pojal môjho Mateja v tanec.
    </p>
    <p>
     VODAČKA: No, neplačte. Pán boh to všetko na dobrú stranu obráti. Neplačte.
     <span class="emphasis">
      <em>
       (Pohladí ju, ona záporne krúti hlavou.)
      </em>
     </span>
     Radšej počúvajte; ja vám
            čosi poviem. Vy ste vdova, ja som vdovec už sedem rokov — môžte to slovo odo mňa prijať.
            A to je také slovo
     <span class="emphasis">
      <em>
       (ona spustí zásterku a hľadí naň pozorne)
      </em>
     </span>
     , čo
            ste už piaty rok nepočuli!
    </p>
    <p>
     KATRENA
     <span class="emphasis">
      <em>
       (hrá si so zásterkou, sklopí hlavu):
      </em>
     </span>
     A čo, Juríčko?
    </p>
    <p>
     VODAČKA
     <span class="emphasis">
      <em>
       (dáva jej fajku):
      </em>
     </span>
     Či by ste mi nedoniesli ohňa.
    </p>
    <p>
     KATRENA
     <span class="emphasis">
      <em>
       (zasmeje sa):
      </em>
     </span>
     A ja, čo to bude! Ohňa!
     <span class="emphasis">
      <em>
       (Vbehne
               do kuchyne a vráti sa s fajkou, na nej uhlík.)
      </em>
     </span>
     No nateže, nate. Vďačne i
            druhý raz.
    </p>
    <p>
     VODAČKA: Vidíte, Katrenka, to som vás skusoval. Lebo vás, ženy, človek nikdy nevie,
            čo urobíte a čo nie. Vidíte, vyše dvadsať rokov som nažíval s mojou nebohou
     <span class="emphasis">
      <em>
       (podvihne klobúk)
      </em>
     </span>
     . Pán boh jej daj slávu večnú, a to bola žena
            dobrá, takej ľahko nenájdeš, ale som sa nedočkal, aby mi bola doniesla ohňa do fajky. A
            čo by bol nikdy nefajčil! Skorej mi ju prekryla alebo zabila, že moc prefajčím. Toto,
            ako vy — ej, to by nebola urobila, radšej by si bola ruku odťala. Toto sa mi na vás
            veľmi zapáčilo, čo nikdy; keby nebol trochu dýchavičný, ej, na moj hriešnu, hneď by som…
     <span class="emphasis">
      <em>
       (Chytí ju vôkol pása.)
      </em>
     </span>
    </p>
    <p>
     KATRENA: Nechybí vám nič, Juríčko, žilky len tak ihrajú vo vás.
    </p>
    <p>
     VODAČKA
     <span class="emphasis">
      <em>
       (pustí ju, vzdychne, hodí rukou):
      </em>
     </span>
     Horky moj ihrali,
            kedysi, ej — viete, keď sme s vaším nebohým chodievali po vohľadiech — ale kedyže to
            bolo. Vyše tridsať rokov — nie blázon! Vy, Katrenka, ste boli len taká
     <span class="emphasis">
      <em>
       (ukáže
               dlaňou nízko od zeme)
      </em>
     </span>
     , dieťatko — a ja už mládenčisko na mieste. Čože vy!
    </p>
    <p>
     KATRENA: Nuž mohla by byť vašou dievkou, ale tiež počína prichodiť…
    </p>
    <p>
     VODAČKA: A čo? Nič vám nechybí. Ba že ste sa nevydali — taká mladica!
    </p>
    <p>
     KATRENA: Ale ja? Koľko mladých čaká, kým sa nadarí šťastie; kdeže ja!
    </p>
    <p>
     VODAČKA: Ach, iďte! Skôr tí, čo sa ženia, nemajú rozumu. Ja by si inú nevzal ako vás.
            Ste skúsená, hodná, líca vám len tak kvitnú. Ej, keby ja bol mladší… Kde nájde v dedine
            takúto nevestu? Nikde, nech som Kubo, nikde — ani v desiatich vidiekoch. Ach, musí vám
            len byť dobre!
    </p>
    <p>
     KATRENA: Nuž tu je dobre. Nemám sa čo žalovať.
    </p>
    <p>
     VODAČKA
     <span class="emphasis">
      <em>
       (skloní hlavu):
      </em>
     </span>
     A ja? Čo ja užijem? No — u toho
            richtára, čo sa z tej krpky uleje. Ale od toho iba hlava bolí. Tie štyri páry krpcov a
            dve záplaty; z toho veru nezgazduješ, a tých šestnásť papierikov, čo dostávam od obce,
            ťa nespasí, lebo mi ich i tak neplatia. Keby nie krpka, dosť zle by bolo.
    </p>
    <p>
     KATRENA: A to vy z nej lievate! Ako to robíte, ja som vás nikdy nevidela nalievať.
    </p>
    <p>
     VODAČKA: Takto je to? Hneď vám ukážem. Ja by bol hajtman a vy by ste boli úradskí. Vy
            sedíte za stolom
     <span class="emphasis">
      <em>
       (posadí ju)
      </em>
     </span>
     , tak, a ja len stojím, lebo ja som
            hajtman. Vezmem do ruky krpku
     <span class="emphasis">
      <em>
       (obzerá sa po izbe)
      </em>
     </span>
     , ale tu krpky
            nemáte; no, ako chce — toto je krpka
     <span class="emphasis">
      <em>
       (pravá päsť)
      </em>
     </span>
     a toto je
            sklenička
     <span class="emphasis">
      <em>
       (ľavá päsť)
      </em>
     </span>
     . Nalejem z tejto krpky do skleničky a
            vypijem.
    </p>
    <p>
     KATRENA: Vy samý prvý?
    </p>
    <p>
     VODAČKA: Pravdaže, aby som úradských — to ako vás — nepotrovil. A keď vypijem,
            nalejem do skleničky a poviem: nate, richtár!
     <span class="emphasis">
      <em>
       (Pristúpi k nej, oblapí ju okolo
               hrdla.)
      </em>
     </span>
    </p>
    <p>
     KATRENA
     <span class="emphasis">
      <em>
       (vyslobodí sa mu, vstane):
      </em>
     </span>
     Tak to nerobíte.
    </p>
    <p>
     VODAČKA: Keď tu nemáte krpky ani skleničky! Takto je to ťažko naprázdno. A keď
            rad-radom vypili, potom zas sebe nalejem.
    </p>
    <p>
     KATRENA: Zasa sebe?
    </p>
    <p>
     VODAČKA: A akože! Keď je na mne rad, vari svoje neopustím, lebo ja som samý ostatný v
            úrade, musím len naostatok. A keď tú vypijem, ide zas do radu, ako sedia. Nalejem do tej
            skleničky a — vypijem.
    </p>
    <p>
     KATRENA: Zase vy?
    </p>
    <p>
     VODAČKA: Aby som ich nepotrovil. A to je moja pláca. Ale i to dobre, lebo mne iba v
            úrade svitne v hlave. Doma — tam je nevesta. Mohla sa za čerta vydať a nie za môjho
            Jura. A tá mi letí k hlave, ej, tá ma zožiera: vy taký a taký, bodaj sa tá pálenka vo
            vás zažala. A ja nič, len si pomyslím: Hej, len tak sa ti zažne, keď ja nenosím u seba
            švíbalky, ale tuto, ľaľa, kresivo.
     <span class="emphasis">
      <em>
       (Vyťahuje z vrecka ocieľku, kremeň a
               práchno.)
      </em>
     </span>
     Nuž radšej domov nejdem, iba čo sa vyspím a preoblečiem. I to mi
            neušije košele, ako svedčí. Pozrite, mám pačesné, ľanových mi nechce dať. Ej, moja žena
            mňa inakšie riadievala, nech jej dá boh veselé zmŕtvychvstanie!
     <span class="emphasis">
      <em>
       (Podvihne
               klobúk.)
      </em>
     </span>
     Ale táto, pekné košele Jurovi, a mne takéto! I také sú vraj dobré
            starému zdycháčovi.
    </p>
    <p>
     KATRENA
     <span class="emphasis">
      <em>
       (rozhorčená):
      </em>
     </span>
     Tak povedala, zdycháčovi? To je
            bohaprázdna stvora! Juríčko, ja veru mám košele po nebohom. Syna nemám, iba čo darmo
            ležia v truhlici. Predávať ich nejdem; srdce by mi nedopustilo, aby z muža hábu predala.
            A darovať — to by ma nectilo, čo by svet povedal?
     <span class="emphasis">
      <em>
       (Rozpačite hľadí naň, mlčí.
               Vzdychne.)
      </em>
     </span>
     Nuž vidíte, zas len musia ležať v tej truhlici.
    </p>
    <p>
     VODAČKA: Katrenka, ja by vám čosi povedal. Keď ste vy vdovica a ja vdovec; keby nás
            znôtil, vy by ste neboli vdovica a ja by nebol vdovec. Vdovský chlieb je suchý, aspoň by
            sa trochu osladil.
    </p>
    <p>
     KATRENA
     <span class="emphasis">
      <em>
       (hrá sa so zásterkou):
      </em>
     </span>
     Juríčko, iďte mi ho! Rozum si
            nadobývať na staré dni. Ja som sa veľmi zariekla vydávať.
    </p>
    <p>
     VODAČKA: Ja som sa tobôž zariekol ženiť. I sedem rokov držal ja slovo. Ale sa, vraj,
            ničoho nezariekaj, lebo nevieš, čo na teba príde. Ľahko sa zariecť, kým nevieš, čo je to
            vdovec. Ale keď si to skúsil a vidíš pred sebou takú, čo by bola just tebe ani stvorená,
            nuž prišlo na mňa i ženenie. Nuž ale keď nechcete…
    </p>
    <p>
     KATRENA
     <span class="emphasis">
      <em>
       (vpadne mu do reči):
      </em>
     </span>
     A kedy by to bolo?
    </p>
    <p>
     VODAČKA: Nuž kým sa tie košele nepokazia. Vidíte, ja by ich donosil, šiel by k vám na
            prístupky, lebo u mňa nemali by sme pred tou strigou spokojnej hodiny. Máte peknú
            komôročku, a keď by ja prišiel z úradu, už by v nej bolo teplo. Vy by ste sa so mnou
            vadili, kde som toľké časy, a ja nič — len by vás takto…
     <span class="emphasis">
      <em>
       (Objíme ju a chce ju
               bozkať.)
      </em>
     </span>
    </p>
    <p>
     KATRENA
     <span class="emphasis">
      <em>
       (obráti sa):
      </em>
     </span>
     Všetko pokrčíte na mne
     <span class="emphasis">
      <em>
       (rovná si
               šaty)
      </em>
     </span>
     , taký ste úlipný ani osa na čerešne. Ale viete, ja som nie naučená,
            aby sa mi muž kade-tade túlal. Môj Matej sedával doma a keď nebolo inej roboty, plietol
            opálky alebo robil hrable. Nikdy nezaháľal. Nuž ak by pán boh dal, že by sa toto stalo,
            museli by ste veru tiež len okolo domu.
    </p>
    <p>
     VODAČKA
     <span class="emphasis">
      <em>
       (škrabe sa za uchom):
      </em>
     </span>
     Katrenka, ja by sa vám zmyšil,
            kúty by na mňa vrčali. A keby vždy bol doma, nemali by ste prečo na mňa nakričať. A bez
            vady — to je planý dom, z ktorého sa nikdy nezakadí.
    </p>
    <p>
     KATRENA: Bolo by i takto dobre, i bez vady. Ja by prišla k vám
     <span class="emphasis">
      <em>
       (pristúpi k
               nemu)
      </em>
     </span>
     a opýtala sa
     <span class="emphasis">
      <em>
       (hladí ho po tvári)
      </em>
     </span>
     : Juríčko, čože
            budeme variť? Alebo: Vypiješ si, pôjdem ti doniesť?
    </p>
    <p>
     VODAČKA: Ale to by si musela za svoje — a ja si môžem vypiť za obecné.
    </p>
    <p>
     KATRENA: Ale takto by bolo, Juríčko môj, pri pokoji. Vieš?
     <span class="emphasis">
      <em>
       (Prikryje si
               ústa.)
      </em>
     </span>
     Bože, čo to hovorím; už vám ani nedvojím!
    </p>
    <p>
     VODAČKA: Ani mi nedvoj — veď je to medzi nami.
    </p>
    <p>
     KATRENA: Ach, nie, keď ste v tom úrade.
    </p>
    <p>
     VODAČKA: Keď si mi nedvojila prvej… Ozaj, ako si to povedala, už som zabudol.
    </p>
    <p>
     KATRENA
     <span class="emphasis">
      <em>
       (ako prvej):
      </em>
     </span>
     Juríčko môj radostný, vypiješ si, mám ti
            doniesť?
    </p>
    <p>
     VODAČKA
     <span class="emphasis">
      <em>
       (zádumčivo):
      </em>
     </span>
     Vidíš, keď si mi tak hovorila, zišla mi na
            um moja nebohá. Tá tiež tak, ale — iba dakedy; iba dakedy, keď ju vôľa nadišla. A potom
            sme si sadli takto na lavicu
     <span class="emphasis">
      <em>
       (sadne si k nej)
      </em>
     </span>
     . A bolo mi pri nej
            dobre. Lebo keď si samotný ako jabloň v poli, nuž si osprostený; sedíš dakde v kúte ako
            sirota, a nik sa o teba neozrie. Ale keď ste dvaja, to je už hneď inakšie. To je ako keď
            do zvona zavesia srdce. Hneď ľudia zvedia o tebe a majú sa inakšie okolo teba. I my,
            Katruška, ak sa zoberieme, celá dedina bude o nás rozprávať. Ale hajtmanstvo — to by
            nechcel opustiť, ani za svet.
    </p>
    <p>
     KATRENA: Vidíte, ako vy viete hovoriť, keď chcete. Ani čo by mi zo srdca vyberal tie
            slová, také boli. Juríčko, len príďte, tú košeľu vám dám, aby vaša nevesta videla. Veď
            sa dáko už doriadime.
    </p>
    <p>
     VODAČKA
     <span class="emphasis">
      <em>
       (vstane):
      </em>
     </span>
     Prídem, Katruška, prídem. Budeme potom lepšie
            hovoriť; a už to skončíme lebo na tú stranu, lebo na tú. Idem do obce. Dobre sa tu
            mávaj!
     <span class="emphasis">
      <em>
       (Zo dverí sa obzrie a zastane.)
      </em>
     </span>
     Ale čosi som ti zabudol
            povedať.
     <span class="emphasis">
      <em>
       (Hrozí jej. Pritlmeno.)
      </em>
     </span>
     Ale to nikomu nepovedz! Ani to
            nepoviem nahlas, aby dakto nepočul. Šepnem ti do ucha.
     <span class="emphasis">
      <em>
       (Vráti sa k
               nej.)
      </em>
     </span>
    </p>
    <p>
     KATRENA: A čo takého?
     <span class="emphasis">
      <em>
       (Nadstaví mu ucho.)
      </em>
     </span>
    </p>
    <p>
     VODAČKA
     <span class="emphasis">
      <em>
       (nakloní sa, bozká ju v líce):
      </em>
     </span>
     Toto, Katrenka — toto.
     <span class="emphasis">
      <em>
       (Odíde so smiechom.)
      </em>
     </span>
    </p>
    <p>
     KATRENA: Ach, ty starý záškodník. Príďte mi ho!
     <span class="emphasis">
      <em>
       (Pohrozí mu. Chytí metlu,
               odchodí.)
      </em>
     </span>
     A ja viem, že sa ja ešte vydám!
     <span class="emphasis">
      <em>
       (Preč.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579960">
        </a>
        Šiesty výstup
       </h2>
      </div>
     </div>
    </div>
    <p>
     <span class="emphasis">
      <em>
       Bylovský a Števko
      </em>
     </span>
    </p>
    <p>
    </p>
    <p>
     BYLOVSKÝ: Tak čo povieš na môj projekt? Páči sa ti?
    </p>
    <p>
     ŠTEVKO: Úmysel chválitebný — všeobecné blaho dvíhať. Ale prekážky! Hľa, hneď svák —
            nechápem, prečo sa vzpiera.
    </p>
    <p>
     BYLOVSKÝ: Toho získam; len počkaj, ako zvrtne. On sa postaví v čelo, on! Ale tu je
            druhý nepriateľ — a nebezpečný. Pováž si, Berta je proti. A ako náružive. Boli sme skoro
            zoddaní, a tu sme sa pre komasáciu dočista rozišli. Až sa triasla hnevom a nenávisťou —
            už sa jej neopovážim ani na oči ukázať.
    </p>
    <p>
     ŠTEVKO: Á — toto je novina!
     <span class="emphasis">
      <em>
       (Šuchá si ruky.)
      </em>
     </span>
     A pre komasáciu!
    </p>
    <p>
     BYLOVSKÝ: Od dakoľko dní cítim, že u nej iný vietor duje. Možno pre iné dačo, ale
            zviezlo sa na komasáciu. Tak vidíš, to je moja odplata za verejné pôsobenie — tratím
            nevestu.
    </p>
    <p>
     ŠTEVKO
     <span class="emphasis">
      <em>
       (stranou):
      </em>
     </span>
     Ak to bolo pre mňa, ja sa zblazniem, ja…
     <span class="emphasis">
      <em>
       (Odchodí.)
      </em>
     </span>
    </p>
    <p>
     BYLOVSKÝ: A ty ma tiež opúšťaš pred rozhodnou bitkou?
    </p>
    <p>
     ŠTEVKO: U sváka ti ja nespomôžem, iba by ho darmo rozjedoval. Nechávam ti za to svoje
            požehnanie.
     <span class="emphasis">
      <em>
       (Stranou.)
      </em>
     </span>
     To iste pre mňa, iste!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580051">
        </a>
        Siedmy výstup
       </h2>
      </div>
     </div>
    </div>
    <p>
     <span class="emphasis">
      <em>
       Bylovský, pozdejšie Vozár
      </em>
     </span>
    </p>
    <p>
    </p>
    <p>
     BYLOVSKÝ
     <span class="emphasis">
      <em>
       (sám):
      </em>
     </span>
     A dobre urobil, že odišiel. On sa raduje, že ma
            Berta nechala — vezmi si ju. Gratulujem vám obom. Teraz nasledujú moje projekty. Stratil
            som nevestu pre verejné blaho, musím si vydobyť druhú tou samou cestou. Slúžiť verejnému
            blahu — pekná vec, ale slúžiť sebe je užitočná vec. Slúžiť obom naraz je vec i krásna i
            užitočná; kto to dovedie, to je znamenitý, obratný človek. Ja to dovediem — vydobyjem
            komasáciu i na dôvažok bohatú ženu… Veľmi, veľmi znamenitá vec!
    </p>
    <p>
     VOZÁR
     <span class="emphasis">
      <em>
       (vstúpi zamračený):
      </em>
     </span>
     Vitajte, sadnite si.
     <span class="emphasis">
      <em>
       (Sadnú
               si.)
      </em>
     </span>
     Bol som pri koscoch, neveril ja vlastným ušiam túto novinu. Komasácia
            aby ku mne prišla!
    </p>
    <p>
     BYLOVSKÝ: Ja som prišiel k vám v tej nádeji, že sa podpíšete.
     <span class="emphasis">
      <em>
       (Vytiahne a
               rozloží hárok.)
      </em>
     </span>
    </p>
    <p>
     VOZÁR: Skôr by ho podriapal!
    </p>
    <p>
     BYLOVSKÝ
     <span class="emphasis">
      <em>
       (zloží papier a skryje):
      </em>
     </span>
     Všetci ho podpísali. Chýbate
            mi vy, richtár, a dakoľkí, ale už len málo — malá, nepatrná menšina. U nás je ohromná
            väčšina.
    </p>
    <p>
     VOZÁR: Keď väčšina, nuž väčšina — komasujte si.
     <span class="emphasis">
      <em>
       (Vstane.)
      </em>
     </span>
     Veď
            sme my tu, neľakáme sa. Zastaneme sa pred bárským, ale to nepodpíšem.
    </p>
    <p>
     BYLOVSKÝ: Bez jednej lastovičky leto a bez vás jedného komasácia. Tá musí už byť, ale
            bude najprv proces — nechcem vám robiť daromné útrovy. To som vám len chcel povedať, aby
            ste sa po nečase nesťažovali.
    </p>
    <p>
     VOZÁR: Čo príde, zaplatím; nepôjdem k nikomu požičiavať.
     <span class="emphasis">
      <em>
       (Udrie sa o
               vrecko.)
      </em>
     </span>
     Ale to nepodpíšem.
    </p>
    <p>
     BYLOVSKÝ
     <span class="emphasis">
      <em>
       (vstane):
      </em>
     </span>
     Dobre, zachovajte si, čo ste povedali.
            Komasáciu vykonám teda ja, celkom po svojom; či to už vám bude po vôli, či nie.
     <span class="emphasis">
      <em>
       (S úsmevom.)
      </em>
     </span>
     Pousilujem sa, aby vo vašej kešeni necvendžalo
            striebro, keď sa o ňu udriete, ale iba ak dáka meď.
    </p>
    <p>
     VOZÁR: To by rád vidieť — toho pána. Ľahko povedať — ťažko spraviť.
    </p>
    <p>
     BYLOVSKÝ: To už bude moja starosť. Od Machnovej nebudete dostávať deväťdesiatšesť
            zlatých, ani ďatelinu a seno, slamu a také veci do daru. A tak ani od druhých dlžníkov —
            všetkým spolu vykonám lacnú pôžičku na amortizáciu. Vaše peniažky pôjdu pekne na knižku
            do sporiteľne, tá vám sotva bude dávať ďatelinu a seno nazvyš, ba ani osem od sta. Či
            vám dá Machnová a ostatní, keď už nebudú nič dlžní, prisievať a svoje polia vašimi
            ovcami vypásať — to neviem. Ale myslím, že salaš budete musieť tiež rozpustiť. Tak som
            vám povedal, čo vás čaká, urobte si, ako chcete. Ja už pôjdem.
     <span class="emphasis">
      <em>
       (Zberá
               sa.)
      </em>
     </span>
    </p>
    <p>
     VOZÁR
     <span class="emphasis">
      <em>
       (rozčúlený):
      </em>
     </span>
     A to v mojom dome! Nevieš, že ťa môžem…
     <span class="emphasis">
      <em>
       (Postaví sa proti nemu.)
      </em>
     </span>
    </p>
    <p>
     BYLOVSKÝ: Vyhodiť?
     <span class="emphasis">
      <em>
       (Smeje sa.)
      </em>
     </span>
     Vyhoďte, azda sa len nezabijem, a
            za svoje peniažky môžte.
    </p>
    <p>
     VOZÁR: Čo som komu urobil? Čo ma prenasleduje!
    </p>
    <p>
     BYLOVSKÝ: Mne dosiaľ nič — ani mi neurobíte. Ja chcem byť s vami alebo zajedno, ruka
            v ruke alebo v nepriateľstve na život a na smrť. Alebo sa spojíme a zbohatneme oba alebo
            sa pochytíme a jeden z nás padne. Vyberte si, čo sa vám lepšie páči. Ak sa spojíme,
            budeme pánmi v obci, všetko nás musí slúchať a pri komasácii — padne vám pol chotára.
    </p>
    <p>
     VOZÁR: Neviem akého! Zo svojho mi dáte vykrojiť!
    </p>
    <p>
     BYLOVSKÝ: Vydobyjeme majetok machnovský, so všetkým činom — i s kaštieľom. Dnes ste
            najlepší gazda v dedine, ale potom budete gavalier, akého pohľadať vo vidieku.
    </p>
    <p>
     VOZÁR
     <span class="emphasis">
      <em>
       (zamyslí sa):
      </em>
     </span>
     A Machnová — veď mi je to rodina!
    </p>
    <p>
     BYLOVSKÝ: Práve že vám je rodina, mali by ste už raz dačo robiť. Tá sa dlho neudrží.
            O dva roky musí prísť na bubon; interesy a múdra sprava ju skazia. Hlúpym spôsobom
            premrhá všetko. Keď ju predajú, nezostane jej nič. Kam sa obráti s dcérou? K vám, k
            nikomu inému. Ak predá gazdovstvo podobrotky dnes, zostane jej pekných pár tisíc i dcére
            do vena.
    </p>
    <p>
     VOZÁR: Ona predá dobrôtky! Kto ju prinúti?
    </p>
    <p>
     BYLOVSKÝ: Ja ju držím v hrsti. Ak ja chcem, musí predať. Vidíte, od vás závisí. I ju
            zachránite pred biedou, i sebe pomôžete; padne vám celé jej imanie.
    </p>
    <p>
     VOZÁR
     <span class="emphasis">
      <em>
       (prechodí sa):
      </em>
     </span>
     Ja! Ako by ja mohol? Kde dostanem peniaze?
    </p>
    <p>
     BYLOVSKÝ: Podpíšte tento hárok, o mesiac máte Machnovej majetok, o dva mesiace
            začneme komasovať. Ak nechcete, nepodpíšte — viete, čo vás čaká.
    </p>
    <p>
     VOZÁR: Ja podpísať! Čo povedia občania. Budú ma prenasledovať — nebude spokojnej
            hodiny. Salaš pustiť… Kto vymyslel, kto túto komasáciu?
     <span class="emphasis">
      <em>
       (Bylovskému.)
      </em>
     </span>
     A ona pristane?
    </p>
    <p>
     BYLOVSKÝ: Jej sa nik nebude radiť, ona musí pristať, keď príde na ňu tvŕdza.
     <span class="emphasis">
      <em>
       (Vozárka a Števko vstúpia nepozorovaní.)
      </em>
     </span>
    </p>
    <p>
     VOZÁR
     <span class="emphasis">
      <em>
       (vzdychne):
      </em>
     </span>
     Dajte pero — nech sa robí, keď sa má.
     <span class="emphasis">
      <em>
       (Bylovský mu podá pero, Vozár sa podpíše.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580371">
        </a>
        Ôsmy výstup
       </h2>
      </div>
     </div>
    </div>
    <p>
     <span class="emphasis">
      <em>
       Vozárka, Števko a predošlí
      </em>
     </span>
    </p>
    <p>
    </p>
    <p>
     VOZÁRKA: A čo to robíš, starý?
    </p>
    <p>
     VOZÁR: Podpisujem. Vidíš — tuto hárok — komasáciu.
    </p>
    <p>
     VOZÁRKA, ŠTEVKO: Komasáciu!
     <span class="emphasis">
      <em>
       (Bylovský zloží hárok a schová, zberá
               sa.)
      </em>
     </span>
    </p>
    <p>
     BYLOVSKÝ: Dobre sa majte, ďakujem!
    </p>
    <p>
     VOZÁR
     <span class="emphasis">
      <em>
       (zadrží ho):
      </em>
     </span>
     A to, čo ste sľúbili? Máte rozpovedať — ako
            to bude.
    </p>
    <p>
     BYLOVSKÝ
     <span class="emphasis">
      <em>
       (Vozárovi):
      </em>
     </span>
     Ale to musíme byť sami.
    </p>
    <p>
     VOZÁR: Stará, choď
     <span class="emphasis">
      <em>
       (v nesnádzi)
      </em>
     </span>
     … choď do humna. Nemáš
            povriesiel. Daj zhodiť omlacky, vezmi si kľúč od šopy. Števo, ty choď ku koscom. Ja som
            hneď za tebou.
     <span class="emphasis">
      <em>
       (Vozárka a Števko preč. Števko sa Bylovskému usmieva a hrozí mu
               prstom.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580452">
        </a>
        Deviaty výstup
       </h2>
      </div>
     </div>
    </div>
    <p>
     <span class="emphasis">
      <em>
       Vozár a Bylovský
      </em>
     </span>
    </p>
    <p>
    </p>
    <p>
     VOZÁR
     <span class="emphasis">
      <em>
       (sadnú si proti sebe):
      </em>
     </span>
     Tak rozpovedzte, ako to, čo to?
    </p>
    <p>
     BYLOVSKÝ: Vy sa stanete zemským pánom v Mlyníku. Panstvo sa vám vykrojí dolu, okolo
            dediny, v jednom kuse. Gazdovia budú kričať, že ich vytískame na vŕšky, ale dá sa im
            náhrada. Prejdete do kaštieľa, nastaviate humán, začnete nové hospodárstvo. Keď sa v
            koči machnovskom doveziete do mesta, budú sa vám páni poklonkovať; každý povie: pán
            Vozár z Mlyníka!
     <span class="emphasis">
      <em>
       (Vozár sa prechodí.)
      </em>
     </span>
     Len jedno nepristane do
            kaštieľa.
    </p>
    <p>
     VOZÁR
     <span class="emphasis">
      <em>
       (zastane):
      </em>
     </span>
     A čo?
    </p>
    <p>
     BYLOVSKÝ: Aby mal zemský pán zaťom paholka.
    </p>
    <p>
     VOZÁR: A koho — baróna?
    </p>
    <p>
     BYLOVSKÝ: Ja toho parobka mám rád — ale… Tu v starom dvore, ako ste teraz, tu mu
            pristane. Sem by pán ani nešiel. Ale do kaštieľa… Ja rád vidím vašu dcéru… Nebudem mnoho
            okolkovať a poviem razom, čo chcem. Dajte mi vašu dcéru.
    </p>
    <p>
     VOZÁR
     <span class="emphasis">
      <em>
       (smeje sa):
      </em>
     </span>
     Vám? Ja — vám!
    </p>
    <p>
     BYLOVSKÝ: A prečo? Nie som snáď poriadny človek? Čo zlého viete o mne? Chudobný som
            tiež nie. I rozumu mám dosť.
    </p>
    <p>
     VOZÁR: To máte — až moc! Ale iba — pre seba.
    </p>
    <p>
     BYLOVSKÝ: Nielen pre seba. Keď príde, i pre vás. Vezmite ma za zaťa a všetko splním,
            čo som sľúbil; ešte viac. Nakúpime hôr, popílime — veď máme pílu, dosky na plte; budeme
            drevokupci. Čo všetko možno podujať, keď jest peňazí a filipa! Vy máte peniaze…
    </p>
    <p>
     VOZÁR
     <span class="emphasis">
      <em>
       (smeje sa):
      </em>
     </span>
     Vy filipa.
    </p>
    <p>
     BYLOVSKÝ: Nebojte sa, že vám sadnem do kaštieľa a budem lúpať zemiaky. Ja budem
            premýšľať, špekulovať, pracovať, lebo mne je nie nikdy dosť — mne vždy viac treba. Vaši
            vnuci budú prví v stolici. Nebudú vám peniaze v armariji ležať — budeme ich obracať, na
            nich zarábať. Dnes beriete desať od sta a všetko kričí, že ste úžerník; my zarobíme
            dvadsať od sta a nik nám nič nepovie. Pristávate?
    </p>
    <p>
     VOZÁR
     <span class="emphasis">
      <em>
       (mäkko):
      </em>
     </span>
     A Ondrej? Čo s tým? Vyhnať ho ako zvera? Vychoval
            som ho ako syna — je ku mne ako dieťa… I radi sa vidia. Nie, nepristávam.
    </p>
    <p>
     BYLOVSKÝ: Tak sa majte dobre.
     <span class="emphasis">
      <em>
       (Smeje sa.)
      </em>
     </span>
     Ďakujem vám pekne.
    </p>
    <p>
     VOZÁR: A za čo?
    </p>
    <p>
     BYLOVSKÝ: Za podpis. Podpísali ste si ortieľ, podrezali ste si hrdlo; teraz vás už
            celkom mám. Bude to smiechu! Vozár sa dal oklamať! Čo ste vy i podpísali, zato sme my
            nie zajedno. Iba že mi bude ľahšie vyslobodiť Machnovú a ostatných dlžníkov spod vašej
            ruky a rozprášiť vám salaš. I pri komasácii vám budeme podrážať nohy.
    </p>
    <p>
     VOZÁR: Vy — ja vás…
    </p>
    <p>
     BYLOVSKÝ: Vyhodím. Len dopovedzte. Vyhodiť môžte, máte za čo, lebo odo dneška bude
            škoda za škodou letieť na vás. Vy sa jedujete na mňa — a ja sa nemám jedovať? Že vás ja
            kazím — čo je to proti mojej strate? Vy ma olupujete o budúcnosť, o všetky nádeje. A ja
            sa nemám pomstiť? Pre koho ma vyháňate? Keby to bol kto, ale pre paholka. Som
            sprostejší, som chudobnejší, som mrzkejší, som podlejší od neho? Nie, vo všetkom sa mu
            vyrovnám, alebo stojím nad ním. To je potupa, pre paholka vyháňať mňa. Dobre, idem do
            Machnov, vezmem si Bertu, ktorú mi vďačne dajú. Ja sa tých dlhov sprostím, i nájdem
            peňazí do kupectva. O desať rokov ani nepozriem na vás. Lebo kde vy vtedy budete?
            Ondrejovi podrastú rožky, ožijú mu muchy, on si v tejto izbe bude dvoriť a vás so ženou
            vysadí do komory, alebo vyženie do roboty; možno, pochytí na vás korbáč. Potom budete
            spomínať, akého ste si hada pustili do rukáva a koho vyhnali. Lebo Ondrej skôr znesie
            nešťastie, že ho stadiaľto vysúdite, nežli šťastie, že sa stane po vás pánom v dome;
            nešťastie ho otuží, polepší; šťastie ho len zahubí, na zlé cesty uvedie. Rozmyslite si,
            čo bude mať za následky dnešný váš chybný krok. A čím ho odôvodňujete! Že sa majú radi.
            To je slabý dôvod. Nech ho má rada, veď to bude len do času. Vydáte ju za mňa, bude mať
            rada mňa. A Ondrej? Či mu je nie dosť, že ste ho vychovali? Kto by mu bol viac dobrého
            preukázal? A ja mu dám vari zahynúť? Má do smrti u mňa výživu, nájde si on ženu, nie
            síce z kaštieľa, ale takú, čo jemu pristane. Nevidíte, že vaša dcéra mne skôr pristane?
    </p>
    <p>
     VOZÁR
     <span class="emphasis">
      <em>
       (prudko):
      </em>
     </span>
     Vám nie — ó, nie! Vy sebe rovnej ľahko
            nenájdete.
     <span class="emphasis">
      <em>
       (Vozárka vstúpi.)
      </em>
     </span>
     Ani lampášom. Iba ak…
     <span class="emphasis">
      <em>
       (Spozoruje ženu.)
      </em>
     </span>
     Čo chceš?
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580710">
        </a>
        Desiaty výstup
       </h2>
      </div>
     </div>
    </div>
    <p>
     <span class="emphasis">
      <em>
       Vozárka a predošlí
      </em>
     </span>
    </p>
    <p>
    </p>
    <p>
     VOZÁRKA
     <span class="emphasis">
      <em>
       (na Bylovského):
      </em>
     </span>
     Čo už chcete toľko, i s tou vašou
            veľkomožnou z kaštieľa — povedzte už raz. Veď je to už naozaj pád s vami!
     <span class="emphasis">
      <em>
       (Mužovi.)
      </em>
     </span>
     Len si pováž! Rysuľa trochu kríva, nechali sme ju
            doma. Ale veľmi ryčala, vypravila som s ňou chlapca, nech popasie. Prišla mucha, krava
            vnohy, povláčila chlapca, vytrhla sa mu z rúk a hybaj nadol. Vbehla do brezovej hôrky
            pod kaštieľom, skryla sa vo vrbine v potoku. V horičke bola veľkomožná, kravu dala
            zajať. Chlapec pribehne domov povedať, ja pošlem po kravu, že je to naša, ale paholok
            prišiel bez nej. Že vraj pokutu platiť. Pováž si, je to rodina?
    </p>
    <p>
     BYLOVSKÝ
     <span class="emphasis">
      <em>
       (prechádza sa, šuchá si ruky):
      </em>
     </span>
     Mohla nejsť do cudzieho.
    </p>
    <p>
     VOZÁRKA: Nejsť! Ale hoviadko vie? A mucha — len keby prišla na vás, čo by ste robili!
    </p>
    <p>
     BYLOVSKÝ
     <span class="emphasis">
      <em>
       (hvízda si):
      </em>
     </span>
     Ohnal by sa.
    </p>
    <p>
     VOZÁR: Vedia v kaštieli, čia je krava?
    </p>
    <p>
     VOZÁRKA: Akože by nevedeli! Veď paholok povedal.
    </p>
    <p>
     VOZÁR
     <span class="emphasis">
      <em>
       (zamyslený):
      </em>
     </span>
     Hm, hm.
    </p>
    <p>
     VOZÁRKA: Ty len vždy hm, hm — a nič. Keď ma z plátna obkradla, ty hm, hm; keď mi dali
            výplatok na posmech malý, ty zas hm, hm. Ale si ty chlap? Ešte jej peniaze požičiava! A
            nie že by sa odslúžila, ale odkáže po paholkovi: povedz gazdovi, že už nebude v mojom
            dvore mnoho rozkazovať. A ty zas hm, hm. Keby ja nebola žena, keby — ja by tej dala!
    </p>
    <p>
     VOZÁR: Nájdem i na ňu korbáč — nájdem!
    </p>
    <p>
     VOZÁRKA: Ale ty? Už si mal tam byť a povedať jej. Ej, veď by ja vedela!
    </p>
    <p>
     VOZÁR: Ja nepôjdem, čo by tam hľadal.
     <span class="emphasis">
      <em>
       (Bylovskému podá ruku.)
      </em>
     </span>
     Ja
            pristávam — ale musíte slovo držať! Machnová von z kaštieľa — ináč nie.
    </p>
    <p>
     VOZÁRKA: Ešte si s ním podávaj ruky! Veď on je všetkému vina. Keby nie on, ani by
            nečuchla.
    </p>
    <p>
     BYLOVSKÝ
     <span class="emphasis">
      <em>
       (k nej):
      </em>
     </span>
     Vezmeme jej panstvo a kaštieľ.
     <span class="emphasis">
      <em>
       (Vozárovi.)
      </em>
     </span>
     Dáte mi splnomocenstvo, idem hneď do mesta,
            zažalujem ju na vašich tisícdvesto zlatých. Uvidíte, ako zatíchne a skrotne.
    </p>
    <p>
     VOZÁRKA: Vy? Veď ste vy jej zať.
    </p>
    <p>
     VOZÁR
     <span class="emphasis">
      <em>
       (smutne):
      </em>
     </span>
     Odo dneška je on náš zať.
    </p>
    <p>
     BYLOVSKÝ: Dajte mi požehnanie, drahá mama.
     <span class="emphasis">
      <em>
       (Objíme ju.)
      </em>
     </span>
    </p>
    <p>
     VOZÁRKA
     <span class="emphasis">
      <em>
       (bráni sa):
      </em>
     </span>
     Radšej tomu s rožky.
    </p>
    <p>
     <span class="emphasis">
      <em>
       (Opona spadne)
      </em>
     </span>
    </p>
    <p>
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578649" name="ftn.id2578649">
        17
       </a>
       ]
      </sup>
      <span class="emphasis">
       <em>
        hotový do tuhého zápasu s Goliášom
       </em>
      </span>
      — narážka na biblický
                  príbeh o filištínskom obrovi, Goliášovi, ktorého zabil Dávid
     </p>
    </div>
    <div class="footnote">
     <p>
      <sup>
       [
       <a class="para" href="#id2579362" name="ftn.id2579362">
        18
       </a>
       ]
      </sup>
      <span class="emphasis">
       <em>
        od Jozefa
       </em>
      </span>
      — t. j. od 19. marca
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580890">
       </a>
       Tretie Dejstvo
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2580910">
        Prvý výstup
       </a>
      </span>
     </dt>
     <dt>
      <span class="sect1">
       <a href="#id2581288">
        Druhý výstup
       </a>
      </span>
     </dt>
     <dt>
      <span class="sect1">
       <a href="#id2581340">
        Tretí výstup
       </a>
      </span>
     </dt>
     <dt>
      <span class="sect1">
       <a href="#id2581850">
        Štvrtý výstup
       </a>
      </span>
     </dt>
     <dt>
      <span class="sect1">
       <a href="#id2582035">
        Piaty výstup
       </a>
      </span>
     </dt>
     <dt>
      <span class="sect1">
       <a href="#id2582394">
        Šiesty výstup
       </a>
      </span>
     </dt>
     <dt>
      <span class="sect1">
       <a href="#id2582825">
        Siedmy výstup
       </a>
      </span>
     </dt>
     <dt>
      <span class="sect1">
       <a href="#id2582867">
        Ôsmy výstup
       </a>
      </span>
     </dt>
     <dt>
      <span class="sect1">
       <a href="#id2583152">
        Deviaty výstup
       </a>
      </span>
     </dt>
     <dt>
      <span class="sect1">
       <a href="#id2583468">
        Desiaty výstup
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      Izba u Vozárov ako v druhom dejstve.
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580910">
        </a>
        Prvý výstup
       </h2>
      </div>
     </div>
    </div>
    <p>
     <span class="emphasis">
      <em>
       Marka Vozárová a Ondrej Náhlik
      </em>
     </span>
    </p>
    <p>
    </p>
    <p>
     MARKA: Čo nám tú kravu zajali, zakázali mi do kaštieľa chodiť. Dva týždne som už tam
            nebola, a Berta tiež nepríde do nás. Načo mi zakázali? Veď ja chodím k Berte a nie k
            ujčinej. A či Berta môže z toho, že naša krava vbehla do ich breziny — môže? Iba čo
            Števko ta chodieva, ale tiež nesmie často…
     <span class="emphasis">
      <em>
       (Ondrej stojí
               zamyslený.)
      </em>
     </span>
     Berta je nie vina, ani ja, že… No, čo nehovoríš? Je vina, lebo
            nie?
    </p>
    <p>
     ONDREJ
     <span class="emphasis">
      <em>
       (zamyslený):
      </em>
     </span>
     Neviem, neviem.
    </p>
    <p>
     MARKA: A čo bys’ nevedel? Berta ju predsa nepásla, ani neposielala!
    </p>
    <p>
     ONDREJ: Našu Rysuľu? Pravdaže Berta… nebožiatko, ten belasník k nej chodil a už ju
            nechal. Prečo ju nechce? A povedz mi, Marka, čo on tu hľadá? Čo sa gazda podpísal na tú
            komasáciu, ani z domu nevychodí. Čo tu chce, povedz, Marka, úprimne.
    </p>
    <p>
     MARKA: A ja viem?
     <span class="emphasis">
      <em>
       (Ide nedbalo izbou. Vzdychne.)
      </em>
     </span>
     Ja neviem.
    </p>
    <p>
     ONDREJ: A kto má vedieť? Nevieš — ty ma klameš, nechceš pravdu vyjaviť. Chodí za
            tebou a ty, ty držíš s ním — vy sa rozumiete. I včera, keď ste šli cez lúku, on ti čosi
            hovoril a ty si sa smiala.
    </p>
    <p>
     MARKA: Mala som plakať?
    </p>
    <p>
     ONDREJ: Veru, radšej zaplakať nad našou láskou. Viem ja, čo sa robí, i čo on sem
            chodí; on ťa chce a ty, zaslepená stvora, ty chceš jeho.
    </p>
    <p>
     MARKA: Neviem, načo by mi bol, iba ak do konopí!
    </p>
    <p>
     ONDREJ: Viem ja načo — viem! Kebys’ ho nechcela, nevláčil by sa za tebou, ale ty ho
            chceš, i tvoj otec. Veď vždy chodia spolu a čosi sa radia. Ktovie čo majú medzi sebou;
            ale mne je ľúto, že gazda, už ani nepozrie v tú stranu, kde som ja. Iba raz, keď som
            kosil, hľadel dlho na mňa. Videl som ho zboku, len čo, reku, urobí. Kosil som, že jačmeň
            sa len tak váľal predo mnou, čo som sa tak usiloval. Ja že mi dačo povie. Ale on ani
            slova, len sa mu vzdychlo a poď na druhé úvrate. Viem, že mi chcel čosi povedať, ale
            nepovedal. Prečo si netrúfal? A gazdiná tobôž. Mlčí, ale keď na mňa raz pozrela, zahrali
            jej slzy v očiach. Čo sa to ide tu robiť — kto mi povie? Nik — ty nepovieš; iba sa
            smeješ, keď sa ti žalujem. A komu sa mám požalovať, keď sa ma všetci stránia. Po chvíli
            ani ty nepozrieš na mňa; povedáš, že ho nechceš, ale ja ti už neverím; načo chodievaš s
            ním?
    </p>
    <p>
     MARKA: A čo mám robiť?
    </p>
    <p>
     ONDREJ: Nejsť. Povedať mu: ja už mám svojho, choďte si za takými, čo nosia vlasy
            dohora, lebo ja s vami nejdem. Ale ty ideš a mne sa všetko smejú.
    </p>
    <p>
     MARKA: A čo mu ty nepovieš? Povedz mu ty: toto je moja, choďte si druhú hľadať. Teba
            skôr slúchne.
    </p>
    <p>
     ONDREJ: Veď mu ja raz poviem, ale tak, že mu týždeň bude v ušiach muzika vyhrávať.
            Najtiaž sa s ním samým dakde stretnúť. Ej, to bude spomínať. Ale ty musíš tiež povedať,
            že si nedáš zo seba posmech robiť, lebo sa ľudia všetko iba smejú a mne je nie do
            smiechu. Zíde mi na um, keď ste tak sami, čo ti ten hovorí!
    </p>
    <p>
     MARKA
     <span class="emphasis">
      <em>
       (rozmarne):
      </em>
     </span>
     Veru len všeličo povie… ktovie čo!
    </p>
    <p>
     ONDREJ: A čo tak?
    </p>
    <p>
     MARKA: Nepoviem.
    </p>
    <p>
     ONDREJ: Vidíš, aká si neverná! Raz so mnou a druhý raz s ním. Ja by s druhou sa tak
            nezhováral, ani sa s ňou nevodil.
    </p>
    <p>
     MARKA: Môžeš sa, ak chceš. Ja sa preto neprepadnem.
    </p>
    <p>
     ONDREJ: Dobre. Ja sa už o teba neozriem. Maj si, ak chceš, desiatich — ja pôjdem
            radšej svetom, ale toto nebudem znášať. Buď si tu s ním, ale budeš banovať!
     <span class="emphasis">
      <em>
       (Odchádza.)
      </em>
     </span>
    </p>
    <p>
     MARKA: Ondráš, poďže sem, čosi ti poviem. Poď!
     <span class="emphasis">
      <em>
       (Ondrej sa
               vráti.)
      </em>
     </span>
     Vidíš, nepôjdeš! Keď už budeš na ceste, kývnem na teba palcom —
            vrátiš sa.
    </p>
    <p>
     ONDREJ: Vidíš, aká si ty! Iba sa vysmievaš, že som taký blázon. A ja za to môžem, že
            sa hneď udobrím. Nemôžem si rozkázať — ako ma zavoláš, idem na oslep. Keby si mňa ty tak
            rada, veru by mohlo byť inakšie!
    </p>
    <p>
     MARKA: A ako ma rád? Ako cukor?
    </p>
    <p>
     ONDREJ
     <span class="emphasis">
      <em>
       (nahnevaný):
      </em>
     </span>
     Dobre. Keď sa smeješ, idem. Ale sa viac
            nikdy o teba neozriem.
     <span class="emphasis">
      <em>
       (Odchádza.)
      </em>
     </span>
    </p>
    <p>
     MARKA: Ondrej!
    </p>
    <p>
     ONDREJ
     <span class="emphasis">
      <em>
       (zastane pri dverách):
      </em>
     </span>
     Už som ti Ondrej — a zas ma máš za
            blázna. Keby sa vrátil, budeš sa smiať. Nejdem, neverím ti.
    </p>
    <p>
     MARKA
     <span class="emphasis">
      <em>
       (vážne):
      </em>
     </span>
     Neboj sa, už ťa neklamem. Ty blázon — veď ťa ja
            rada, ale keď si taký smiešny! Chceš odísť a nemôžeš!
    </p>
    <p>
     ONDREJ: Ako mám odísť, keď ma vždy vrátiš? Ale, Marka, ak by videl, že ma naozaj
            nerada — tak pôjdem, pôjdem, kde ma oči povedú.
    </p>
    <p>
     MARKA
     <span class="emphasis">
      <em>
       (spieva):
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      Šuhajko môj švárny,
      <br/>
      len sa mi nezmárni,
      <br/>
      do hory mi nechoď,
      <br/>
      do vody nespadni.
     </p>
    </div>
    <p>
    </p>
    <p>
    </p>
    <p>
     ONDREJ
     <span class="emphasis">
      <em>
       (krúti hlavou):
      </em>
     </span>
     Mne je nie do spevu, Marka, lebo tu sa
            nerobí dobre. Ja viem, ja viem, že ja stadiaľto pôjdem.
     <span class="emphasis">
      <em>
       (Hrozí
               päsťou.)
      </em>
     </span>
     Ale potom budem inakšiu spievať!
    </p>
    <p>
     MARKA: A ja viem, ktorú! Túto
     <span class="emphasis">
      <em>
       (spieva)
      </em>
     </span>
     : Keď ja teba, moja milá,
            nedostanem… atď. No, pôjdeš na tú skalu? Nechoď, Ondrejko, lebo by si sa mi okaličil — a
            ja by do smrti mala lazára.
    </p>
    <p>
     ONDREJ: A chcela by si ma takého?
    </p>
    <p>
     MARKA: A koho by mala chcieť?
    </p>
    <p>
     ONDREJ: Tak ma ty rada!
     <span class="emphasis">
      <em>
       (Pauza.)
      </em>
     </span>
     Nie?
    </p>
    <p>
     MARKA: Hm, ja neviem.
    </p>
    <p>
     ONDREJ: Oj, rada, ja viem, že rada, len nechceš povedať.
     <span class="emphasis">
      <em>
       (Schytí jej ruku.
               Vo dverách Vozár a kováč Machna, ktorý sa smeje a kýva hlavou.)
      </em>
     </span>
     Ja neviem,
            prečo nechceš povedať!
    </p>
    <p>
     MARKA: Každý deň ti to opakovať?
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581288">
        </a>
        Druhý výstup
       </h2>
      </div>
     </div>
    </div>
    <p>
     <span class="emphasis">
      <em>
       Machna, Vozár a predošlí
      </em>
     </span>
    </p>
    <p>
    </p>
    <p>
     VOZÁR: Raz by to mohlo prestať!
     <span class="emphasis">
      <em>
       (Ondrej a Marka odskočia jeden od druhého,
               Machna im hrozí prstom a smeje sa.)
      </em>
     </span>
     Deň po deň takto! Že sa vám raz
            nezunuje!
    </p>
    <p>
     MACHNA: Horký tým zunoval! Čakaj, kým sa tým zunuje, a viem, že sa tebe skôr zunuje
            čakať. Moja nebohá mať, tá mala rozum — pán boh ju tam osláv! Mala med v komore a ja som
            chodieval so sestrou Marienou, s tvojou ženou, na ten med. Vše sme ho oblizli a ubehli,
            lebo sme sa jej báli, že nás prichytí.
     <span class="emphasis">
      <em>
       (Vozárka vstúpi.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581340">
        </a>
        Tretí výstup
       </h2>
      </div>
     </div>
    </div>
    <p>
     <span class="emphasis">
      <em>
       Vozárka a predošlí
      </em>
     </span>
    </p>
    <p>
    </p>
    <p>
     MACHNA
     <span class="emphasis">
      <em>
       (k nej):
      </em>
     </span>
     Rozprávam tuto tvojmu o tom mede, vieš, v tej
            komore!
    </p>
    <p>
     VOZÁRKA
     <span class="emphasis">
      <em>
       (smeje sa):
      </em>
     </span>
     Keď si len tak nezabudol, ty tárač!
    </p>
    <p>
     MACHNA: Vidíš, ona ti prisvedčí. Chodili my na ten med deň po deň a vidíš —
            nezunovalo sa nám. Ale mať šípila, čo sa robí, neubila nás, lebo to bola múdra a dobrá
            stvora, ale nabrala plnú misku toho medu a dala nám. Deti moje, povedá, vy, ako vidím,
            tento med veľmi rady. Nateže, keď ho tak rady, a najedzte sa ho aspoň raz do chuti. My
            sa najedli, ale čo sa s nami robilo! Nikdy ja viac na med nepozrel, ani tuto tvoja
            Mariena. To bola múdra stvora, ale ty si nie múdry otec. Týmto
     <span class="emphasis">
      <em>
       (na Marku a
               Ondreja, ktorí sedia pod pecou)
      </em>
     </span>
     hovoríš, či sa vám len nezunuje deň po deň
            takto. Kde sa ti tým zunuje! Ale ty im povedz: no, deti, už ste hodne narástli, zoberte
            sa vo meno božie a bývajte tuto v komôrke. Povedz im to a urob, a uvidíš, že na takto
            rok nebudú takto. Ale ak ich ešte necháš v takejto neistote, bude s nimi večitá bieda.
     <span class="emphasis">
      <em>
       (Marka pristúpi k nemu a ovesí sa mu na plece. K nej.)
      </em>
     </span>
     Či je nie
            tak?
    </p>
    <p>
     MARKA: Ja neviem — ale mohol by otec skúsiť, nech by videl…
    </p>
    <p>
     VOZÁRKA
     <span class="emphasis">
      <em>
       (prísne):
      </em>
     </span>
     Dievka má hen plakať pod pecou a nie takéto
            reči…
     <span class="emphasis">
      <em>
       (Machnovi.)
      </em>
     </span>
     Ja som hocikedy hotová. Plátna je dosť pohotove
     <span class="emphasis">
      <em>
       (vzdychne)
      </em>
     </span>
     ; a koľko by ho bolo, keby ma nebola tá z kaštieľa
            okradla! Ale nech si ho má — bodaj by viac mala.
    </p>
    <p>
     MACHNA: Nespomínaj, prosím ťa. Čo len plátno — ale peniaze!
    </p>
    <p>
     VOZÁRKA: Dobre tebe nespomínať!
    </p>
    <p>
     MACHNA: Stvora božia, choď s tvojím plátnom — nebolo už súco iba na vrecia.
     <span class="emphasis">
      <em>
       (Vozárka sa odvráti rozčúlená. Vozárovi.)
      </em>
     </span>
     Nuž, hovormeže o
            týchto.
     <span class="emphasis">
      <em>
       (Ondrejovi, ktorý krúti klobúk v ruke.)
      </em>
     </span>
     A ty čože sedíš ani
            hus na pekáči a čušíš, ani by ti bol ústa zamuroval. Vidím, že okolo nej si bol
            obhodilejší. Poď pekne ku gazdovi a povedz mu dačo. Nemysli, že ti ju sami ponúknu.
     <span class="emphasis">
      <em>
       (Ondrej príde ku kováčovi.)
      </em>
     </span>
     No tak a teraz povedz, čo vieš.
    </p>
    <p>
     ONDREJ: Keby ja dačo vedel.
    </p>
    <p>
     MACHNA: Tu ho máš, aký mrmaj! Vari ti jazyk primrzol. Nemusí to byť bohvieaká
            múdrosť; tvoj gazda vie, že kto sa raz žení, potratí rozum a nikdy viac sa s ním
            nesníme. No tak — veďže už povedz, pre pána boha, dačo.
     <span class="emphasis">
      <em>
       (Ondrej stojí so
               sklonenou hlavou pred Vozárom, ktorý zamyslene hľadí do kúta.)
      </em>
     </span>
    </p>
    <p>
     MARKA
     <span class="emphasis">
      <em>
       (potrhne Ondreja za rukáv):
      </em>
     </span>
     Čo stojíš? Všetci čakajú!
    </p>
    <p>
     ONDREJ
     <span class="emphasis">
      <em>
       (k nej):
      </em>
     </span>
     Prosím ťa, hovor ty, len dnes ma odmeň, len
            dnes!
     <span class="emphasis">
      <em>
       (Marka sa odvráti.)
      </em>
     </span>
    </p>
    <p>
     MACHNA: No, vidím, synku, že je z teba nič.
     <span class="emphasis">
      <em>
       (Vozárovi.)
      </em>
     </span>
     Tak ja
            to odbavím zaňho. Švagre, vieš, že nemá ani otca ani matere, ty si ho vychoval a sto ráz
            povedal, že svojej dievky inému nedáš. Ja ťa chytám za slovo, lebo keď je on takýto, kde
            ho sotíš, tam bude, aby si mu tú dcéru dal, lebo sa riadením božím tak sňali, ako Jakub
            a Ráchel pri studnici,
     <sup>
      [
      <a class="footnote" href="#ftn.id2581541" name="id2581541">
       19
      </a>
      ]
     </sup>
     radi sa vidia a on ti slúži verne a svedomite, lebo do roboty je súcejší,
            ako do tejto pytačky. Ani vojakom je nie, lebo veru neviem, čo by tam s ním počali, keby
            mal toľkoto smelosti, ako tu pred tebou. A tak, švagre, urob, ako dobrý otec má urobiť.
    </p>
    <p>
     VOZÁR: Na to bolo neskoršie dosť času. Dievke roky neprechodia…
    </p>
    <p>
     MACHNA: Neprechodia! Dievka je ako kapitál. Kým peniaze ležia v armárii, nenesú
            žiadnych interesov a zlodej ti ich môže ukradnúť. Ale keď ich dáš na dobrý grunt
            intabulovať, vtedy ich už nik neukradne a máš z nich dobrý interes. Nevydaj ju a neviem,
            neviem — čert nespí. Keď ju vydáš, spadne ti z hlavy ťažká starosť a na staré dni čaká
            ťa obveselenie. Na vydaj u dievky je nie nikdy včas — nikdy!
    </p>
    <p>
     VOZÁR: Nuž, čo je v piesni, nech sa kliesni.
     <span class="emphasis">
      <em>
       (Pauza.)
      </em>
     </span>
     Ja už
            vidím, že z toho nič nebude. Dievka našla inde svoje šťastie. Ondreja inakšie zariadime.
            Mám ho ako syna.
    </p>
    <p>
     MACHNA
     <span class="emphasis">
      <em>
       (zarazený):
      </em>
     </span>
     Iné šťastie! Kde inde tá môže nájsť šťastie!
    </p>
    <p>
     VOZÁR: Pýtal ju Bylovský, ja som sľúbil. Tuto stará tiež.
    </p>
    <p>
     VOZÁRKA: Ó, ja nie; to nemôžeš povedať, na mňa neuvaľuj. Ani nedopustím, aby moje
            dieťa…
    </p>
    <p>
     MARKA: Ja vám za toho nepôjdem. Ja ho nechcem — ja Ondreja.
     <span class="emphasis">
      <em>
       (K
               nemu.)
      </em>
     </span>
     Vidíš, čo si čušal, mohlo sa toto nerobiť. Ja ťa teraz nechcem!
    </p>
    <p>
     MACHNA: A prečo si mu ju sľúbil? Ako ju ten zaslúžil?
    </p>
    <p>
     VOZÁR: Je hodný človek.
    </p>
    <p>
     MACHNA: To by bol každý. A ak je Bylovský hodný, Ondrej je sto ráz hodnejší. Preto mu
            ju ty nedávaš, ale tvoja pýcha — to bude! Chceš pána a pre pána by si nedbal týmto život
            zmariť. Pozri na ňu, ako kvitne, ani ruža v záhrade; uvidíš o rok, aká ti bude! Dobre by
            mu bolo; viem ja, čo jemu tu vonia. Tvoje peniaze! Na nich by nedbal hrať pána. Synku,
            kde si podel rozum, takto sa dať zaviesť!
    </p>
    <p>
     VOZÁR: Sľúbil som, ale nie do sveta. Dobre som si rozvážil. Týmto ani spolu nesvedčí!
    </p>
    <p>
     MARKA: Opýtajte sa len v dedine, či nie! Prosím vás, ňaníčko, nedávajte ma zaňho. Ak
            chce peniaze, dajte mu všetky peniaze, len mňa nie. Mňa si Ondrej pojme i bez peňazí.
     <span class="emphasis">
      <em>
       (Ide k Ondrejovi.)
      </em>
     </span>
    </p>
    <p>
     VOZÁRKA: Starý, prosím ťa, nejeduj ma už toľko! Mohol si im
     <span class="emphasis">
      <em>
       (na Ondreja a
               Marku)
      </em>
     </span>
     dávno brániť, kým nemali rozumu; teraz im nebráň, keď je po nečase.
            Dieťa nás bude naveky preklínať, ak ju zahrdúsime… A čo on tu chce? Najprv do kaštieľa,
            potom sem — kde cíti omastu. Ja som jemu negazdovala — ja ti povedám…
    </p>
    <p>
     VOZÁR: Ty čuš! Najeduješ ma.
    </p>
    <p>
     VOZÁRKA: A čo by čušala? Povedz, či som vždy dobre neradila. Kedykoľvek si ma
            slúchol, vždy dobre vypadlo. A nebudem čušať… Nech mi ho príde, chytím metlu a najprv
            jeho, potom teba. Nuž čože ideme sa báť koho!
    </p>
    <p>
     VOZÁR: Vidíš, Ondrej, obes si takéhoto satana, čo ti bude robiť! Dobre máš, keď sa
            netrháš o ňu. Na mater sa udala, oči ti vyškriabe. Budeš skrčený pred ňou, ani háčik.
            Tej len kazára, ostrého chlapa, nie takého neboráka, ako ty.
    </p>
    <p>
     ONDREJ: Veď by sa ja nedal. Hneď po veselí by ju poobracal, aby privykala. Urobil by
            lármu… Oj, nie — nedal. Uvideli by ste. Len tomu ju nedávajte, lebo ja — ja —
     <span class="emphasis">
      <em>
       (Odvráti sa.)
      </em>
     </span>
    </p>
    <p>
     VOZÁR: Nájdeme ti druhú.
    </p>
    <p>
     ONDREJ: Čo mne z toho bude, keď už Marky nebude!
    </p>
    <p>
     MACHNA: Švagre, nepohlo sa ti srdce nad vlastným dieťaťom? Ja som nie rodič, ale
            toto… Môžeš sa hanbiť!
    </p>
    <p>
     VOZÁRKA: Ale ten? Vlastnú dievku ohovára. To je kat, nie rodič!
    </p>
    <p>
     MACHNA
     <span class="emphasis">
      <em>
       (Vozárke):
      </em>
     </span>
     Mariena, nekrič. Tvoj muž len žartuje.
    </p>
    <p>
     VOZÁR: Také žarty nemilujem.
    </p>
    <p>
     MACHNA: A neodstúpiš?
    </p>
    <p>
     VOZÁR: Neodstúpim ani na cól.
    </p>
    <p>
     MACHNA
     <span class="emphasis">
      <em>
       (ostatným):
      </em>
     </span>
     Boli by ste vinovatí slúchať. Rozum sa mu
            čistí na staré dni!
    </p>
    <p>
     VOZÁR: Uvidím, koho budú slúchať.
    </p>
    <p>
     MACHNA: Švagre, neustúpiš.
    </p>
    <p>
     VOZÁR: Už som povedal.
    </p>
    <p>
     MACHNA
     <span class="emphasis">
      <em>
       (prudko):
      </em>
     </span>
     Dobre sa maj! Moja noha už sem nevstúpi! Ale
            budeš banovať.
     <span class="emphasis">
      <em>
       (Odchádza, Vozárka za ním, tíši ho, ale on sa jej vytrhne a
               odíde. Vozárka za ním.)
      </em>
     </span>
    </p>
    <p>
     VOZÁR
     <span class="emphasis">
      <em>
       (hľadí na Ondreja a Marku):
      </em>
     </span>
     Ondrej, poď; zberá sa na dážď,
            treba ísť po žito.
     <span class="emphasis">
      <em>
       (Stranou.)
      </em>
     </span>
     Chvalabohu — cez najhoršie som už
            preskočil!
     <span class="emphasis">
      <em>
       (Odíde, za ním Ondrej.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581850">
        </a>
        Štvrtý výstup
       </h2>
      </div>
     </div>
    </div>
    <p>
     <span class="emphasis">
      <em>
       Marka, pozdejšie Berta
      </em>
     </span>
    </p>
    <p>
    </p>
    <p>
     MARKA
     <span class="emphasis">
      <em>
       (sama):
      </em>
     </span>
     Myslia si, že sa ja dám prinútiť. Ja sa nedám. Za
            toho aby šla — radšej sa nevydám. Ako chce, nech otec vidí — zostanem starou dievkou. A
            Ondrej nech sa žení
     <span class="emphasis">
      <em>
       (zakryje si tvár)
      </em>
     </span>
     , myslí si, že budem za ním
            plakať. Nech sa tam žení; vezme, ktorú chce. Ale povedal, že ma rád. Nebude sa ženiť.
            Dobre, zostaneme tak, nech otec má!
    </p>
    <p>
     BERTA
     <span class="emphasis">
      <em>
       (rozčúlená, odhodí ručník z hlavy):
      </em>
     </span>
     Bože, čo sa to ide
            robiť! Keď ten prestal k nám chodiť, tak dobre mi bolo — a tu zas nový kríž! Pozri,
            Marka
     <span class="emphasis">
      <em>
       (vyťahuje z vrecka papier)
      </em>
     </span>
     , toto písmo.
    </p>
    <p>
     MARKA
     <span class="emphasis">
      <em>
       (pozerá doň):
      </em>
     </span>
     A čo mi je z neho?
     <span class="emphasis">
      <em>
       (Vzdychne.)
      </em>
     </span>
     V očiach sa mi mení a nerozumiem, čo je v ňom. Nie
            od Bylovského?
    </p>
    <p>
     BERTA: Od toho? Radšej sto takýchto, ako jeden od neho. To je od súdu. Tu je pečať.
            Máme zaplatiť tisíc dvesto zlatých.
    </p>
    <p>
     MARKA: Tisíc dvesto — to je dvanásť stovák! A máte peniaze? Ale horký — veď vám
            počkajú.
    </p>
    <p>
     BERTA: Za štrnásť dní. Kde vezmeme dvanásť stovák za štrnásť dní!
    </p>
    <p>
     MARKA: To je moc. Keby ste každý deň zložili stovku, bolo by štrnásť stovák — o dve
            viac.
    </p>
    <p>
     BERTA: Ale ako zložiť, keď ich niet! Mama nemá peňazí, iba má kŕče; leží, iba čo som
            na chvíľku odbehla. Nevie, čo má robiť, kde sa obrátiť. A kebys’ vedela, kto nás žaluje
            — tvoj otec!
    </p>
    <p>
     MARKA: Náš otec! A ten má toľko peňazí, a ešte vás žaluje, akoby nevedel, že vy teraz
            nemáte. A čo by mu bolo, keby vám ich odpustil.
    </p>
    <p>
     BERTA: Oj, ten neodpustí. Nahneval sa pre tú kravu. Mama — vieš, aká je, keď ochorie,
            celý svet ju mrzí. Ja by bola kravu pustila, ale mama chodila po dvore. A zato nás otec
            takto. Čo budeme robiť — čo!
    </p>
    <p>
     MARKA: Ja ten papier potrhám. Daj ho sem!
    </p>
    <p>
     BERTA: Čo nám to spomôže!
     <span class="emphasis">
      <em>
       (Podá jej písmo.)
      </em>
     </span>
     Dlh zostane dlhom.
     <span class="emphasis">
      <em>
       (Marke sklesnú ruky s písmom.)
      </em>
     </span>
    </p>
    <p>
     MARKA
     <span class="emphasis">
      <em>
       (rozmýšľa):
      </em>
     </span>
     Náš otec by vás nežaloval, to nie je taký. To
            bude Bylovský. Hnevá sa, že si ho vyctila. A vieš, čo urobil? Mňa pýta a otec mu sľúbil.
    </p>
    <p>
     BERTA: A ty by si ho chcela?
    </p>
    <p>
     MARKA: Ja? Radšej sa nevydám. A zas takto vás! Čo budeme robiť — povedz!
    </p>
    <p>
     BERTA: A ja neviem, duša moja!
     <span class="emphasis">
      <em>
       (Vstúpi Števko.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582035">
        </a>
        Piaty výstup
       </h2>
      </div>
     </div>
    </div>
    <p>
     <span class="emphasis">
      <em>
       Števko a predošlé
      </em>
     </span>
    </p>
    <p>
    </p>
    <p>
     MARKA
     <span class="emphasis">
      <em>
       (beží proti Števkovi s písmom):
      </em>
     </span>
     Tu je, on nám poradí!
     <span class="emphasis">
      <em>
       (Berta vytrhne Marke písmo.)
      </em>
     </span>
    </p>
    <p>
     ŠTEVKO: Snáď prekážam — nejaká tajnosť.
     <span class="emphasis">
      <em>
       (Usmieva sa.)
      </em>
     </span>
     Snáď list
            od dakoho.
    </p>
    <p>
     BERTA: To je — nič.
    </p>
    <p>
     MARKA: Neslúchaj! Náš otec…
    </p>
    <p>
     BERTA
     <span class="emphasis">
      <em>
       (objíme ju tuho, zakryje jej ústa):
      </em>
     </span>
     Prosím ťa, mlč, len
            pred ním nehovor.
    </p>
    <p>
     MARKA
     <span class="emphasis">
      <em>
       (vytrhne sa):
      </em>
     </span>
     Prečo by len pred ním mlčala? Len počuj, náš
            otec pýta dvanásť stovák od ujčinej z kaštieľa.
    </p>
    <p>
     ŠTEVKO: A za čo?
    </p>
    <p>
     MARKA: Že je to dlžoba.
    </p>
    <p>
     BERTA: Neverte…
    </p>
    <p>
     MARKA: Čo sa ti robí, Berta? Ujčiná mu je dlžna a on žaluje.
     <span class="emphasis">
      <em>
       (Berta zakryje
               si tvár. Marka podá písmo Števkovi.)
      </em>
     </span>
     V tomto písme to stojí. Za štrnásť
            dní zaplatiť.
    </p>
    <p>
     BERTA: Dajte sem to písmo.
     <span class="emphasis">
      <em>
       (Stranou.)
      </em>
     </span>
     Ach, aká to hanba!
    </p>
    <p>
     ŠTEVKO
     <span class="emphasis">
      <em>
       (vracia jej písmo):
      </em>
     </span>
     Ľutujem, že Marka spôsobila vám
            rozpaky.
     <span class="emphasis">
      <em>
       (Stranou.)
      </em>
     </span>
     Aká je krásna!
    </p>
    <p>
     MARKA: Veď by sa to bol dozvedel. Nezostane to i tak pod pokrývkou.
    </p>
    <p>
     BERTA. Teraz nech sa už rozhlási
     <span class="emphasis">
      <em>
       (hodí sa jej na prsia)
      </em>
     </span>
     — keď on
            to už vie.
    </p>
    <p>
     MARKA: A prečo nemal zvedieť iba on? Berta, ty si blázon!
    </p>
    <p>
     BERTA: Nemuč ma!
    </p>
    <p>
     ŠTEVKO
     <span class="emphasis">
      <em>
       (stranou):
      </em>
     </span>
     Len ja, jediný ja! Prečo len ja?
     <span class="emphasis">
      <em>
       (Chodí si hvízdajúc.)
      </em>
     </span>
     Teda ja som ten jeden, jediný.
    </p>
    <p>
     MARKA: A ty sa raduješ — ešte si hvízdaš?
    </p>
    <p>
     ŠTEVKO: Radujem, Marienka — a ako!
     <span class="emphasis">
      <em>
       (Objíme ju.)
      </em>
     </span>
     Nesmierne sa
            radujem.
    </p>
    <p>
     MARKA: Z cudzieho nešťastia!
    </p>
    <p>
     ŠTEVKO: Zo svojho veľkého šťastia. Len ja!
    </p>
    <p>
     BERTA: Že sa nám to stalo?
    </p>
    <p>
     ŠTEVKO: Áno, preto, lebo ináč…
    </p>
    <p>
     BERTA
     <span class="emphasis">
      <em>
       (skočí mu do reči):
      </em>
     </span>
     Že nás budú predávať, že to Bylovský
            proti nám zosnoval.
    </p>
    <p>
     ŠTEVKO
     <span class="emphasis">
      <em>
       (zarazený):
      </em>
     </span>
     Bylovský? On? Predávať! Ukážte to písmo, nech
            doň pozriem.
    </p>
    <p>
     BERTA
     <span class="emphasis">
      <em>
       (podá mu ho. Stranou):
      </em>
     </span>
     Teda on sa raduje, on ma nemiluje,
            a ja…
     <span class="emphasis">
      <em>
       (Zakryje si tvár.)
      </em>
     </span>
    </p>
    <p>
     ŠTEVKO
     <span class="emphasis">
      <em>
       (vráti jej písmo):
      </em>
     </span>
     Áno, tisíc dvesto za štrnásť dní. A čo
            vy plačete?
    </p>
    <p>
     MARKA: Teraz sa spytuj! Nevieš, že si sa radoval — hanbi sa, ty!
    </p>
    <p>
     BERTA: Poďme, Marka, ja musím ísť k mame.
    </p>
    <p>
     ŠTEVKO: Vy sa hneváte!
    </p>
    <p>
     BERTA: Vy ste necitlivec, vy ste horší od druhých, lebo ste ma klamali. Vy ste sa
            radovali z nášho nešťastia. Vy ste… Ale poďme, Marka, toto ma zronilo.
     <span class="emphasis">
      <em>
       (Odchádzajú.)
      </em>
     </span>
    </p>
    <p>
     ŠTEVKO
     <span class="emphasis">
      <em>
       (za nimi):
      </em>
     </span>
     Ja som sa radoval len zo svojho šťastia; vy
            ste ukázali — vy ste sa vyzradili…
    </p>
    <p>
     BERTA
     <span class="emphasis">
      <em>
       (pevne):
      </em>
     </span>
     V čom prezradila?
    </p>
    <p>
     ŠTEVKO: Že, že — vás milujem.
    </p>
    <p>
     BERTA: Poďme, Marka, poďme!
    </p>
    <p>
     MARKA: Teraz už môžeš naprávať — horší si, ako Bylovský!
     <span class="emphasis">
      <em>
       (Odídu.)
      </em>
     </span>
    </p>
    <p>
     ŠTEVKO
     <span class="emphasis">
      <em>
       (sám):
      </em>
     </span>
     Teda ma miluje. To sladké tajomstvo som jej čítal
            na tvári. Oj, na to jemné písmo, ktoré láska vtlačí do ženskej tváre — na to my máme
            dobrý zrak… Ale tá žaloba — chlape, pozor! Tu treba pomoc a to zahorúca. Tie oči nesmú
            plakať, musia sa vyjasniť a žiariť blahom. Dvanásť stovák — ja a dvanásť stovák, kde by
            ich ja vzal! Peták a dvanásť stovák — to je Kamčatka a palmy. Ešte v Pešti — ale ani tam
            by ich nezohnal. Eh, sfalšoval by zmenku, vlámal by sa bankárovi — musel by ich
            vystanoviť. Ale tu? Kováč nepožičia — strašný držgroš, som mu i tak pod rukou dlžen.
     <span class="emphasis">
      <em>
       (Chodí.)
      </em>
     </span>
     Ujček — iba ujček môže spomôcť.
     <span class="emphasis">
      <em>
       (Ide ku
               dverám a volá.)
      </em>
     </span>
     Ujček, ujček!
     <span class="emphasis">
      <em>
       (Vráti sa.)
      </em>
     </span>
     Čo ja robím
            — on žalobu neodvolá, Bylovský ho podpaľuje. Načo som ho volal? Eh — musí dať peniaze,
            aspoň čiastku. Založíme páku a musí platiť. A páka kde je?
     <span class="emphasis">
      <em>
       (Rozmýšľa.)
      </em>
     </span>
     Sláva, i tú máme! Bude sa ten potiť, neboráčisko.
            Ale zaslúži, preňho plakala moja Berta.
     <span class="emphasis">
      <em>
       (Volá vo dverách.)
      </em>
     </span>
     Ujček,
            ujček!
     <span class="emphasis">
      <em>
       (Spoza scény Vozárov hlas. „No, čože je!“ Vozár vstúpi.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582394">
        </a>
        Šiesty výstup
       </h2>
      </div>
     </div>
    </div>
    <p>
     <span class="emphasis">
      <em>
       Števko a Vozár
      </em>
     </span>
    </p>
    <p>
    </p>
    <p>
     VOZÁR
     <span class="emphasis">
      <em>
       (vo dverách):
      </em>
     </span>
     Horí, že ti je tak náhlo?
    </p>
    <p>
     ŠTEVKO: Veru horí, ujček. Práve bola tu slečna z kaštieľa. Predstavte si: ja som
            zaľúbený do nej.
     <span class="emphasis">
      <em>
       (Ruku na srdce.)
      </em>
     </span>
     Horí tu a hreje.
    </p>
    <p>
     VOZÁR
     <span class="emphasis">
      <em>
       (mrzuto):
      </em>
     </span>
     Hovor ako ľudia; keď horí, nech horí — čo to
            pletieš?
    </p>
    <p>
     ŠTEVKO: Vravím, že som zaľúbený.
    </p>
    <p>
     VOZÁR: Nemáš inej roboty — nedbám. A do koho?
    </p>
    <p>
     ŠTEVKO: Do Berty — mojej Berty.
    </p>
    <p>
     VOZÁR: Iba to bolo treba! A ti odľahlo?
    </p>
    <p>
     ŠTEVKO: A ako! Som celkom iný: či to nepozorujete? Akoby ma vymenil.
    </p>
    <p>
     VOZÁR: Vidím, že si iný. Potratil si rozum — letíš do záhuby ako myš do pasce. Ale
            rob, ako ti vďaka; máš už mať svoj rozum, hamovať ťa nebudem.
    </p>
    <p>
     ŠTEVKO: Aký ste dobrý! Ona je tiež zaľúbená do mňa.
    </p>
    <p>
     VOZÁR: Mohla si nájsť inú robotu. Divím sa jej veru.
    </p>
    <p>
     ŠTEVKO: Už máme urobený celý plán. Pôjdem k nim za úradníka. V tom dome chybí
            chlapská ruka. A tá ruka som ja. Nepovedal som vám, že si ja miesto nájdem? Našiel som,
            a výhodné — z úradníka postúpim na pána v kaštieli.
    </p>
    <p>
     VOZÁR: Len ty im chýbaš, vystavte si hneď blázinec — niekde za humnom.
    </p>
    <p>
     ŠTEVKO: A prečo?
    </p>
    <p>
     VOZÁR: Nebudeš úradníkom, ani pánom. Pánom v kaštieli — to som ja, úradníka — to si
            nájdem iného. Veľkomožná už doklopala; vysadíme ju pred kaštieľ. Bertu si vezmi, keď
            chceš — gazdovať, to si vyhoď z hlavy.
    </p>
    <p>
     ŠTEVKO: A nemožno kaštieľ zachrániť?
    </p>
    <p>
     VOZÁR
     <span class="emphasis">
      <em>
       (smeje sa):
      </em>
     </span>
     Zaplať dlhy, a bude. Šťastie, že nemáš peňazí,
            lebo ty by si bol ten blázon. Kaštieľ vyplatím ja a ja ho vezmem do ruky. Na to som
            švagor, aby Berte čo-to zachránil. Skúpim obligátory, udriem na ňu; ak podobrotky predá,
            dobre; ak nie — i tak dobre; pôjde na bubon. Gazdovstvo si vyhoď z hlavy — Bertu, no,
            nedbám. Ale dnes nie, o niekoľko rokov, keď prídeš na svoj chlieb; ak ťa tá bláznivosť
            neprejde a nenadarí sa iná.
    </p>
    <p>
     ŠTEVKO: A to panstvo je už celkom vaše?
    </p>
    <p>
     VOZÁR: Už je v rukách, držím ho a nepustím.
    </p>
    <p>
     ŠTEVKO: A ak vám predsa vykĺzne? Peniaze naň máte?
    </p>
    <p>
     VOZÁR: Čosi už len bude.
    </p>
    <p>
     ŠTEVKO: A čosi sa pripožičia z banky.
     <span class="emphasis">
      <em>
       (Smeje sa.)
      </em>
     </span>
     To sú
            Bylovského plány s tou bankou a túla sa s nimi po domoch, kde majú dcéry. V kaštieli
            paniu omámil a keď sa s Bertou rozišiel, prešiel k vám a iste vám o banke rozprával; a
            vy veríte.
     <span class="emphasis">
      <em>
       (Pristúpi k nemu a hľadí mu do tváre.)
      </em>
     </span>
     Myslíte, že ja
            neviem, ktorá cesta vedie do banky? Znám ablegáta Vastaga, direktora banky; myslíte, že
            mne na machnovské panstvo nepožičia, iba Bylovskému? Dobre, uvidíme, kto prv dostane
            pôžičku.
    </p>
    <p>
     VOZÁR
     <span class="emphasis">
      <em>
       (zadrží ho):
      </em>
     </span>
     Chlapče, čo ma hubíš? Že som nakladal na
            teba? To sa odsluhuješ — pekne! Mal by ťa vyhnať — ale som trpezlivý. Radím ti — do tých
            vecí sa nemiešaj. Ty máš inú robotu pred sebou. Za pluhom v Mlyníku sa vláčiť — na to sú
            už iní… Pôjdeš do Pešti.
    </p>
    <p>
     ŠTEVKO: Ja do Pešti nejdem.
     <span class="emphasis">
      <em>
       (Stranou.)
      </em>
     </span>
     Konečne sme pri cieli!
    </p>
    <p>
     VOZÁR: Máš iba rok — a pre Machnovú kaziť celý vek!
    </p>
    <p>
     ŠTEVKO: Treba by mi bolo moc peňazí. V Pešti mám dlhy a — veľké. Nemôžem sa tam
            ukázať, kým ich nepoplatím, a peňazí toľko nemám.
    </p>
    <p>
     VOZÁR
     <span class="emphasis">
      <em>
       (rozmýšľa):
      </em>
     </span>
     Povedal som, dám… Koľko príde, dám. Len
            dokonč, čo máš pred sebou, dám vďačne. Koľko ti treba?
    </p>
    <p>
     ŠTEVKO: Moc, veľmi moc. Ani sa vám neopovážim povedať — toľko.
    </p>
    <p>
     VOZÁR
     <span class="emphasis">
      <em>
       (skľúčený. Stranou):
      </em>
     </span>
     Ten ma teraz mykne, ak chcem, aby
            šiel.
     <span class="emphasis">
      <em>
       (K nemu.)
      </em>
     </span>
     Päťdesiatka — stovka?
    </p>
    <p>
     ŠTEVKO
     <span class="emphasis">
      <em>
       (zasmeje sa):
      </em>
     </span>
     Keby stovka! Stovku som dlžen len za
            biliard.
    </p>
    <p>
     VOZÁR
     <span class="emphasis">
      <em>
       (zarazený):
      </em>
     </span>
     Koľko teda? Dve.
    </p>
    <p>
     ŠTEVKO
     <span class="emphasis">
      <em>
       (zapne sa):
      </em>
     </span>
     Osem.
     <span class="emphasis">
      <em>
       (Stranou.)
      </em>
     </span>
     Viac sa
            mu neopovážim udať.
    </p>
    <p>
     VOZÁR: Osem! Osem!
     <span class="emphasis">
      <em>
       (Chodí a smeje sa.)
      </em>
     </span>
     Osem! Ty žartuješ. Osem
            stovák — kto by ti toľko požičal! Osem stovák — iba ak blázon. A na čom si ich minul —
            len povedz!
    </p>
    <p>
     ŠTEVKO
     <span class="emphasis">
      <em>
       (stranou):
      </em>
     </span>
     Čo povedať? Na to som nemyslel.
     <span class="emphasis">
      <em>
       (K
               nemu.)
      </em>
     </span>
     Na čom? Bolo treba na to i na to…
     <span class="emphasis">
      <em>
       (Vynájde
               sa.)
      </em>
     </span>
     Raz som sadol do karát, samí páni — desiatky lietali — prišlo
            nešťastie na mňa, prehral všetko do ostatnej babky — neodišiel som, nechcel som sa dať
            zahanbiť; tak som prehral päť stovák.
    </p>
    <p>
     VOZÁR: Dva páry volov! Čo to boli za páni — a v kartách! Načo by to platil? Vstal by
            od stola a povedal: na starého Vida, čo nebude nikda — tak im zaplatiť.
    </p>
    <p>
     ŠTEVKO: Veď som ja tak urobil, ale tí mali rozum — nedali sa previesť. Chytili ma,
            musel ja podpísať obligátor. Keď som už túto mal nadobudnutú, druhé dlžoby sa už ľahko
            prirábali — najtiaž bolo začať. Podpísal ja i druhý obligátor na tri stovky.
    </p>
    <p>
     VOZÁR: Osem stovák! Hm, hm.
     <span class="emphasis">
      <em>
       (Chodí.)
      </em>
     </span>
     Veľký groš, veľký. Kde ho
            len vziať — kde? Spod kože vydriapať? Mne capy orú a kozy bránia! A kedy to máš
            zaplatiť?
    </p>
    <p>
     ŠTEVKO: Hneď, hoc i dnes.
    </p>
    <p>
     VOZÁR: Hneď! To páper sfúknuť z dlane, hneď! Tu mám mincu v komore! Hneď — keby to
            zlatka — ale osem stovák! Otrávil by ťa ako potkana. Nevravím ti, varuj sa karát? A tu
            hneď osem stovák — to z rukáva vytriasť. Keby kto, ale Peták! Má iba dušu v tele. Rob
            si, čo chceš, žobrák!
     <span class="emphasis">
      <em>
       (Chodí po izbe a dudre.)
      </em>
     </span>
     A čo to boli za
            páni?
    </p>
    <p>
     ŠTEVKO: Advokáti.
    </p>
    <p>
     VOZÁR: Čo sa vodíš s takými. Keď budeš pánom, nedbám, pre mňa sa môžeš obesiť. Ale tu
            osem stovák — ale by ťa neporazilo?
     <span class="emphasis">
      <em>
       (Odvráti sa.)
      </em>
     </span>
     A keď ich
            zaplatím, pôjdeš?
    </p>
    <p>
     ŠTEVKO: Vyplatíte? Ó, pôjdem!
     <span class="emphasis">
      <em>
       (Chce mu ruku bozkať.)
      </em>
     </span>
    </p>
    <p>
     VOZÁR
     <span class="emphasis">
      <em>
       (odstrčí ho.):
      </em>
     </span>
     Choď mi! Vyplatím — toto vyplatím, ale viac
            ani babky. To si zachovaj — nech ťa pre mňa obesia.
     <span class="emphasis">
      <em>
       (Vyberie z armarijky
               knižku.)
      </em>
     </span>
     Ani babky, čo tri dni budeš tuto kľačať. A zober sa, hupkom —
            ideš do mesta. V sporiteľni na knižku vyber šesťsto. Šesť stovák im je dosť, tým
            úžerníkom. Moje peniažky spravodlivé hybaj! Šťastie, že toľko dostanú od trhana ako ty.
            Pôjdeš — ach, nie, ja idem s tebou. Sadol bys’ do karát a prehral celú šparkasu.
     <span class="emphasis">
      <em>
       (Števko krúti hlavou.)
      </em>
     </span>
     Ešte sa vyčíšťaj, vieme, čo si za zrnko.
            Šesť stovák je cez uši. Oni spustia, keď vidia, že netrafili na blázna. Idem priahať —
            pôjdeme hneď. Osem stovák — hneď by ťa zabil.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582825">
        </a>
        Siedmy výstup
       </h2>
      </div>
     </div>
    </div>
    <p>
     <span class="emphasis">
      <em>
       Vozárka a predošlí
      </em>
     </span>
    </p>
    <p>
    </p>
    <p>
     VOZÁR
     <span class="emphasis">
      <em>
       (žene):
      </em>
     </span>
     Mladý pán pôjde predsa do tej Pešti.
    </p>
    <p>
     VOZÁRKA: A kedy? Vari hneď!
    </p>
    <p>
     VOZÁR: No — tomu je náhlo. Prihára, či nie, mladý pán?
     <span class="emphasis">
      <em>
       (Odíde.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582867">
        </a>
        Ôsmy výstup
       </h2>
      </div>
     </div>
    </div>
    <p>
     <span class="emphasis">
      <em>
       Števko a Vozárka
      </em>
     </span>
    </p>
    <p>
    </p>
    <p>
     VOZÁRKA: Nuž, ideš preč! Ja že sa dačo zabavíš u nás.
    </p>
    <p>
     ŠTEVKO: Musím, ujčiná, musím.
     <span class="emphasis">
      <em>
       (Stranou.)
      </em>
     </span>
     Šesť stovák mám,
            ostatok musím od nej vypýtať. Darmo je!
     <span class="emphasis">
      <em>
       (K nej.)
      </em>
     </span>
     Veď ja ešte hneď
            nejdem; tak o mesiac sa rozlúčim s Mlyníkom. Ťažko mi bude opúšťať, ako jahňa na jatku,
            tak pôjdem, ak ma do tých čias…
     <span class="emphasis">
      <em>
       (Zalomí rukami.)
      </em>
     </span>
     Ach, bože, bože!
    </p>
    <p>
     VOZÁRKA: Čo ti je? Ty máš akúsi ťarchu na srdci.
    </p>
    <p>
     ŠTEVKO
     <span class="emphasis">
      <em>
       (poloodvrátený):
      </em>
     </span>
     Ach, nič!
     <span class="emphasis">
      <em>
       (Stranou.)
      </em>
     </span>
     Že ju musím tak trápiť!
    </p>
    <p>
     VOZÁRKA: Čosi sa stalo, vidím ti na tvári; povedz, čo.
    </p>
    <p>
     ŠTEVKO: Ešte nič, dosiaľ ešte nič zlého. Ale každú minútu čakám. Viete, ujčiná, ako
            sme predlanským na hody chytali vrabce? Do prázdnej truhly nasypali sme jačmeňa a
            vrchnák sme nezavreli, ale pridŕžali motúzom. Keď v truhle už bolo hodne vrabcov,
            vrchnák sme spustili. Vrabce boli chytené. Na boku boli dvierčatá, tými sme ich
            povyberali.
    </p>
    <p>
     VOZÁRKA: A čo nás do predlanských vrabcov? Tie nežijú.
    </p>
    <p>
     ŠTEVKO: Ale žijem ja, čo som ich chytal. A teraz som ja v takej truhle — i vrchnák mi
            už prichlopili nad hlavou.
    </p>
    <p>
     VOZÁRKA: A kto?
    </p>
    <p>
     ŠTEVKO
     <span class="emphasis">
      <em>
       (objíme ju):
      </em>
     </span>
     Ujčinká, ja mám dlhy, moc dlhov. Dosiaľ mi
            čakali, ale už nechcú. Zvedeli, kde som, každú hodinu môžu prísť po mňa — dajú ma do
            chládku, môj mladý vek takto…
    </p>
    <p>
     VOZÁRKA
     <span class="emphasis">
      <em>
       (lomí rukami):
      </em>
     </span>
     Bože môj, a nedá sa spomôcť dákym činom?
            Veď som ti každý mesiac posielala, ako nik nevedel, pätnásť, dvadsať zlatých. Čo si si
            nešanoval, nemuselo ťa toto potkať. A je to moc? Mám čosi v truhle — čo mám, spomôžem.
            Koľko je to?
    </p>
    <p>
     ŠTEVKO: Ďakujem vám, ujčinká.
     <span class="emphasis">
      <em>
       (Bozká jej ruku.)
      </em>
     </span>
     To je veľmi moc.
            Šesť stovák.
    </p>
    <p>
     VOZÁRKA: To je moc — šesť stovák! Toľko nemám. Za to kúpiš v Mlyníku grunt. Keby ja
            toľko mala, ale čosi bude. Počkaj, uvidíme.
    </p>
    <p>
     ŠTEVKO
     <span class="emphasis">
      <em>
       (sám):
      </em>
     </span>
     Viem, toľko nemá. Kde vziať ostatok? Ujčiná musí
            požičať od kováča, jej požičia skôr. Ako ju trápim, ale to všetko pre teba, Berta moja.
     <span class="emphasis">
      <em>
       (Vozárka sa vráti, v ruke pančuchu s peniazmi. Rozväzuje ju.)
      </em>
     </span>
    </p>
    <p>
     VOZÁRKA: Toľko tu nebude — horký! Po šestáku, po dva som to zhonobila. Predalo sa
            masla, syra, bryndze… mala by hodne, ale na dievku sa moc minulo; i ujček vše si
            požičia, ale toľko statočnosti nemá, aby vrátil. Nuž, vezmi si ostatok, ty márnotratný
            synu! Len pred ujčekom nespomínaj, bože nebeský ťa chráň! Porátaj, koľko je to — mne sa
            ruky trasú.
     <span class="emphasis">
      <em>
       (Števko číta peniaze. Ona chvíľku mlčí.)
      </em>
     </span>
     Toľké dlhy,
            šesť stovák; nevieš, že si sirota? Že ti otec všetko… počkaj, tá petákovská nešťastná
            nátura, ak ju nebudeš krotiť — tá ťa skazí.
     <span class="emphasis">
      <em>
       (Stranou.)
      </em>
     </span>
     Nebožiatko,
            nejdem mu k hlave letieť, má dosť na svojom trápení. Toľkú starosť na hlave, na tej
            mladej, peknej hlave.
     <span class="emphasis">
      <em>
       (Bozká ho na hlavu. K nemu.)
      </em>
     </span>
     No, koľko je?
            Povedám, nebude toľko.
    </p>
    <p>
     ŠTEVKO: Dvestodesať zlatých.
    </p>
    <p>
     VOZÁRKA: To je málo — ani polovica. Kde vezmeš štyri stovky? Kde, nešťastné dieťa?
            Povedz, kde!
    </p>
    <p>
     ŠTEVKO: Ujčiná — čosi vám poviem — u kováčov. Tam majú dosť peňazí. Vám požičia ujček
            kováč, mne už nie. Keby ste išli k nemu a požičali, ako pre seba…
    </p>
    <p>
     VOZÁRKA: Ten nemá pri ruke — nemá, viem iste. Má v celom vidieku moc známych; čo má
            hotové, rozpožičia naďaleko v okolí; chodia k nemu ani na odpust. Ten nemá, a keby mal —
            nezratoval by ťa. To je skupáň — hľa, mňa, svoju sestru, pri výplatku ošudil — no, bodaj
            nebol na to utisnutý, a lakomec ako každý Machna. Tú famíliu len potráviť, pravda, ja
            som tiež z nej, ale vidíš, aká skupaňa. Groše si ber, toto si vezmem ja.
     <span class="emphasis">
      <em>
       (Berie prázdnu pančuchu.)
      </em>
     </span>
     Táto vec je taká, keby jej nemala,
            nemala by ani peňazí. Skôr u nášho starého, ale ako, na akú vec pýtať od neho — ako ho
            ošialiť? Na nešťastie sme spolu zlí, ako koza a nôž. Nech bys’ mu povedal, na čo, koniec
            sveta ti urobí, lebo to je horší od pohana. Hľa, už ani na svoje dieťa nehľadí
     <span class="emphasis">
      <em>
       (zakryje si tvár, s plačom)
      </em>
     </span>
     , ide ju dať tomu na pílu. Pováž si,
            je to otec?
    </p>
    <p>
     ŠTEVKO
     <span class="emphasis">
      <em>
       (stranou):
      </em>
     </span>
     Ó, veď som ja vedel, že sa toto stane.
    </p>
    <p>
     VOZÁRKA: Čo si neberie Bertu, keď za ňou chodil?
    </p>
    <p>
     ŠTEVKO: Tú nie, tá bude inému. Ale ani Marky mu nedáme. Len sa držte, ujčiná.
     <span class="emphasis">
      <em>
       (Stranou.)
      </em>
     </span>
     To sú teda tvoje projekty; počkaj, budem ti na dobrej
            pomoci!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2583152">
        </a>
        Deviaty výstup
       </h2>
      </div>
     </div>
    </div>
    <p>
     <span class="emphasis">
      <em>
       Bylovský, Vozár a predošlí
      </em>
     </span>
    </p>
    <p>
    </p>
    <p>
     BYLOVSKÝ
     <span class="emphasis">
      <em>
       (podá Števkovi ruku):
      </em>
     </span>
     Záležitosť je už vybavená. Tu je
            prípis od sedrie.
     <span class="emphasis">
      <em>
       (Podá mu písmo.)
      </em>
     </span>
    </p>
    <p>
     ŠTEVKO
     <span class="emphasis">
      <em>
       (číta pre seba):
      </em>
     </span>
     Vskutku, jednohlasnej žiadosti obce
            Mlyníka sa vyhovuje. Komasácia povolená. Gratulujem. Budete sa mať o čom radiť — ja
            idem.
    </p>
    <p>
     BYLOVSKÝ: Do kaštieľa zvestovať dobrú novinu?
     <span class="emphasis">
      <em>
       (Hrozí mu.)
      </em>
     </span>
     No
            len, no, známe my tie chodníčky!
    </p>
    <p>
     ŠTEVKO
     <span class="emphasis">
      <em>
       (stranou):
      </em>
     </span>
     Radšej bys’ mi požičal štyri stovky!
     <span class="emphasis">
      <em>
       (Odíde.)
      </em>
     </span>
    </p>
    <p>
     VOZÁRKA: Ja tiež.
     <span class="emphasis">
      <em>
       (Odchádza.)
      </em>
     </span>
    </p>
    <p>
     BYLOVSKÝ: Prosím chvíľočku počkať.
     <span class="emphasis">
      <em>
       (Slávnostne.)
      </em>
     </span>
     Naše podujatia
            počínajú sa kloniť k zdarnému koncu.
     <span class="emphasis">
      <em>
       (Vozárovi.)
      </em>
     </span>
     Spojili sme sa, a
            všetko sa nám poddáva. Ale teraz nasleduje moja dôležitá záležitosť. Ja som rozvadený s
            celou obcou, nenávidený od všetkých — vo vašej službe som ohrozil svoje imanie, áno,
            bezpečnosť svojej osoby.
     <span class="emphasis">
      <em>
       (K obom.)
      </em>
     </span>
     Potrebujem podpory, pevnej pôdy
            pod nohami. A toho dosiahnem, keď mi verejne, pred svetom sľúbite svoju dcéru.
     <span class="emphasis">
      <em>
       (Vozárke.)
      </em>
     </span>
     Vy ste sa vzpierali, keď som vás nazval prvý raz
            mamou; myslím, že ma dnes lepšie znáte a priviniete do svojej náruče.
    </p>
    <p>
     VOZÁRKA
     <span class="emphasis">
      <em>
       (v rozpakoch):
      </em>
     </span>
     Čože, ja — to vám nespomôže. Ona i tak za
            vás nepôjde.
    </p>
    <p>
     BYLOVSKÝ: Vaše jedno slovo — a všetko sa môže zvrtnúť.
    </p>
    <p>
     VOZÁRKA: Ako ja môžem! Ona je už s druhým…
    </p>
    <p>
     VOZÁR: Nevieš, čo je vo veci, čo od toho závisí. Ja som sľúbil, slovo držím. Dievke
            sa prikrúti — musí slúchať. A ty maj rozum, stará. Nemusí vždy ísť po tvojom, raz nech
            je i po mojom. Lebo chytrý spravím poriadok.
    </p>
    <p>
     VOZÁRKA: Rob, čo chceš.
     <span class="emphasis">
      <em>
       (Plače.)
      </em>
     </span>
     Ale uvidíš, čo sa tu bude
            robiť; uvidíš!
    </p>
    <p>
     VOZÁR: Neboj sa, nič sa nestane, ak ty pomôžeš. Bude už raz v dome pokoj a poriadok,
            lebo takto — to nemožno ďalej žiť. Poraďme sa, čo budeme robiť. Má byť svadba — ako,
            dievka je hotová?
    </p>
    <p>
     VOZÁRKA: Hotová, ale čo je to! Ja som ju hotovila za Ondreja
     <span class="emphasis">
      <em>
       (zakryje si
               tvár)
      </em>
     </span>
     , a nie za pána. Moje plátno, čo som toľko rokov zháňala — načo jej
            bude? Jej muž bude chodiť v mušliene a ona nebude mať plátenné sukne. Ako privykne na
            tie načuchrené sukne, takú fúru za sebou vláčiť. Na hlavu nedajú jej čepiec, ako inej
            statočnej žene, ale vyčešú jej vlasy dohora a šticu jej spustia na oči. Ako pôjde na ten
            sobáš taká, celá dedina sa bude smiať. A možno v tých šatách padne, lebo pani z kaštieľa
            tiež nemôže ani pobehnúť, ani jarček prekročiť, čo sú jej nohy poputnané. Bože, prečo
            moja dcéra má vyjsť na taký posmech!
    </p>
    <p>
     VOZÁR: Starká, nelamentuj.
     <span class="emphasis">
      <em>
       (Položí jej ruku na plece, mierne.)
      </em>
     </span>
     Koľko ti dať peňazí? Povedz, nech je už raz svätý pokoj medzi nami. Na peniaze nehľaď,
            kúp radšej lepšie, čo bude i drahšie. Nech sa nezahanbí medzi svetom.
    </p>
    <p>
     VOZÁRKA
     <span class="emphasis">
      <em>
       (smutne):
      </em>
     </span>
     A ja viem?
     <span class="emphasis">
      <em>
       (Spamätá sa.
               Stranou.)
      </em>
     </span>
     Tu by mohla Števkovi tie štyri stovky utrhnúť.
     <span class="emphasis">
      <em>
       (Mužovi.)
      </em>
     </span>
     Ale to bude moc peňazí. Všetko kúpiť od ihly a od
            cverny, až po klobúk. Musím sa kupcovej ženy poradiť.
    </p>
    <p>
     VOZÁR
     <span class="emphasis">
      <em>
       (uradovaný):
      </em>
     </span>
     Vidíš, poradíš sa a hneď i kúpiš, čo budeš
            vedieť. Ona ťa povodí po sklepoch. Ja idem tiež do mesta, i Števko; môžme ísť naraz.
            Peniaze ti dám v meste.
    </p>
    <p>
     BYLOVSKÝ: Vy nemôžete ísť. Má sa hneď teraz obec zísť pre komasáciu. Musíte tam byť.
    </p>
    <p>
     VOZÁR
     <span class="emphasis">
      <em>
       (rozmýšľa):
      </em>
     </span>
     No, dobre. Števko vykoná moju prácu.
     <span class="emphasis">
      <em>
       (Jej.)
      </em>
     </span>
     Mám peniaze odoslať po pošte — starý dlh.
     <span class="emphasis">
      <em>
       (Z
               armarijky vyjme knižku.)
      </em>
     </span>
     Tu je knižka do sporiteľne. Šesťsto dáš Števkovi,
            nech ich pošle, kde treba. Len ho nespúšťaj z očú. Premrhá ich, sadne do karát. Vieš,
            aký — bol jeho otec. Na kúpy si vyber, koľko budeš mieniť.
    </p>
    <p>
     VOZÁRKA
     <span class="emphasis">
      <em>
       (úzkostlivo):
      </em>
     </span>
     A ak bude treba moc — dákych osem stovák.
    </p>
    <p>
     VOZÁR: Osem?
     <span class="emphasis">
      <em>
       (Pauza.)
      </em>
     </span>
     Toľko vari nie. Ona, kupcová, povie. A ak
            i toľko
     <span class="emphasis">
      <em>
       (vzdychne)
      </em>
     </span>
     , knižka unesie. Len sa zober.
    </p>
    <p>
     VOZÁRKA
     <span class="emphasis">
      <em>
       (stranou):
      </em>
     </span>
     Aspoň Števkovi spomôžem.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2583468">
        </a>
        Desiaty výstup
       </h2>
      </div>
     </div>
    </div>
    <p>
     <span class="emphasis">
      <em>
       Machna, pani Machnová, Berta, Števko a predošlí
      </em>
     </span>
    </p>
    <p>
    </p>
    <p>
     MACHNA: Nikdy sa ničoho nezariekaj, ako ja ráno, že už k vám neprídem, a — tu som.
            Švagre, čo to zas robíš? Toto písmo — švagrinú žaluješ. Dvanásť stovák, kde ich vezme
            táto biedna stvora? Úroda planá, statok sa jej nešikuje, škoda na ňu letí. Keď ti jej
            nie ľúto, nezavieraj aspoň pred touto sirotou srdce. Vidíš, ja som jej nebol veľký
            priateľ, ale keď ju vidím v tomto nešťastí, srdce ma bolí, že by mali na posmech vyjsť
            mozole môjho brata. Krv je nie voda. Keby mal svoje peniaze pohotove, veru by sa
            ustrnul, ale nemám grajciara. Prosím ťa, švagre, nemaj srdce tvrdšie od kameňa.
    </p>
    <p>
     PANI MACHNOVÁ: Prosím vás, švagre, nerobte nám túto potupu. Ako sa s ňou v meste
            ukážem, keď nás vyženiete z domu. Vdovy a siroty všade majú ochranu, a vy, rodina,
            chceli by ste nás zničiť. Pomyslite, že i vy máte dcéru!
    </p>
    <p>
     VOZÁR: Tak, pani švagriná, našli ste k Vozárovi cestu. Chvalabohu, našli! Teraz
            rodina, švagor, keď je zle. Vdova opustená — a kedysi vedelo sa povedať — váš gazda
            nebude v mojom dvore rozkazovať. Pre takú pletku — krava vbehne do vrbiny — a už rodinu
            znevážiť. Ba ako môžete prosiť! Ja by to neurobil — ej, neurobil.
    </p>
    <p>
     PANI MACHNOVÁ: Bolela ma hlava, bola som rozčúlená, keď som vám to odkázala.
     <span class="emphasis">
      <em>
       (Pyšno.)
      </em>
     </span>
     Prosiť viac nebudem. Nebola by ani teraz prišla, ale
            som sa premohla
     <span class="emphasis">
      <em>
       (na Bertu)
      </em>
     </span>
     , pre túto som šla. Čo neurobí mať, keď
            vidí, že jej dieťaťu hrozí záhuba. Myslela som, že na ňu budete mať ohľad, ktorá vám
            nikdy neublížila.
    </p>
    <p>
     VOZÁR: Mal som ohľad a budem mať.
     <span class="emphasis">
      <em>
       (Hladí ju po hlave.)
      </em>
     </span>
     Nezabudnem na ňu. Pre ňu i toto robím, aby o všetko neprišla. Vy nemôžete ďalej
            gazdovať, musí ísť iný poriadky robiť.
    </p>
    <p>
     PANI MACHNOVÁ: Prepusťte mi pána Petáka. On sa ponúkol a ja som mu vďačná; on uvedie
            poriadok do gazdovstva; lebo vidím, že ja som na to nie.
    </p>
    <p>
     VOZÁR: Ponúkol sa? Veď musí odísť do Pešti! Akože bude u vás i v Pešti?
    </p>
    <p>
     ŠTEVKO: Kým sa skončia vakácie. Na dlhšie nie.
    </p>
    <p>
     VOZÁR
     <span class="emphasis">
      <em>
       (s úsmevom):
      </em>
     </span>
     Pre mňa — nedbám.
     <span class="emphasis">
      <em>
       (Bylovský s pani
               Machnovou a Vozárom, Machna s Vozárkou hovoria ticho ďalej.)
      </em>
     </span>
    </p>
    <p>
     BERTA
     <span class="emphasis">
      <em>
       (pristúpi k Števkovi):
      </em>
     </span>
     Vy chcete odísť! A vtedy ste
            povedali, že zostanete — u nás. Prečo idete? Viem, preto, že toto prišlo na nás. Budete
            sa nás strániť; i vy ste takí ako druhí.
    </p>
    <p>
     ŠTEVKO: Povedal som, že vás ľúbim. A vy — ani ste nepozreli na mňa. Čo tu mám hľadať?
            Vidieť vás každý deň a trápiť sa? Volím ísť do Pešti — ba radšej na Saharu.
    </p>
    <p>
     BERTA
     <span class="emphasis">
      <em>
       (skloní hlavu):
      </em>
     </span>
     Keby to bola pravda, čo ste vraveli, vy by
            ste neodchodili. Vy ma klamete, ako tamto ten.
     <span class="emphasis">
      <em>
       (Na Bylovského.
               Prudko.)
      </em>
     </span>
     Vy si robíte žarty, posmech — ako by ho už dosť nebolo na nás!
    </p>
    <p>
     ŠTEVKO: Čím vám dokázať, že moje city sú pravdivé? Dôkazu nemám. Musíte vidieť, že
            vás neklamem — to jediný môj dôkaz. Myslíte, že som ja Bylovský? Nevidíte, že vás
            opravdu milujem?
     <span class="emphasis">
      <em>
       (Berta skloní hlavu, mlčí.)
      </em>
     </span>
    </p>
    <p>
     BYLOVSKÝ: Milostivá pani, ako, stavia sa už tá filagória?
    </p>
    <p>
     PANI MACHNOVÁ
     <span class="emphasis">
      <em>
       (s rozhorčením):
      </em>
     </span>
     Vy ste všetkého vina a ešte sa
            smejete — choďte mi ho z očú!
     <span class="emphasis">
      <em>
       (Bylovský s úsmevom ide k Vozárke a
               Machnovi.)
      </em>
     </span>
    </p>
    <p>
     BERTA
     <span class="emphasis">
      <em>
       (pozrie na Števka s úsmevom):
      </em>
     </span>
     A vy nevidíte, že vás ja
            tiež…
     <span class="emphasis">
      <em>
       (Klesne mu do náručia.)
      </em>
     </span>
    </p>
    <p>
     VOZÁRKA: Pozrite, ľudia, Berta zamdlela! Šťastie, že nepadla na zem. Prišlo jej,
            možno, z očú.
     <span class="emphasis">
      <em>
       (Behá okolo nej.)
      </em>
     </span>
    </p>
    <p>
     MACHNA: Nechaj ju ty tak! Vedela ona, kde padne! A to z tých očú — z toho ju už iba
            čepiec vykuruje.
    </p>
    <p>
     ŠTEVKO
     <span class="emphasis">
      <em>
       (pani Machnovej):
      </em>
     </span>
     Milostivá pani, vaša dcéra ma miluje a
            ja ju. Dovolíte, aby vám riadil hospodárstvo, kým neodídem do Pešti?
    </p>
    <p>
     MACHNA: A už ty tam celkom zaviazneš. Poriadny hám ti tá založila!
    </p>
    <p>
     ŠTEVKO
     <span class="emphasis">
      <em>
       (k nemu):
      </em>
     </span>
     Kým nepôjdem do Pešti.
     <span class="emphasis">
      <em>
       (K pani
               Machnovej.)
      </em>
     </span>
     Čakám váš ortieľ.
    </p>
    <p>
     PANI MACHNOVÁ: Teší ma. Aspoň táto potecha mi obľahčí to súženie.
     <span class="emphasis">
      <em>
       (Števko
               jej bozkáva ruky.)
      </em>
     </span>
    </p>
    <p>
     BYLOVSKÝ
     <span class="emphasis">
      <em>
       (stranou):
      </em>
     </span>
     Teraz už dobrý i nezeman! Tak sa filagórie
            rúcajú.
    </p>
    <p>
     PANI MACHNOVÁ: Deti, poďme domov. Darmo sme sa sem ustávali.
    </p>
    <p>
     ŠTEVKO
     <span class="emphasis">
      <em>
       (Berte):
      </em>
     </span>
     My nie darmo. Našiel som vás.
     <span class="emphasis">
      <em>
       (Ona sa
               usmieva.)
      </em>
     </span>
    </p>
    <p>
     VOZÁR
     <span class="emphasis">
      <em>
       (s úsmevom, na Števka):
      </em>
     </span>
     Toto dieťa musí ísť ešte do mesta.
            A či nejdeš?
    </p>
    <p>
     ŠTEVKO: Ó, ja v slove stojím!
    </p>
    <p>
     VOZÁR: To veru viem. Pôjdeš s ujčinou: má tam kupovať dievke šaty. I my ideme mať
            svadbu — tuto pán Bylovský…
     <span class="emphasis">
      <em>
       (všetci sa odvrátia od Bylovského)
      </em>
     </span>
     a
            naša dcéra.
    </p>
    <p>
     PANI MACHNOVÁ: Gratulujem obom stranám.
    </p>
    <p>
     VOZÁRKA
     <span class="emphasis">
      <em>
       (Števkovi, tajne):
      </em>
     </span>
     Už mám štyri stovky, ty mladý zať!
    </p>
    <p>
     ŠTEVKO: Moja zlatá ujčinká! Takej už nebude druhej na svete.
     <span class="emphasis">
      <em>
       (Za scénou
               hajtmanov hlas. Spevavo)
      </em>
     </span>
     : K richtárovi pre tú komasáciu hybaj jeden-každý
            — a hneď za hlasom pod zálohom sa poberaj!
    </p>
    <p>
     <span class="emphasis">
      <em>
       (Opona spadne)
      </em>
     </span>
    </p>
    <p>
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2581541" name="ftn.id2581541">
        19
       </a>
       ]
      </sup>
      <span class="emphasis">
       <em>
        aby si mu tú dcéru dal, lebo sa riadením božím tak sňali, ako Jakub a
                     Ráchel pri studnici
       </em>
      </span>
      — podľa biblie Jakub, starozákonný patriarcha,
                  praotec pokolení, stretol sa so svojou druhou manželkou, Ráchel, pri studni, kde
                  napájali dobytok
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2583844">
       </a>
       Štvrté dejstvo
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2583864">
        Prvý výstup
       </a>
      </span>
     </dt>
     <dt>
      <span class="sect1">
       <a href="#id2584335">
        Druhý výstup
       </a>
      </span>
     </dt>
     <dt>
      <span class="sect1">
       <a href="#id2584476">
        Tretí výstup
       </a>
      </span>
     </dt>
     <dt>
      <span class="sect1">
       <a href="#id2584710">
        Štvrtý výstup
       </a>
      </span>
     </dt>
     <dt>
      <span class="sect1">
       <a href="#id2584843">
        Piaty výstup
       </a>
      </span>
     </dt>
     <dt>
      <span class="sect1">
       <a href="#id2584954">
        Šiesty výstup
       </a>
      </span>
     </dt>
     <dt>
      <span class="sect1">
       <a href="#id2585082">
        Siedmy výstup
       </a>
      </span>
     </dt>
     <dt>
      <span class="sect1">
       <a href="#id2585289">
        Ôsmy výstup
       </a>
      </span>
     </dt>
     <dt>
      <span class="sect1">
       <a href="#id2585466">
        Deviaty výstup
       </a>
      </span>
     </dt>
     <dt>
      <span class="sect1">
       <a href="#id2585619">
        Desiaty výstup
       </a>
      </span>
     </dt>
     <dt>
      <span class="sect1">
       <a href="#id2585871">
        Jedenásty výstup
       </a>
      </span>
     </dt>
     <dt>
      <span class="sect1">
       <a href="#id2586232">
        Dvanásty výstup
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      Izba u Vozárov ako v predošlých dejstvách
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2583864">
        </a>
        Prvý výstup
       </h2>
      </div>
     </div>
    </div>
    <p>
     <span class="emphasis">
      <em>
       Vodačka a Katrena
      </em>
     </span>
    </p>
    <p>
    </p>
    <p>
     VODAČKA: Tak, Katrenka moja, od tých čias, čo sa radi máme, všetko sa premenilo na
            svete. Len pozri, ako sa tie rukávy blyštia
     <span class="emphasis">
      <em>
       (naťahuje rukávy na
               košeli)
      </em>
     </span>
     a aké sú široké, ani za mládenectva. Mne samému sa vidí, že som o
            dvadsať rokov mladší
     <span class="emphasis">
      <em>
       (dvíha nohy do tanca)
      </em>
     </span>
     a keď na teba pozriem a
            vidím ti na hrdle túto červenú šatku, myslím si: Juro, Juro, ty si predsa len chlap, keď
            ťa taká driečna vdovica bečeľuje. Len mi povedz, Katrenka, čo sa ti na mne tak popáčilo,
            lebo ja sám neviem a rád by vedieť?
    </p>
    <p>
     KATRENA: Všetko sa mi na vás páči, Juríčko, ale najväčšmi vaše reči. Kým mlčíte,
            človek by myslel, že vám je bohviekoľko rokov, ale keď ústa otvoríte, idú vám z nich
            mladé reči.
    </p>
    <p>
     VODAČKA: A srdce je mladé. Ej
     <span class="emphasis">
      <em>
       (vzdychne)
      </em>
     </span>
     , keby bolo všetko, ako
            je srdce! Keď nevesta videla na mne túto košeľu, zhíkla. ,Ňaňo, kdeže ste ju vzali?‘ Ja
            — len tak ti ja poviem, myslím sebe. Kto chce všetko vedieť, musí tri dni v peci sedieť.
            Kde vzal? Kde páni zámky berú, povedal som jej. A ona sa trápi, čo nemôže uhádnuť. A ja
            jej veru nepoviem; ani nezvie, len keď nás z kancľa zhodia.
    </p>
    <p>
     KATRENA: Len kedy to bude, Juríčko!
     <span class="emphasis">
      <em>
       (Vzdychne si a ihrá sa
               zásterkou.)
      </em>
     </span>
     Úfala som sa, úfala, keď sa rozchýrilo, že celý úrad
            zaďakoval. To iste Juríčko započal pre mňa. Iba keď počujem, že všetci ďakovali, iba
            hajtman nie. No, reku, Katrena, už si sa odúfala, Juríčko nezaďakoval, ten ťa nechce.
    </p>
    <p>
     VODAČKA: Nie je to tak; len počúvaj, čo ti ja poviem. Vtedy som nezaďakoval, ale
            teraz už idem. Viem ja, čo je honor v obci! Keby bol vtedy i ja zaďakoval, bolo by sa
            rozchýrilo: všetci zaďakovali a tam by bol i ja. Nik by ma nebol spomenul pre tých
            druhých. Takto zas sa roznieslo: všetci, iba hajtman nie, a každému vŕtalo v hlave,
            prečo ten Vodačka nie? Vidíš, čo sa mňa naspomínali! A tu, keď bude voľba, naraz ja
            zaďakujem a povie sa: celý úrad sme vyvolili, iba Vodačka zaďakoval. A zas nebudú len o
            mne hovoriť, prečo som po nečase nechcel; tých, čo budú vyvolení, zas nikto ani
            nespomenie. Vidíš, ako som si to premyslel! A ako to bude inakšie, keď ja pred pány a
            celou obcou zložím úrad! Pán slúžny sa opýta: Jurko, prečo to robíte? A na mňa bude
            všetko pozerať, čo ja poviem. A tu poviem: prosím pána slúžneho, preto, lebo som sa obci
            už dosť naslúžil. Prehajtmančil som choleru, umrlých som do búdky na cmiter vyvážal, do
            truhál kládol, postele spopod nich vyše dediny pálil a celú dedinu koprvasom polieval,
            aby tú choleru prepálilo, a kvapky som roznášal. A to ešte nebolo dosť. Prišli inžinieri
            a behali po našom chotári s peršpektíry a merali náš chotár láktormi, či z neho nič
            nechybí. Lebo čo sa deti učia, že sa zem krúti ako tanečnica, nuž sa var’ naľakali, či
            sa nám kus chotára neodkrútilo. A s tými inžiniermi muselo ísť pätnástoro ľudí, čo tie
            stoly a ambrely nosilo, a vojakov, čo so zástavkami behali, museli sme chovať z uhla na
            uhol a tých pätnástoro ľudí som musel ja každý deň vystanoviť, čo bolo ako náhlo okolo
            poľa, a tým vojakom tú chovu zadovážiť. Tak ja prosím, ich milosť, ako pána slúžneho i
            celú poctivú obec, ja už hajtmančiť viac nebudem, lebo zas prídu inžinieri a budú chotár
            merať, a nie láktrom, ale metrom, a ten je menší ako láktor,
     <sup>
      [
      <a class="footnote" href="#ftn.id2584031" name="id2584031">
       20
      </a>
      ]
     </sup>
     nuž i roboty bude zas viac, a keď budú chotár merať a trančírovať,
     <sup>
      [
      <a class="footnote" href="#ftn.id2584044" name="id2584044">
       21
      </a>
      ]
     </sup>
     musia zas ľudia ambrely a stolíky nosiť a ešte peniaze platiť a ja by musel
            i tých ľudí i tie peniaze vystanoviť, lebo to by padlo iba na moju hlavu, keby ja bol v
            celom úrade najskúsenejší. Ale, Jurko, veď vám podvýšia! A veru, prosím ponížene, ja sa
            i za takú lásku poďakujem, lebo čo by mi ako podvýšili, ja si z toho ani klobúka
            nekúpim, lebo mi ani to, čo teraz mám nezaplatili. Prečo? Preto, že v obci nieto nikdy
            groša. Ale, Jurko, veď vám všetko musia zaplatiť i čo sú dlžni, i čo podvýšia. Už čo mi
            ako bude poctivá obec platiť, ja to neprijmem, lebo som si umienil stav svoj vdovský
            premeniť a do stavu svatého manželského vstúpiť, a ohlasuje sa… Hop, to už nie. Vidíš,
            Katrenka, tak ja pánom vysvetlím! Celá obec bude prosiť, ale ja nič. Lebo čo si ja raz
            vezmem do hlavy, to je v hlave! Keď raz hajtmanom nebudem, nuž nebudem.
    </p>
    <p>
     KATRENA: A to všetko pre mňa! Pre mňa opustíte krpku.
    </p>
    <p>
     VODAČKA
     <span class="emphasis">
      <em>
       (zamyslený):
      </em>
     </span>
     Krpka, obecná krpka!
     <span class="emphasis">
      <em>
       (Smutne.)
      </em>
     </span>
     Vyše dvadsať rokov som ju nosil pod touto halenou od
            richtára k Abrhámovi a od Abrháma k richtárovi. A neraz mi bolo veru ťažko ísť — cesta
            priúzka, ja poď do garádu. Dva razy som si prebil hlavu, raz stratil čiapku, raz koleno
            rozrazil a raz ruku vytkol, ale krpke obecnej nikdy sa nič nestalo. Taká je v celosti,
            ako mi ju oddali. A veru — ľúto mi ju bude opustiť.
     <span class="emphasis">
      <em>
       (Veselšie.)
      </em>
     </span>
     No
            ale stojí psáno: žena opustí otca i mater svú a bude nasledovať muža svého, i ja opustím
            krpku a budem nasledovať Katrenu svú. Nemôžeš slúžiť krpke i Katrene — krpke som slúžil
            mladý svoj vek, Katrene budem na staré dni.
    </p>
    <p>
     KATRENA: Ako ja vás budem rada — nahľadíte sa.
     <span class="emphasis">
      <em>
       (Hladí ho.)
      </em>
     </span>
    </p>
    <p>
     VODAČKA: Veď ja viem, že sa mi odslúžiš.
    </p>
    <p>
     KATRENA: Budem vás opatrovať ako klenot. Čo si len zažiadate.
    </p>
    <p>
     VODAČKA: Nech si majú teraz už.
     <span class="emphasis">
      <em>
       (Smeje sa.)
      </em>
     </span>
     Poťko si míva, že on
            bude s tými zástavkami behať. Á, hej — počkaj si! Keď budú druhý raz komasovať, ale
            teraz nie. Hajtmanom budeš, abys’ vedel, čo je to; prekľaješ, viem, komasáciu. Katra, i
            tvoj gazda sa jej napreklína. Mne sa musí po vôli robiť — ja som najväčší gazda v
            dedine, čo mi je richtár — ja ho platím! Dobre, budeš ty richtárom, abys’ vedel, že
            richtárska palica nebije obec, ale najväčšmi richtára. Ej, prekľaje, keď mu budú hlavu
            prevracať.
    </p>
    <p>
     KATRENA: A kto to vymyslel, aby náš gazda bol richtárom?
    </p>
    <p>
     VODAČKA: Ďurica — on nahovára ľudí a ten z píly.
     <span class="emphasis">
      <em>
       (Smeje sa.)
      </em>
     </span>
     Ej,
            Ďurica má muchy. Vytrel im on kocúra! Ako vyšlo, že komasácia bude, hneď zaďakoval.
            Povedá: dosiaľ sa Vozár po mne vozil, a od týchto čias budem sa ja po ňom. Ej, ten ho
            bude vedieť zvŕtať, lebo celá obec s ním drží!
    </p>
    <p>
     KATRENA: Čo sa tu bude robiť. Iba starý čo trochu drží. Ondrej sa už do ničoho
            nemieša, chodí ako zabitý po dvore.
    </p>
    <p>
     VODAČKA: Kto by sa mu divil! Nože, keby mne teba dakto predchytil, čo by ja robil!
    </p>
    <p>
     KATRENA: A gazdiná, tá len čuší. Už nakúpili všetkého na svadbu. Ondrej chce ísť za
            mladým, za tým študentom, do kaštieľa a ja tiež veru nezostanem. Nemôžem sa na tú
            neprávosť dívať. Ten z píly chodí do poľa za nami a preháňa nás, ani čo by už bol pánom.
            Včera mi nadal: vy jazyčná stará baba!
    </p>
    <p>
     VODAČKA: Hm, to nemal. Stará si nie.
    </p>
    <p>
     KATRENA: Veď som mu ja tiež vysvietila. Lebo vo mne vrie, keď ho vidím. Jazyčná stará
            baba — hneď by ho bola hrabliskom zalomázila. Juríčko, vy ma idete brať; mohli by ste ho
            naučiť.
    </p>
    <p>
     VODAČKA: Nech len robí garazdu, ja ho naučím.
     <span class="emphasis">
      <em>
       (Popľuje si ruky.)
      </em>
     </span>
     Ak mi príde pod ruky, dám mu takú hajtmanskú, že ju do Krakova počujú. A tak ho
            poskrúcam, že za päť rokov nepotrafí, kde je jeho píla. Nech príde — ale ten tebe —
            trhanisko!
    </p>
    <p>
     KATRENA
     <span class="emphasis">
      <em>
       (skladá ruky):
      </em>
     </span>
     Joj, len nie toľme, Juríčko. Ublížite mu
            dáko veľmi, ešte vás zaprú, a čo bude z nášho veselia?
    </p>
    <p>
     VODAČKA: Vieš, Katra, keď sa ja raz najedujem, potom sa najedujem; všetko zmlátim na
            kašu. Ty, stará baba — ej, to ma pohlo!
    </p>
    <p>
     KATRENA: Juríčko, radšej si rozpovedzme, čo urobíme, keď zaďakujete.
    </p>
    <p>
     VODAČKA: Nuž to bude dnes, dnes je štvrtok — v sobotu pôjdeme do fary pre ohlášky.
            Budú sa nás spytovať z katechizmu, ale ja ti pošepnem, neboj sa. Na nedeľu nás zhodia
            naprostred kostola a potom bude veselie.
    </p>
    <p>
     KATRENA: A s muzikou?
    </p>
    <p>
     VODAČKA
     <span class="emphasis">
      <em>
       (škrabe sa):
      </em>
     </span>
     Ja by muziku najal, ale tieto nohy! Nechcú
            slúžiť.
    </p>
    <p>
     KATRENA: Nechže bude bez muziky.
     <span class="emphasis">
      <em>
       (Vyzrie oblokom.)
      </em>
     </span>
     Preboha, ide
            sem ten z píly!
    </p>
    <p>
     VODAČKA
     <span class="emphasis">
      <em>
       (ustrašený):
      </em>
     </span>
     Kde je?
    </p>
    <p>
     KATRENA: Šiel popod oblok.
     <span class="emphasis">
      <em>
       (Skladá pred ním ruky.)
      </em>
     </span>
     Juríčko,
            preboha vás prosím, majte rozum.
    </p>
    <p>
     VODAČKA
     <span class="emphasis">
      <em>
       (ticho):
      </em>
     </span>
     Katrena, ja tomu dám!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2584335">
        </a>
        Druhý výstup
       </h2>
      </div>
     </div>
    </div>
    <p>
     <span class="emphasis">
      <em>
       Bylovský a predošlí
      </em>
     </span>
    </p>
    <p>
    </p>
    <p>
     BYLOVSKÝ: To ste vy, hajtman?
     <span class="emphasis">
      <em>
       (Katrene.)
      </em>
     </span>
     Stará, kde je gazda?
    </p>
    <p>
     VODAČKA
     <span class="emphasis">
      <em>
       (za Bylovského chrbtom súka si rukávy):
      </em>
     </span>
     Stará, to je nie
            stará, to je Katrena!
    </p>
    <p>
     KATRENA
     <span class="emphasis">
      <em>
       (Vodačkovi. Obesí sa mu na rameno):
      </em>
     </span>
     Juríčko, nerobte.
     <span class="emphasis">
      <em>
       (Bylovskému.)
      </em>
     </span>
     Veď bol vo dvore.
    </p>
    <p>
     BYLOVSKÝ
     <span class="emphasis">
      <em>
       (smeje sa im):
      </em>
     </span>
     Vari sa milujete. Vodačka, kde ste
            podeli oči — takú strigu! Veď vás tá zmárni!
    </p>
    <p>
     VODAČKA
     <span class="emphasis">
      <em>
       (v rozpakoch):
      </em>
     </span>
     Ja, ja…
     <span class="emphasis">
      <em>
       (Bylovský odvráti sa v
               smiechu. Vodačka Katrene.)
      </em>
     </span>
     Pusť ma, ja ho zmárnim!
    </p>
    <p>
     KATRENA: Joj, nerobte si to — odvisnete na šibenici!
     <span class="emphasis">
      <em>
       (Vytisne ho ku dverám.
               Bylovský sa smeje a prechádza.)
      </em>
     </span>
    </p>
    <p>
     VODAČKA
     <span class="emphasis">
      <em>
       (vo dverách Katrene):
      </em>
     </span>
     Čos’ ma držala? Už by bol mal
            zvonár zárobok!
     <span class="emphasis">
      <em>
       (Odíde.)
      </em>
     </span>
    </p>
    <p>
     KATRENA: Chvalabohu, keď sa len nijaké nešťastie nestalo!
    </p>
    <p>
     BYLOVSKÝ: No, stará mladucha, príde už raz ten tvoj gazda?
    </p>
    <p>
     KATRENA: Už ide.
     <span class="emphasis">
      <em>
       (Odchádza. Stranou.)
      </em>
     </span>
     Keby mu len nebola
            bránila, nech by ho bol zabil.
     <span class="emphasis">
      <em>
       (Odíde.)
      </em>
     </span>
    </p>
    <p>
     BYLOVSKÝ
     <span class="emphasis">
      <em>
       (sám):
      </em>
     </span>
     Za mnou chodí šťastie, vari som sa v čepčeku
            narodil. Chcel som komasáciu, komasácia je tu; chcel som Machnulino panstvo, Machnulino
            panstvo mám — skoro mám. Teraz mi nastáva tuhá práca: tento dom vyčistiť. Z neho pôjde
            prvá táto stará trlica, lebo má jazyk ako lemeš. Za ňou ten mládenček, lebo kým je ten
            tu, moja holubička bude s ním hrkútať. A to pôjde ľahko. Starého spravím richtárom,
            zapriahnem ho do obecných starostí a gazdovstvo ja chytím do ruky. Potom budem tu pánom,
            do tých čias nie!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2584476">
        </a>
        Tretí výstup
       </h2>
      </div>
     </div>
    </div>
    <p>
     <span class="emphasis">
      <em>
       Bylovský a Vozár
      </em>
     </span>
    </p>
    <p>
    </p>
    <p>
     BYLOVSKÝ: Idem rovnou cestou od slúžneho. Šťastie mi slúžilo. Do kandidácie postavil
            len vás. Ešte som sa s ním do dediny zviezol, on zatiahol do fary a dá vás pozdravovať.
            V obci všetko za vás, Vozár — všade len Vozár. Až mi slzy vypadli, keď som videl toľkú
            dôveru.
    </p>
    <p>
     VOZÁR
     <span class="emphasis">
      <em>
       (mrzuto):
      </em>
     </span>
     Vám slzy — vám?
    </p>
    <p>
     BYLOVSKÝ
     <span class="emphasis">
      <em>
       (objíma ho):
      </em>
     </span>
     Kde by nie — môj budúci svokor! Toľká
            dôvera!
    </p>
    <p>
     VOZÁR: Keby bola radšej nedôvera. Ako môže byť Vozár v úrade — tí blázni! Veď nevie
            písať. Meno, ešte len po biede, ale inštanciu, reláciu…
    </p>
    <p>
     BYLOVSKÝ: Na to je notáriuš.
    </p>
    <p>
     VOZÁR: Rátať iba na krížiky. Príde vyberať peniaze, a toľkoraké — ako sa vyznať,
            ktoré sú ktoré?
    </p>
    <p>
     BYLOVSKÝ: Každé dáte do iného krčiažka.
    </p>
    <p>
     VOZÁR: To urobím — a ak sa krčiažky pomítoria! Tu výbor u richtára vysedávať, a ty
            napájaj všetkých. S ľuďmi sa zahrýzať, a keby pre svoje, ale pre cudzie! Príde dáky
            galgan, tu rob mu richtár po vôli. Nie — radšej o ničom neslýchať. Dosiaľ bolo
            najlepšie; stojíš si na zdravej strane a robia ti po vôli. Ak bolo niečo zle, neťahali
            teba, ale richtára. Ďurica bol najlepší. Ja nemám nič proti nemu. Nechcel som komasácie,
            ani on nepodpísal; ja som zas chcel, i on podpísal. Prečo ďakuje? Aby ja mal väčšiu moc
            v dedine? Ja ju už ani nepotrebujem väčšiu, ako som mal. Iba čo budem mať opletačky. Z
            richtárstva nezbohatnem — iba škoda čo bude. Dom sa zapustí, gazdovstvo splanie; všetko
            pôjde na ruvačky-mačky. Na koho sa spustím? Ondráš potratil všetku chuť; žena je nie,
            ako bola — všetko sa pokazilo. Z toho nebude nič — ja richtárom nebudem.
    </p>
    <p>
     BYLOVSKÝ: A oni vás zvolia. Ak neprijmete, zaplatíte stovku.
    </p>
    <p>
     VOZÁR: Stovku? To už radšej oželiem.
    </p>
    <p>
     BYLOVSKÝ
     <span class="emphasis">
      <em>
       (chodí rozčúlený, zastane pred ním):
      </em>
     </span>
     Taký ste vy víťaz!
            Chytiť sa do boja a potom uskočiť. Keby to bol šípil, nebol by sa s vami zapletal.
            Dobre, richtárstvo prijmem ja. Komasáciu prevediem, ale ako sa mne zapáči a nie… Nášmu
            priateľstvu koniec! Nech príde Vozár alebo Ďurica — nestane sa po vôli ani tomu, ani
            tomu — ale mne. Bola by to pekná sprava, aby Bylovský bol richtárom a Vozár rozkazoval.
    </p>
    <p>
     VOZÁR: A nebudeme rodina?
    </p>
    <p>
     BYLOVSKÝ: To je rodina, keď mi nechcete dôverovať, budúcemu zaťovi! Či sa ja nevyznám
            v hospodárstve ako Ondráš alebo kto iný? Už som váš zať skoro a neveríte mne, len jemu.
            Nech ide, ak chce; my sa bez neho zaobídeme. Ja sa nezahanbím pred žiadnym koscom. A tie
            obecné záležitosti! Každý deň pol hodiny a sú odbavené. Ja neviem, čo sa ich tak bojíte!
            Richtárstvo je nie trest, to je dôvera, úcta, ale treba sa vedieť držať, a nielen okolo
            krpky. Závidieť vám bude každý a nie rozkazovať; ak budete hodným richtárom.
    </p>
    <p>
     VOZÁR
     <span class="emphasis">
      <em>
       (zamyslený):
      </em>
     </span>
     Veď by bolo — ale to gazdovstvo!
    </p>
    <p>
     BYLOVSKÝ
     <span class="emphasis">
      <em>
       (srdečne):
      </em>
     </span>
     Gazdovstvo! Hovorím, ja sa podberám naň. Čo
            vy rozkážete, to sa bude robiť, ja len pozor dávať. Čo sa toľme bojíte? Či by vás robil
            richtárom, keby videl, že vám to bude na škodu? Viete, akú bude mať richtár moc pri
            komasácii! Ako si vykrojíte svoj grunt a Machnulin v jednom kuse a v dobrej polohe, keď
            nebudete mať nijakej moci? Tuto, hľa
     <span class="emphasis">
      <em>
       (vytiahne papier)
      </em>
     </span>
     , kúpil som
            Machnulin obligátor v meste. Sedem stovák! Už je to druhá tisícka v našich rukách. Ja
            behám, potím sa, zháňam, aby sme kaštieľ dostali, a vy, keď je všetko pohotove —
            nechcete pomôcť. Veď to len na dva roky, kým sa odbaví komasácia — potom nech je
            richtárom hoc i Poťko alebo Vodačka. A Ondreja uprosíme, aby zostal ešte pol roka — do
            tých čias ja prídem do koľaje.
    </p>
    <p>
     VOZÁR
     <span class="emphasis">
      <em>
       (vzdychne):
      </em>
     </span>
     No, poručenobohu. Nechže bude, ako bude.
    </p>
    <p>
     BYLOVSKÝ: No, tak.
     <span class="emphasis">
      <em>
       (Podá mu ruku.)
      </em>
     </span>
     Dobre sa majte, pán richtár.
            Vy ani nechoďte, oni prídu po vás.
     <span class="emphasis">
      <em>
       (Odíde.)
      </em>
     </span>
    </p>
    <p>
     VOZÁR: Načo mi je to, načo! Ale svätá pravda: chceš byť zemským pánom — treba dačo
            vystáť.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2584710">
        </a>
        Štvrtý výstup
       </h2>
      </div>
     </div>
    </div>
    <p>
     <span class="emphasis">
      <em>
       Vozár a Vozárka
      </em>
     </span>
    </p>
    <p>
    </p>
    <p>
     VOZÁRKA: V dedine sa len o nás rozpráva, preklínajú ťa, že držíš s Bylovským, a pre
            vás zaďakoval úrad. Preklínajú — a idú ťa voliť.
    </p>
    <p>
     VOZÁR
     <span class="emphasis">
      <em>
       (pyšno):
      </em>
     </span>
     A ja sa dám.
    </p>
    <p>
     VOZÁRKA: Tebe dobre hovoriť, lebo nevieš, čo nás čaká. Všetka starosť v dome zvezie
            sa len na mňa. Dnes nestačím sa zariadiť, ako bude potom, keď gazdu nebude? Všetko pôjde
            dolu vodou, o všetko prídeme. Dáš sa voliť — ale nevieš, že ani jeden richtár neskončil
            pekným spôsobom, každý prišiel o majetok?
    </p>
    <p>
     VOZÁR: Mlč! Nevieš, čo je richtárstvo. To je dôvera; a ako neprijať, keď mi ju
            núkajú. Prijmem a budem rozkazovať. Keď richtárom, nuž richtárom. Všetko musí slúchať;
            keď neslúchne — hybaj do chládku. Uvidím, či tu bude dáky poriadok, či nie.
    </p>
    <p>
     VOZÁRKA: A gazdovstvo? Kto bude pri gazdovstve?
    </p>
    <p>
     VOZÁR: Takých bude dosť. Robotníci — núkať sa budú, toľko ich bude. A budeme mať
            panstvo, prejdeme do kaštieľa.
     <span class="emphasis">
      <em>
       (Uštipne ju do ramena.)
      </em>
     </span>
     Stará, nie
            si rada? Budeš veľkomožná, lebo tú predáme so všetkým činom.
    </p>
    <p>
     VOZÁRKA: Kebys’ mal radšej rozum. Krv je nie voda; s Bertou sa Števko rád vidí —
            dajme im pokoj. Nech sa tam riadia, ako vedia. Načo je mne tvoj kaštieľ!
     <span class="emphasis">
      <em>
       (Vzdychne.)
      </em>
     </span>
     Mne je najlepší kaštieľ tam vyše dediny pod krížom.
            A tým dvom bude najlepšie tam svedčiť.
    </p>
    <p>
     VOZÁR: A našim deťom nebude? Čo by nekúpil, keď môžem? Berta má Števka, a ten má tuto
     <span class="emphasis">
      <em>
       (kladie prst na čelo)
      </em>
     </span>
     svoje gazdovstvo. Ja som mu ho kúpil za
            svoje peniažky. Druhého mu netreba. A načo tak hovoríš? Kto je vina, že kaštieľ načínam?
            Kto vošiel kričať, že ja len hm, hm a viac nič? Vtedy si vedela kričať, bola by si
            kaštieľ podpálila, a teraz — krv nie je voda!
     <span class="emphasis">
      <em>
       (Vozárka sklopí
               hlavu.)
      </em>
     </span>
     Choď mi ho, žena nebude tu rozkazovať!
     <span class="emphasis">
      <em>
       (Chodí prudko po
               izbe.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2584843">
        </a>
        Piaty výstup
       </h2>
      </div>
     </div>
    </div>
    <p>
     <span class="emphasis">
      <em>
       Marka a predošlí
      </em>
     </span>
    </p>
    <p>
    </p>
    <p>
     MARKA
     <span class="emphasis">
      <em>
       (vbehne rozčúlená, ovesí sa na mater):
      </em>
     </span>
     Mamička moja,
            proste otca — Ondrej odchodí.
    </p>
    <p>
     VOZÁR
     <span class="emphasis">
      <em>
       (zarazený):
      </em>
     </span>
     A kde?
    </p>
    <p>
     MARKA: Ja neviem, len zhľadúva svoje veci. Ňaníčko môj zlatý, prosím vás — nepusťte
            ho.
    </p>
    <p>
     VOZÁR
     <span class="emphasis">
      <em>
       (nahnevaný):
      </em>
     </span>
     Mám ho držať? Keď chce — jedna cesta nadol,
            druhá nahor — nech si volí. Vozár sa neprosil nikomu, ani jemu sa tiež nebude. Nech si
            to z hlavy vyhodí. Nezahynieme preto — máme i na to spravu. Ale to je mrzko, ísť nič po
            nič. Tak sa ide odslúžiť — nech sa hanbí!
    </p>
    <p>
     MARKA: Ale keď sa na toto nemôže dívať!
    </p>
    <p>
     VOZÁR: Jemu sa netreba na nič dívať. Nech sa díva tam, kde robí.
    </p>
    <p>
     MARKA: A ja tiež pôjdem. Ja toho nechcem — nechcem.
    </p>
    <p>
     VOZÁR
     <span class="emphasis">
      <em>
       (chytí ju za ruku):
      </em>
     </span>
     Ta — von! Budem ťa tu slúchať!
     <span class="emphasis">
      <em>
       (Marka preč.)
      </em>
     </span>
     Taká je tvoja dievka — jazyk hodne podrastá. Pekne
            ju vychoval, kto ju vychoval.
    </p>
    <p>
     VOZÁRKA: A ty si ju nevychoval, len ja?
    </p>
    <p>
     VOZÁR: Ja nie, ó, nie! Syna, to hej — lebo z toho by dačo vykresal. Ale toto, i tak
            materi z oka vypadla.
    </p>
    <p>
     VOZÁRKA: Ak len bude ako ja; blahoslavený muž, ktorý ju dostane. Ale ak je po tebe,
            no, nech…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2584954">
        </a>
        Šiesty výstup
       </h2>
      </div>
     </div>
    </div>
    <p>
     <span class="emphasis">
      <em>
       Hajtman a predošlí, na konci Berta
      </em>
     </span>
    </p>
    <p>
    </p>
    <p>
     VODAČKA: Richtár — gazda — richtár…
     <span class="emphasis">
      <em>
       (Stranou.)
      </em>
     </span>
     Ani nevieš, ako
            ho už volať!
     <span class="emphasis">
      <em>
       (K nemu.)
      </em>
     </span>
     Hneď a hneď k richtárovi!
    </p>
    <p>
     VOZÁR: Čo dobrého?
    </p>
    <p>
     VODAČKA: Volajú vás — už ste zvolený.
    </p>
    <p>
     VOZÁRKA: Radšej mohol vôl vyničieť.
    </p>
    <p>
     VODAČKA: Len chytro, tam vás čakajú.
     <span class="emphasis">
      <em>
       (Vozár odchodí, vo dverách stretne sa
               s Bertou.)
      </em>
     </span>
    </p>
    <p>
     BERTA: Sváčik, počkajte, čo vám poviem.
     <span class="emphasis">
      <em>
       (Zadržuje ho.)
      </em>
     </span>
    </p>
    <p>
     VODAČKA: Richtár musí ísť k richtárovi. Veď on hneď príde.
     <span class="emphasis">
      <em>
       (Vozár a hajtman
               preč.)
      </em>
     </span>
    </p>
    <p>
     BERTA
     <span class="emphasis">
      <em>
       (Vozárke):
      </em>
     </span>
     Ach, tetuška, keby ste vedeli…
     <span class="emphasis">
      <em>
       (Skáče
               po javisku.)
      </em>
     </span>
     Ale kde je Marka?
     <span class="emphasis">
      <em>
       (Beží ku dverám a volá za
               scénu.)
      </em>
     </span>
     Marka, Marka! U nás je veľká, veľmi veľká radosť. Kde je toľké
            časy? Kým tá príde, to na jazyku nezdržím.
    </p>
    <p>
     VOZÁRKA: Čo sa zase stalo?
    </p>
    <p>
     BERTA
     <span class="emphasis">
      <em>
       (objíma ju):
      </em>
     </span>
     Nič zlého, nebojte sa. Taká radosť — mama
            dostala kŕče, ale ja som ju nechala a bežala do vás. Ale tá Marka — už mi bok vystaví tá
            novina!
     <span class="emphasis">
      <em>
       (Volá za scénu.)
      </em>
     </span>
     Marka, Marka. Ešte jej ju dakto druhý
            povie a ja zahyniem.
     <span class="emphasis">
      <em>
       (Marka vstúpi.)
      </em>
     </span>
     Chvalabohu, keď si tu!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2585082">
        </a>
        Siedmy výstup
       </h2>
      </div>
     </div>
    </div>
    <p>
     <span class="emphasis">
      <em>
       Marka a predošlé, pozdejšie Katrena
      </em>
     </span>
    </p>
    <p>
    </p>
    <p>
     MARKA: Čože ti je?
    </p>
    <p>
     BERTA
     <span class="emphasis">
      <em>
       (objíma ju):
      </em>
     </span>
     Ach, dušička! Radosť! Ešte si nepočula?
    </p>
    <p>
     MARKA: A čo?
    </p>
    <p>
     BERTA: Keď si len nepočula.
     <span class="emphasis">
      <em>
       (Vytiahne z vrecka písmo.)
      </em>
     </span>
     Pozri
            toto písmo.
    </p>
    <p>
     MARKA: To je, ako to vtedy! Zas pýtajú od vás?
    </p>
    <p>
     BERTA: Už nie; všetko je zaplatené, tých dvanásťsto všetkých.
    </p>
    <p>
     MARKA: Ja že pýtajú. To je písmo just ako to vtedy.
    </p>
    <p>
     VOZÁRKA: A kde ste vzali peniaze?
    </p>
    <p>
     BERTA: Ja neviem. Pozajtre nám už mali prísť spisovať; boli sme obe utrápené, nebolo
            pomoci. Iba úradník čo nás tešil.
    </p>
    <p>
     MARKA: A vie tešiť?
    </p>
    <p>
     BERTA: No! Kvôli tomu tešeniu sa odplatilo padnúť do nešťastia. Nevedeli sme, kde
            peniaze vziať; iba keď donesú toto písmo! Všetko vyplatené, už nás nebudú predávať.
    </p>
    <p>
     VOZÁRKA: Čo máte z toho? To mama zas len požičala od dakoho.
    </p>
    <p>
     BERTA: Ó, nie, mama z domu nevykročila. Ani nevieme, kto to zaplatil.
    </p>
    <p>
     VOZÁRKA: Vari vám z neba spadlo! Dievča, nepleť ako na mukách.
    </p>
    <p>
     BERTA: Ja neviem, kto zaplatil, ani mama nevie.
     <span class="emphasis">
      <em>
       (Marke.)
      </em>
     </span>
     Ty, má
            náš úradník nejaké peniaze?
     <span class="emphasis">
      <em>
       (Vozárka sa zamyslí.)
      </em>
     </span>
    </p>
    <p>
     MARKA: Ten?
     <span class="emphasis">
      <em>
       (Smeje sa.)
      </em>
     </span>
     Ten, a peniaze! Tomu sa tak držia ako
            husi voda. A čo sa spytuješ?
    </p>
    <p>
     BERTA: Ak by to on bol.
    </p>
    <p>
     MARKA: Blázonko, to si nemívaj.
    </p>
    <p>
     BERTA: Keď nás tak tešil. A ja by bola veľmi rada, keby to bol on!
    </p>
    <p>
     VOZÁRKA: A už viem! To vyplatil Bylovský. Chce si váš kaštieľ osvojiť. On to
            vyplatil!
    </p>
    <p>
     BERTA
     <span class="emphasis">
      <em>
       (zľaknutá):
      </em>
     </span>
     Pán boh nás chráň! Radšej, keby nás…
            Nepovedzte to mame — prosím vás! Tá by hneď zamdlela. Bylovský — ako sa ho ja bojím! A
            čo chce s nami?
    </p>
    <p>
     VOZÁRKA: A s nami? Hľadá, kde by, čo by, kým dakde…
     <span class="emphasis">
      <em>
       (Katrena vbehne do
               izby.)
      </em>
     </span>
     No, čože je, Katrena?
    </p>
    <p>
     KATRENA: Bože, zázrak! Gazda sa vám opil. Ledva prepletá nohami.
    </p>
    <p>
     VOZÁRKA: Netáraj, stvorička. Teraz len išiel z domu a triezvy. Vieš, že nepije.
    </p>
    <p>
     KATRENA: A už je ten opitý. Čiapka nakrivo, rozkladá rukami tomu — vášmu zaťovi.
    </p>
    <p>
     VOZÁRKA: Dajže s ním pokoj a nespomínaj mi ho, pekne ťa prosím.
    </p>
    <p>
     KATRENA: Nuž s tým pobehajom. Ten ho vedie popod pazuchy. Aha, už idú!
     <span class="emphasis">
      <em>
       (Odíde.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2585289">
        </a>
        Ôsmy výstup
       </h2>
      </div>
     </div>
    </div>
    <p>
     <span class="emphasis">
      <em>
       Bylovský, Vozár a predošlé
      </em>
     </span>
    </p>
    <p>
    </p>
    <p>
     VOZÁRKA: Čo ti je, starý? Že si sa vraj opil.
    </p>
    <p>
     VOZÁR
     <span class="emphasis">
      <em>
       (sadne si za stôl, čiapka nakrivo, v ruke písmo):
      </em>
     </span>
     Opil,
            ale jedu! Ťaj!
     <span class="emphasis">
      <em>
       (Myká čiapku na hlave.)
      </em>
     </span>
    </p>
    <p>
     VOZÁRKA: Nevyvolili ťa?
    </p>
    <p>
     VOZÁR: Vyvolili. Ja prijal, ako večný blázon. Načo mi to bolo!
     <span class="emphasis">
      <em>
       (Vstane.)
      </em>
     </span>
     A keď som prijal, dal mi Ďurica písmo. To je čertom
            podšitý človek, ten Ďurica. Nech mi ho dá prvej, neprijmem ich dôveru. Načo by mi bola?
    </p>
    <p>
     BERTA: Sváčik, viete, že už vyplatili tých dvanásťsto?
    </p>
    <p>
     VOZÁR: Veď viem, veď viem — radšej keby nevedel! Toto písmo ukazuje, že vyplatili. Ja
            že ma porazí od jedu, keď mi ho dali.
    </p>
    <p>
     BERTA: Nemáte sa prečo jedovať. Môžete byť skôr radi, že ste prišli k svojmu grošu.
    </p>
    <p>
     MARKA: Vidíš Bylovského, aký je smutný? On to nezaplatil, neboj sa! Ach, ako som
            rada!
    </p>
    <p>
     BERTA
     <span class="emphasis">
      <em>
       (k nej):
      </em>
     </span>
     Ja som hneď vedela, že on nie. Uvidíš, úradník!
            Musí na moje vyjsť.
    </p>
    <p>
     MARKA: Števko!
     <span class="emphasis">
      <em>
       (Smeje sa.)
      </em>
     </span>
     Kde by ten vzal.
    </p>
    <p>
     BYLOVSKÝ
     <span class="emphasis">
      <em>
       (Vozárovi):
      </em>
     </span>
     Nebojte sa. Vyslobodili sa, ale to je len
            na čas. Na štrnásť dní. Skúpime všetky dlhy — potom sa nevykúpia.
    </p>
    <p>
     VOZÁR: Ale ma previedli. Ďurica ma šiel zožrať tými okáľmi. Tak sa mu tešil, tomuto
            nešťastnému písmu.
    </p>
    <p>
     BYLOVSKÝ: Aba! To sa vám v očiach menilo. Ďurica nevedel, čo v písme stojí.
    </p>
    <p>
     VOZÁR: Vedel. Povedali mu. Prečo mi ho dal po všetkom? Preto, aby som sa v
            richtárstve zahrdúsil, už to vidím. Ej, to je líška, to je líška!
     <span class="emphasis">
      <em>
       (Berte.)
      </em>
     </span>
     A kto vám požičal tých dvanásťsto?
    </p>
    <p>
     BERTA: My nevieme — iba keď písmo prišlo.
    </p>
    <p>
     BYLOVSKÝ
     <span class="emphasis">
      <em>
       (posmešne):
      </em>
     </span>
     Dáky anjel strážca.
    </p>
    <p>
     VOZÁRKA
     <span class="emphasis">
      <em>
       (nahnevaná):
      </em>
     </span>
     Inakší, ako ste vy môjmu mužovi. Nemusel
            prísť do tohto, keby nie vy!
    </p>
    <p>
     BYLOVSKÝ: Ja? Čo som ja urobil?
    </p>
    <p>
     VOZÁRKA: Ešte sa spytujte!
     <span class="emphasis">
      <em>
       (Odvráti sa.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2585466">
        </a>
        Deviaty výstup
       </h2>
      </div>
     </div>
    </div>
    <p>
     <span class="emphasis">
      <em>
       Ondrej a predošlí
      </em>
     </span>
    </p>
    <p>
    </p>
    <p>
     ONDREJ
     <span class="emphasis">
      <em>
       (v sviatočnom, v ruke klobúk):
      </em>
     </span>
     Gazda, ja som sa prišiel
            odobrať. Ja idem preč.
     <span class="emphasis">
      <em>
       (Vozár vstane, vzpriami sa.)
      </em>
     </span>
    </p>
    <p>
     VOZÁR
     <span class="emphasis">
      <em>
       (pyšno):
      </em>
     </span>
     Počul som tú novinu. A kdeže pôjdeš?
    </p>
    <p>
     ONDREJ: Do kaštieľa.
    </p>
    <p>
     VOZÁR
     <span class="emphasis">
      <em>
       (znepokojený):
      </em>
     </span>
     Do kaštieľa! Kto ťa volal?
    </p>
    <p>
     ONDREJ: Pán úradník mi povedali: keď chceš od gazdu odísť, príď k nám. Nuž idem.
    </p>
    <p>
     VOZÁR
     <span class="emphasis">
      <em>
       (nahnevaný):
      </em>
     </span>
     Choď — len choď! Ale to ti je, či tu, či tam,
            najedno. Ja onedlho tiež ta prejdem, to sa zas zídeme.
     <span class="emphasis">
      <em>
       (Trpko.)
      </em>
     </span>
     A
            bude ti tam lepšie?
    </p>
    <p>
     ONDREJ: Mne už nikde dobre nebude.
    </p>
    <p>
     VOZÁR: Nevychoval som ťa, nevyučil, nemal som ťa ako svojho?
    </p>
    <p>
     ONDREJ: Bolo by lepšie, keby nebol o ničom slýchal. Pásol by dakde na holi statok a
            nebol by do tohto padol.
    </p>
    <p>
     VOZÁR: A do čoho si ty padol? Ešte sa žaluj!
    </p>
    <p>
     ONDREJ: Veď sa mám prečo — takýto žiaľ! Keď je mne ľúto, že Marka…
     <span class="emphasis">
      <em>
       (Odvráti
               sa, pauza.)
      </em>
     </span>
     Najprv ste nám povedali, že budeme svoji, a teraz ste zvrtli
            inakšie.
     <span class="emphasis">
      <em>
       (Obráti sa rovno k nemu. Náruživo.)
      </em>
     </span>
     Načo ste sľubovali —
            ja som nezačal okolo Marky… Ona mohla mať iného, ale nie
     <span class="emphasis">
      <em>
       (na
               Bylovského)
      </em>
     </span>
     tohoto. A s tebou sa azda ešte snímem, ale na záhumní, nie tu!
     <span class="emphasis">
      <em>
       (Odíde.)
      </em>
     </span>
    </p>
    <p>
     MARKA
     <span class="emphasis">
      <em>
       (Bylovskému. Plače srdito):
      </em>
     </span>
     Vy — vy — toto mohlo nebyť,
            keby nie vy.
     <span class="emphasis">
      <em>
       (Odvráti sa od neho.)
      </em>
     </span>
    </p>
    <p>
     BYLOVSKÝ: Ja? Čo som ja urobil?
     <span class="emphasis">
      <em>
       (Krčí rameny.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2585619">
        </a>
        Desiaty výstup
       </h2>
      </div>
     </div>
    </div>
    <p>
     <span class="emphasis">
      <em>
       Katrena a predošlí bez Ondreja
      </em>
     </span>
    </p>
    <p>
    </p>
    <p>
     KATRENA: Gazda, prišla som vám povedať, že ja u vás nebudem.
    </p>
    <p>
     VOZÁR
     <span class="emphasis">
      <em>
       (zarazený):
      </em>
     </span>
     A kdeže budete?
    </p>
    <p>
     BYLOVSKÝ
     <span class="emphasis">
      <em>
       (s úsmevom):
      </em>
     </span>
     Ide sa vydávať.
    </p>
    <p>
     VOZÁR: Var’ kostlivec vás berie!
    </p>
    <p>
     KATRENA
     <span class="emphasis">
      <em>
       (s úsmevom):
      </em>
     </span>
     Či sa vydávam, či nevydávam, do toho nikoho
            nič.
     <span class="emphasis">
      <em>
       (Bylovskému.)
      </em>
     </span>
     A ja od nikoho nič pýtať nepôjdem, ani vzbury
            robiť do druhého vidieka. Ak sa vydám
     <span class="emphasis">
      <em>
       (Vozárovi)
      </em>
     </span>
     , nuž sa vydám a
            ešte som nie, chvalabohu, taká svetu nepodobná, aby kostlivec musel po mňa chodiť.
     <span class="emphasis">
      <em>
       (Bylovskému.)
      </em>
     </span>
     Za vás by veru nešla a čo by ste boli iba vy jeden
            chlap na svete. Ja idem z vášho nájmu, lebo sa mi tu vonkonečným koncom nepáči.
    </p>
    <p>
     VOZÁR: Zle vás chovajú.
    </p>
    <p>
     KATRENA: O chovu by nebolo, veď ja tiež koňa nezjem, ale tento
     <span class="emphasis">
      <em>
       (na
               Bylovského)
      </em>
     </span>
     včera mi: ak stará baba, tak stará baba. Ale ja jemu? Veď mi
            to ešte nikde nepovedali!
    </p>
    <p>
     BYLOVSKÝ: Povedal som: staré omelo, nie stará baba.
    </p>
    <p>
     KATRENA: Nie je pravda — štrbavá stará baba. No, reku, už ja, hoci som i štrbavá, ale
            čo som jedla, to som si poriadne a statočne zarobila. Na cudzom chlebe sa mne zuby
            nevyštrbili, ale na mojom.
    </p>
    <p>
     VOZÁR
     <span class="emphasis">
      <em>
       (s úsmevom):
      </em>
     </span>
     Nuž, Katrenka, choďte, keď tak chcete.
            Vozárovo gazdovstvo kone na kopytách neroznosia, ak odídete — azda len nie.
    </p>
    <p>
     KATRENA
     <span class="emphasis">
      <em>
       (s plačom):
      </em>
     </span>
     Tak ma odprávajú za moju vernú prácu:
            choďte, choďte! Tak sa to robí, gazda — tak?
    </p>
    <p>
     VOZÁR
     <span class="emphasis">
      <em>
       (hrdo):
      </em>
     </span>
     Prosiť sa nebudem. Ó, nie — tej Katreny niet.
    </p>
    <p>
     KATRENA: Hanba — hanba! Dobre, idem — ale nielen ja!
    </p>
    <p>
     VOZÁR: Viem, ide i Ondrej.
     <span class="emphasis">
      <em>
       (Smeje sa.)
      </em>
     </span>
     I vy do kaštieľa? Chyťte
            sa za ruky a veďte sa spolu.
    </p>
    <p>
     KATRENA: Pôjdeme — i všetci nájomníci. Pozrite si ich; tam sa zberajú vo dvore, ak už
            neodišli.
    </p>
    <p>
     VOZÁR
     <span class="emphasis">
      <em>
       (splašený):
      </em>
     </span>
     Čo to?
     <span class="emphasis">
      <em>
       (Vstane, pozerá oblokom a
               dlho mlčí. Premeneným hlasom.)
      </em>
     </span>
     A kto to vykonal?
    </p>
    <p>
     KATRENA
     <span class="emphasis">
      <em>
       (na Bylovského):
      </em>
     </span>
     Ten, nik iný. Viedol si s nami, ako by
            on bol pán. Nájomník sa ti ide podkladať, a ešte v žatvu, keď je toľká tvŕdza o nich.
     <span class="emphasis">
      <em>
       (Vozár sa prechodí.)
      </em>
     </span>
    </p>
    <p>
     MARKA: Nechoďte, všetci odídete!
    </p>
    <p>
     VOZÁRKA: Ako sme ťa mali, ani oko v hlave. Toľké roky si bola u nás. Nechoď.
    </p>
    <p>
     KATRENA: Kým tento tu bude
     <span class="emphasis">
      <em>
       (na Bylovského)
      </em>
     </span>
     — vy nedostanete
            nájomníka.
    </p>
    <p>
     VOZÁR: Do kaštieľa! Pekne mi Števko pomáha, pekne sa odsluhuje. Iba dobre som mu
            robil, a on — Števko, môj Števko!
     <span class="emphasis">
      <em>
       (Pritlačí si dlaň na čelo.)
      </em>
     </span>
     Čo
            som mu urobil? Nájomníkov odvádza!
    </p>
    <p>
     BYLOVSKÝ: Ja ich dosť nájdem, spoľahnite sa na mňa.
    </p>
    <p>
     VOZÁR
     <span class="emphasis">
      <em>
       (mrzute):
      </em>
     </span>
     Nájdete! Rozháňať ich viete, ale nájsť — na to
            vás niet. A takýchto nemáte. To sú vyskúsení.
     <span class="emphasis">
      <em>
       (Odvráti sa.)
      </em>
     </span>
     Ako
            chcete gazdovať bez nájomných? Pekne ste začali!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2585871">
        </a>
        Jedenásty výstup
       </h2>
      </div>
     </div>
    </div>
    <p>
     <span class="emphasis">
      <em>
       Pani Machnová, Machna, Števko a predošlí. (Pani Machnová sadne za stôl k
               Vozárovi, Vozárka so Števkom a kováčom, Marka a Berta sedia pri kozube.)
      </em>
     </span>
    </p>
    <p>
    </p>
    <p>
     PANI MACHNOVÁ
     <span class="emphasis">
      <em>
       (ironicky):
      </em>
     </span>
     Predsa som len prišla k vám a to
            poďakovať sa, že ste mi dlh tak dlho čakali
     <span class="emphasis">
      <em>
       (Bylovskému)
      </em>
     </span>
     , a vám, že
            ste ma chceli ušetriť starosti o hospodárstvo. Našťastie
     <span class="emphasis">
      <em>
       (Vozárovi)
      </em>
     </span>
     váš sestrenec a môj budúci zať ukazuje sa dobrým gazdom, tak, že myslím, že by ste mohli
            vypustiť z hlavy všetky starosti o moje gazdovstvo; ostatne moje pomery…
    </p>
    <p>
     MACHNA
     <span class="emphasis">
      <em>
       (skočí do reči):
      </em>
     </span>
     Čo sa budeme tu dlho cifrovať — povedzme
            si po slovensky: z mosta do prosta.
    </p>
    <p>
     PANI MACHNOVÁ: Ja hovorím — neslušno je druhým do reči skákať.
    </p>
    <p>
     MACHNA: A mne ťažko padne počúvať, lebo človek nevie, čo si má vybrať, keď hovoríte
            tu, ani čo by…
    </p>
    <p>
     PANI MACHNOVÁ
     <span class="emphasis">
      <em>
       (hrdo):
      </em>
     </span>
     Myslím, že od vás sa nebudem učiť, ako
            treba hovoriť.
    </p>
    <p>
     MACHNA: Neškodilo by vám.
     <span class="emphasis">
      <em>
       (Števko a Marka tíšia ho, trhajú ho za
               rukáv.)
      </em>
     </span>
     A čo chcete? To človeka najeduje!
     <span class="emphasis">
      <em>
       (K nej.)
      </em>
     </span>
     Veru neškodilo, keby ste sa inému odo mňa učili.
    </p>
    <p>
     PANI MACHNOVÁ
     <span class="emphasis">
      <em>
       (vstane):
      </em>
     </span>
     Vidím, že s vami nemožno vyjsť — zbohom!
     <span class="emphasis">
      <em>
       (Odchádza, Vozárka ju zdržuje, ona odíde.)
      </em>
     </span>
    </p>
    <p>
     MACHNA: Vidíš, aká je — nepovedz jej slova, hneď je zle!
     <span class="emphasis">
      <em>
       (Vozárovi.)
      </em>
     </span>
     Švagre, vyhoď si to celkom z hlavy, aby si ty bol
            kedy v kaštieli.
     <span class="emphasis">
      <em>
       (Bylovskému.)
      </em>
     </span>
     Vy chcete obligátory cudzie skupovať
            a svoje, čo vám pílu tlačia, nemôžte poplatiť. Dobre by bolo pílu zreparovať a vyplatiť,
            lebo tie dlhy vám ju zrútia — neborká i tak je dosť subtílna, že sa len tak všelijako
            kníše, keď vetrík na ňu zaduje. A ty, švagre, len kde si podel rozum — veď ten nemá nič!
            Bol som v grundbuchu, nemáš kde ihlou bodnúť — celá píla prikrytá dlhy. Na jeho reči dal
            by si tisícku, ale je nič nie hoden; ani tie pantalóny sú nie jeho.
     <span class="emphasis">
      <em>
       (Bylovský
               ujde do úzadia.)
      </em>
     </span>
    </p>
    <p>
     KATRENA: A ten, že ja som vraj stará baba!
    </p>
    <p>
     MACHNA: Vidíš, ako som mu zaťal ústa? Mlčí ani hláč pod skalkou.
    </p>
    <p>
     BYLOVSKÝ: A prečo by mlčal? Preto, že nemám nič? Nemám nič, lebo som nič nezdedil,
            ale keď do vašich rokov prídem, iste sa vás nezľaknem. Ja mám tuto
     <span class="emphasis">
      <em>
       (ukazuje na
               čelo)
      </em>
     </span>
     , to je väčší majetok, ako vaše popreté obligátory, a preto som sa i
            opovážil do kaštieľa zaťať. Nuž dnes je to vysoký strom pre mňa — dobre, ustupujem, ale
            iba dnes ustupujem. Celkom neustúpim; stojím proti Števkovi, ktorý tiež má kapitál, ale
            len v hlave. Oprobujeme sa rovnou zbraňou; uvidíme, kto zvíťazí — on, či ja.
    </p>
    <p>
     MACHNA: Má v hlave, to je pravda — ale ste si nie rovní. On má srdce, vy ho nemáte.
            Preto jeho iní radi vidia, od vás všetci utekajú. Keby nemal srdca, či by bol tých
            dvanásťsto vyplatil?
    </p>
    <p>
     VOZÁR: Dvanásťsto!
     <span class="emphasis">
      <em>
       (Skloní hlavu.)
      </em>
     </span>
     A ja som mu dal šesťsto.
    </p>
    <p>
     VOZÁRKA: A ja druhých šesťsto. Ach, potvora, ako ma vtedy nastrašil!
     <span class="emphasis">
      <em>
       (Ide k
               nemu a kváka ho za vlasy.)
      </em>
     </span>
     Ty — ty.
    </p>
    <p>
     VOZÁR: A mňa oklamal, ošudil.
     <span class="emphasis">
      <em>
       (Na Bylovského.)
      </em>
     </span>
     Tento ma
            zaviedol, ale tamten
     <span class="emphasis">
      <em>
       (na Števka)
      </em>
     </span>
     za moje dobro ma okradol, o
            peniaze priviedol, o kaštieľ — o všetko!
     <span class="emphasis">
      <em>
       (Skloní hlavu do dlaní.)
      </em>
     </span>
    </p>
    <p>
     KATRENA: Jánošík tiež boháčov zbíjal a chudobe dával, preto ho každý chváli.
    </p>
    <p>
     ŠTEVKO: Ale, ujo — len si všetko rozvážte. Chcete zaujať naše panstvo a nemáte
            robotníkov na svoje malé gazdovstvo! Ako sa zariadite? Veď vám zbožie snehom zapadne,
            nech máte i panstvo.
    </p>
    <p>
     BYLOVSKÝ: My sa panstva nezriekame.
    </p>
    <p>
     MACHNA
     <span class="emphasis">
      <em>
       (s úsmevom):
      </em>
     </span>
     Len povedzte: skúpime dlhy… ľahko skúpiť,
            kto má. A kto má, to som ja, a ja ich i skúpim. Švagre, pozri moju dlaň — tá je široká;
            tá moc dlhov prikryje.
    </p>
    <p>
     VOZÁR: Ale ty skúpiš — ty skupáň?
    </p>
    <p>
     MACHNA: Kohože mám? Vás a túto
     <span class="emphasis">
      <em>
       (na Bertu)
      </em>
     </span>
     . Vy ste sa zaplietli s
            tým pánom, majte si ho. Ja sa budem už len s týmito riadiť.
    </p>
    <p>
     MARKA: A ja idem tiež do vás — nech mu dajú, koho chcú.
    </p>
    <p>
     BERTA: A to ste vy strýka prehovorili, aby nás zastal.
    </p>
    <p>
     ŠTEVKO: Strýka zo šmykne? Nebolo ho treba. On je lepší, ako myslíte.
    </p>
    <p>
     VOZÁR
     <span class="emphasis">
      <em>
       (Bylovskému):
      </em>
     </span>
     Mávali ste rady pri ruke — čo poradíte?
            Kaštieľ si tí držia, už ho musíme nechať.
     <span class="emphasis">
      <em>
       (K ostatným.)
      </em>
     </span>
     Majte si
            svoj kaštieľ — ja už budem len na svojom gazdovať. Pán Bylovský by nešiel sem na
            prístupky — dievča, choď si po svojho, azda ťa nezohrdí.
     <span class="emphasis">
      <em>
       (Marka odbehne.
               Všeobecná radosť.)
      </em>
     </span>
    </p>
    <p>
     MACHNA: Tak budeme zas dobrí, švagre
     <span class="emphasis">
      <em>
       (podá mu ruku)
      </em>
     </span>
     , keď ten pán
            pôjde.
    </p>
    <p>
     ŠTEVKO
     <span class="emphasis">
      <em>
       (Bylovskému):
      </em>
     </span>
     Snúbenicu si stratil, ale obci prospel.
            Verejné blaho, ktoré z komasácie povstane, po rokoch zmierni i roztrpčenie všetkých
            týchto. Ja ti ďakujem za svoju snúbenicu; bez teba by jej nemal.
    </p>
    <p>
     BYLOVSKÝ
     <span class="emphasis">
      <em>
       (chladno):
      </em>
     </span>
     Veľmi veľkodušné slovo od víťaza.
     <span class="emphasis">
      <em>
       (Ukloní sa.)
      </em>
     </span>
     Zbohom!
     <span class="emphasis">
      <em>
       (Odíde.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2586232">
        </a>
        Dvanásty výstup
       </h2>
      </div>
     </div>
    </div>
    <p>
     <span class="emphasis">
      <em>
       Marka, Ondrej, Vodačka a predošlí
      </em>
     </span>
    </p>
    <p>
    </p>
    <p>
     MARKA: Už je tu — vrátila som ho.
     <span class="emphasis">
      <em>
       (Ondrej ide k Vozárovi, ktorý mu podá
               ruku.)
      </em>
     </span>
    </p>
    <p>
     VODAČKA
     <span class="emphasis">
      <em>
       (spod haleny vytiahne obecnú krpku):
      </em>
     </span>
     Ale vás je; poznať,
            že sme v richtárskom dome.
     <span class="emphasis">
      <em>
       (Vozárke.)
      </em>
     </span>
     Kdeže túto krpku postaviť?
    </p>
    <p>
     VOZÁRKA: Choďte mi s ňou! Radšej ju vyhoďte.
    </p>
    <p>
     VODAČKA: Ja — to nemôž’ tak byť. Kde je tichtár, tam musí byť i krpka. Richtársky dom
            bez krpky je nevesta bez čepca.
     <span class="emphasis">
      <em>
       (Postaví ju na stôl.)
      </em>
     </span>
     Tak, moja
            krpka, ja sa s tebou lúčim, už ťa nikdy nosiť nebudem. Takého gazdu, ako ja, už mať
            nebudeš.
    </p>
    <p>
     VOZÁR: A prečo nie? Var’ sa jej odriekate?
    </p>
    <p>
     VODAČKA: Prečo? Preto, že ja mám inakšiu.
     <span class="emphasis">
      <em>
       (Na Katrenu.)
      </em>
     </span>
     Toto je
            moja.
    </p>
    <p>
     VOZÁRKA: To vy nebudete hajtmanom?
    </p>
    <p>
     VODAČKA: Akože budem hajtmanom, keď budem mužom? Veď ja som mladý zať a toto je
            mladucha.
    </p>
    <p>
     VOZÁR: Preto vy môžete poslúžiť i obci.
    </p>
    <p>
     VODAČKA: Ja už tuto
     <span class="emphasis">
      <em>
       (na Katrenu)
      </em>
     </span>
     mám službu. Kto slúži žene,
            nemôže slúžiť obci.
    </p>
    <p>
     VOZÁR: A koho vyvolili za vás?
    </p>
    <p>
     VODAČKA: Srdce ma bolí — krpka je sirotou. Nik nechcel byť hajtmanom. Boja sa, že
            hajtman bude mať veľa práce pri komasácii. Chceli len mňa, ale ja nebudem, keď už mám
            Katrenu.
     <span class="emphasis">
      <em>
       (Vozár sa zamyslí.)
      </em>
     </span>
    </p>
    <p>
     VOZÁRKA: A ty by si ho chcela? Veď ten pije!
    </p>
    <p>
     KATRENA: Ktorýže vyleje!
    </p>
    <p>
     VOZÁRKA: Ale tento deň po deň! Včera zavčas rána už bol veľmi dobrý.
    </p>
    <p>
     VODAČKA: Lepšie dačo zavčas rána, ako cez celý deň nič.
    </p>
    <p>
     VOZÁR: Juro, ja som nechcel byť richtárom a budem. Poslúžte i vy obci. Katrenu
            nechajte Katrenou.
    </p>
    <p>
     VODAČKA: Ten belasník bude u vás a bude sa miešať a hajtmana kunírovať.
     <sup>
      [
      <a class="footnote" href="#ftn.id2586390" name="id2586390">
       22
      </a>
      ]
     </sup>
     Od richtára prijmem, ale od hockoho nie.
    </p>
    <p>
     MACHNA: Ten už tu viac nebude; pozrite, už je Ondrej s Markou.
    </p>
    <p>
     VODAČKA
     <span class="emphasis">
      <em>
       (škrabe sa za uchom):
      </em>
     </span>
     Katrenka, takým činom ja radšej tú
            krpku chytím. Vidíte, smutno hľadí na mňa.
    </p>
    <p>
     KATRENA
     <span class="emphasis">
      <em>
       (vzdychne):
      </em>
     </span>
     Ako chcete. Ja budem zas len u Vozárov v
            nájme.
    </p>
    <p>
     MACHNA: Budete v jednom dome, mohli by ste sa predsa len skomasovať.
    </p>
    <p>
     VODAČKA: Dosť, keď sa dedina skomasuje, nie to ešte hajtman.
    </p>
    <p>
    </p>
    <p>
     <span class="emphasis">
      <em>
       (Opona spadne)
      </em>
     </span>
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2584031" name="ftn.id2584031">
        20
       </a>
       ]
      </sup>
      <span class="emphasis">
       <em>
        láktor
       </em>
      </span>
      (z nem.) — dĺžková a plošná miera, siaha
     </p>
    </div>
    <div class="footnote">
     <p>
      <sup>
       [
       <a class="para" href="#id2584044" name="ftn.id2584044">
        21
       </a>
       ]
      </sup>
      <span class="emphasis">
       <em>
        trančírovať
       </em>
      </span>
      (z franc.) — deliť, rezať
     </p>
    </div>
    <div class="footnote">
     <p>
      <sup>
       [
       <a class="para" href="#id2586390" name="ftn.id2586390">
        22
       </a>
       ]
      </sup>
      <span class="emphasis">
       <em>
        kunírovať
       </em>
      </span>
      — trápiť, prenasledovať
     </p>
    </div>
   </div>
  </div>
 </body>
</html>
