<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e134">
       </a>
       Život Štefana Moysesa
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Náš slovenský národ patrí iste k národom obdarovaným, duchovnými silami hojne nadeleným.
         Všetka zášť, veková intriga, utlačovanie shora, záujem z unižovania nášho slovenského ľudu
         koristiť, snaha vynášaním jeho svetla svoje svetlo robiť vidným, umele skonštruované
         pauperizovanie, schválne zanedbávanie a bohzná aké ešte nástrahy nemohly zahlušiť zvesť o
         jeho telesných i duchovných daroch. Ľud náš z nesmiešaného, čisto slavianskeho plemena,
         autochton a držiteľ pôdy, obyvateľ krajov hornatých a vŕškovatých, náklonný k premýšľaniu i
         fantazovaniu, od vekov produkoval talenty vo všetkých odboroch ľudského vedenia a
         zamestnania.
   </p>
   <p>
    Dôkazov tohto má prehojne naša literatúra, žurnalistika i každodenný život a reálna
         skúsenosť. No pri tomto všeobecne uznanom, potešiteľnom fakte natíska sa druhý, veľmi
         smutný, ba priamo osudný… Z tých talentov a darov sám národ a ľud náš má najmenej osohu. V
         dvoch smeroch vylieva sa voda živá z nášho slovenského plesa — nečudovať sa, že pleso
         nezveličuje sa, čudovať sa prichodí, že neúži sa, ba že celkom neobracia sa v hnilú kaluž,
         alebo vôbec že nevysychá. Len božia milosť je tu udržovateľom a spásou.
   </p>
   <p>
    Jedným splavom národ náš tratí obdarených synov svojich tak, že hrnú sa slúžiť iným,
         zabúdajúc na vlastný národ, druhým žľabom uchádzajú, aby po boku najhorších nepriateľov
         pracovali na vyhubení slovenského národa. Možno si predstaviť hroznejší osud? A k týmto
         dvom hriešnym prúdom prichádza ešte tretí, arci nevinnejší, ale tiež boľavý a smutný.
   </p>
   <p>
    Myslíme na tú stratu, ktorá rezultuje z dobrovoľného alebo i menej dobrovoľného
         odchádzania hotových už ľudí z lona národa slovenského. Porodila synka slovenská mať,
         slovenský otec potil sa za pluhom, aby mu dal výchovu, a keď už mal slúžiť svojim, odvial
         ho vietor ďaleko, ďaleko! Takíto nevoľní vyhnanci, pravda, nerobia zle národu pozitívne, ba
         naopak, robia mu tam ďaleko česť a slávu — no veľmi platonickú. Pravda, srdce naše vrelo
         zabúcha, keď spomínajú nášho človeka ako svetlo vedy, ako dvíhateľa myšlienky, pracovníka
         vo svete duchovnom, skúmateľa prírody, matematika, kriesiteľa súplemenného národa. Táto
         radosť je peknoduchá, nezištná, ale predsa spojená s trápnym vzdychom: Kde by sme už mohli
         byť, keby ste doma zostali, najlepší synovia národa nášho!? Či už súdené je národu nášmu
         uspokojiť sa s nami, ľuďmi strednými, a všetko, čo vyrástlo vyše lakťa prostrednosti, musí
         zúriť proti nemu, alebo zanechať ho a slúžiť cudzím, alebo aspoň pokrevným síce, ale
         ďalekým?
   </p>
   <p>
    Táto konečne už neraz jasno vyslovená myšlienka ponúka sa do môjho pera, keď mám podať
         príležitostný, slabý nástin veľkej postavy prvého, čisto slovenského preláta, biskupa
    <span class="emphasis">
     <em>
      Štefana Moysesa
     </em>
    </span>
    . Po tieto dni minie sa stoletie od požehnanej
         chvíle, v ktorej uzrel svetlo sveta… V našej novšej historii je to veľké obdobie. Jemu
         dostalo sa údelom doháňať zameškania premnohých periód a století… Ono videlo počiatky
         národnej i kultúrnej renesancie národa, pochovaného v rozvalinách stredoveku, nám tak
         strašne neprajného. Keď iné národy v ňom kryštalizovaly sa, my ostali sme konglomerátom,
         masou bez organických členov, udržovanou iba istou kohéziou… Posledné stoletie až zatriaslo
         nehybnou, zdravou ináč materiou, a umné oči videly, že to predsa nie je taká bezživotná
         „pigra massa“, ako by sa zdalo, a že možno z nej vzkriesiť oheň životný, ako z kremeňa
         iskru… Ale nie bez ocele! Nie bez duchovných síl jednotlivcov, bez žertvy a práce
         jednotlivých ľudí…
   </p>
   <p>
    Moyses patrí k najväčším zjavom slovenského znovuzrodenia, hoci osudom hore vyššie
         spomínaným zachytený, päťdesiattri roky vzdialený od národa svojho, na slavianskom juhu
         pracoval, myslel i trpel prostred pobratimskeho národa chorvátskeho. Až na sklonku života
         svojho, už starec, prácami presilený, vrátil sa k nám. Otvorená, silná činnosť jeho za
         slovenský národ počala sa vlastne, až keď mu bolo už 63 roky. Premnohí vtedy už zakľučujú
         svoju činnú kariéru a, túžiac za mierom, oddávajú sa retrospektívnym dumám staroby.
   </p>
   <p>
    Sviežosť ducha, mladý oheň, blesky veľkého umu, radosť v činnosti, neúnavnosť ruky,
         oduševnenie, spojené s rozvahou mužnou a silnou — venoval Moyses Chorvátom práve v časy ich
         preporodenia a najbritkejšej borby s násilníckym maďarizmom. A on bol najjasnejšou hlavou
         slovenskou, on mal erudíciu umovú i životnú takú veľkú, že ostatní naši znamenití činitelia
         bez odporu poddávali sa pod jeho krotké, ale určité velenie. Koľko zameškal a nevoľne
         utiahol ľudu svojmu tento boží vybraník, čo zostal dlžen u nás, u svojho národa, tak súrno
         potrebujúceho práve hlavu takú jasnú, diplomatickú, postavu takú reprezentatívnu a
         kvalifikáciu takú autoritatívnu?! Veď ohňa bolo dosť u nás, i idey boly, i činnosť bola,
         bola hotovosť na obete, boly i talenty spisovateľské, politické, rečnícke, básnické,
         vedecké, bol entuziazmus i vozvýšenosť citov, vzlet umu i obrazotvornosti, túžba po
         činnosti: ale takej vysokej, len veľkým talentom a príležitosťou obcovať vo sférach nám
         neprístupných dosiahnuť sa dajúcej erudície nebolo u nikoho z našich ľudí… Jemný formou,
         hybký ako aksamit, bol a zostal čírym, čistým Slovákom bez podmienky, bez oslabujúceho
         odtienku alebo nejakého oportunného prifarbenia. Ani najradikálnejší Slovák nebol viac
         Slovákom ako on. On bol celou, zakončenou, vykryštalizovanou, jednoliatou osobnosťou, a tá
         bola slovenská do posledného nervu. Nič ho nehatilo v slovenstve: ani biskupstvo, ani tajné
         radcovstvo, ani konfesia, ani svet, ani výhľad na vyššie hodnosti, ani láska, ani nenávisť,
         ani neprajnosť osudov; nehatil ho v slovenstve úbohý stav ľudu, bezvýhľadnosť okázalej
         slávy, konečne ani dlhý čas, prežitý pod južným nebom. Vrátil sa takým intímnym, čujným i
         vrelým Slovákom, ako by nikdy nebola noha jeho opustila drahú, slzami a potom a neskoršie i
         mučeníckou krvou zmáčanú zem slovenskú. Moyses vedel v svojej ideálne sostavenej osobnosti
         spojiť dve vlastnosti, ktoré vedno jestvujú len u ľudí najrozvitejších: olympickú
         dôstojnosť, arcikňazskú distingvovanosť s pravou, vrelou, povedome demokratickou láskou k
         ľudu a národu nevzračnému, potlačenému, pohanenému. Pocítili to ľudia vždy a všade. Ja
         pamätám sa z časov chlapčenských, ako zmrazený, omámený sladkým tŕpnutím chvel som sa v
         stoličnej dvorane sväto-martinskej, keď Moyses s predsedníckeho stolca krotko, ale s
         vysokou dôstojnosťou povedal slová „môj drahý národ slovenský“. Vo mne vzbudila sa i
         hrdosť, i láska a neohraničená oddanosť k tomuto človeku neobyčajnému (dňa 3. augusta
         1864).
   </p>
   <p>
    Chýbal nám v časoch veľmi dôležitých, keď koncom rokov dvadsiatych a počiatkom
         tridsiatych zem slovenská žížnila po talentoch a jasných hlavách… On bol už vtedy zrelý
         človek: ako mnoho dôležitých diel bolo by sa mohlo zarodiť vtedy? Starší boli ustali,
         rozhostila sa duchovná púšť… Len jedného človeka bolo treba obživiť bernolákovskú
         zaspávajúcu éru… Boh nám ho dal — ale oddialil…
   </p>
   <p>
    Krátky jeho pobyt doma, na slovenskej pôde, preplnený je intenzívnou prácou a starosťou
         o slovenský národ. Ako človek vysokého, pozitívneho umu nezapodieval sa nevyplniteľnými
         plánmi, nestaval veterné, čo i krásne zámky, ale počal stavať od samej zeme, snášať kvádry
         na základy pre nádejnú budovu, solídnu a pevnú, vypočítanú na stoletia. Rozumie sa, že
         musel myslieť o školstve, ako o základe národnej vzdelanosti. Človek pedagog videl
         prázdnotu v tomto ohľade, i oddal sa do ťažkej práce: školy zakladať, už založené
         reformovať, aby mohly byť nazvané školami slovenskými, a nie fabrikami zrady,
         bezcharakternosti a odrodilstva. „Na mládeži stojí svet“, citoval chorvátske porekadlo v
         liste na Kuzmányho z 8. mája 1865. (Slovenské pohľady 1897, č. 3, str. 185.)
   </p>
   <p>
    Bystrým zrakom prehliadol hrdzavý stroj nášho celého života a prišiel k presvedčeniu, že
         národ nemôže čakať na rezultáty nových alebo preobrazovaných škôl, ale musí sa mu podať
         vyššia aréna práce čím skôr, hoci nebol ešte náležite pripravený. Národ musí mať ohnište,
         musí mať istú reprezentáciu. Moyses z týchto ohľadov namáhal sa čím skôr utvoriť široko
         založený spolok literárny. Tento spolok mal okrem čisto vzdelanostných cieľov vozvýšiť,
         upevniť, do povedomia inteligentných kruhov vštepiť národnú spolupatričnosť a tú
         životodarnú myšlienku, že národ náš zákonne smie siahať po najvyššom ovocí kultúry a
         vzdelanosti. Len holá existencia ľudových más, hoci verne chrániaca prvú podmienku žitia,
         jazyk, ešte nie je národom. Treba tej mase dať vysoký cieľ, centrum, predstaviteľstvo.
         Podarilo sa. Založená bola Matica slovenská. Prvý raz od vekov Slovák videl úspech. To bolo
         niečo priamo omamujúceho. Čistý slovenský úspech bez kompromisov, dosiahnutý slovenskými
         ľuďmi, na ktorých čele stála vysoká, svetlá postava vysokého cirkevného hodnostára.
   </p>
   <p>
    Nie div, že Moyses zjavil sa nám všetkým ako Ján Krstiteľ, ako predchodca a zvestovateľ
         konečnej, už blízkej spásy. Všetko na ňom jasalo mocným apoštolstvom. Vysoká hodnosť a
         zriedkavá náklonnosť monarcha mohla len oprávňovať smelé výhľady a očakávaniam našim
         dodávať reálnosti, nádejam temer apodikticky istú postať.
   </p>
   <p>
    Radosť bola nesmierna, i ona svádzala k prepínaniu: ale tu zasa cítime nežnú, ale pevnú
         ruku Moysesovu, ako zaťahuje kantár prismelej fantázii a nedovolí národnému oduševneniu
         vybočiť z dráhy. Jasnota umu jeho nebola ani minútu zakalená úspechom, radosťou a
         oduševnením, hoci ducha neuhášal, oduševnenie nehatil. Z každého jeho slova pri
         shromaždeniach veje určité, mocné slovenské presvedčenie, no jeho výraz a prispôsobenie k
         praktickému životu má pečať triezvosti, premyslenosti a životnej praktiky. Slováci po prvý
         raz mohli pozerať hodne do výšky a vidieť tam svojho rodáka, nielen po tele a krvi, ale
         svojho duchom, srdcom i umom. Pre ubitý a utlačený národ taký pohľad má niečo unášajúceho.
   </p>
   <p>
    Bez predchodcu, žiaľ, i bez následníka preletel cez krátkych 19 rokov ponad národ náš
         tento veľký, krásny, ideálny zjav. Ľudia hovoria, a či už len básnia, že zavše zjavujú sa
         na oblohe veľké hviezdy, nik nevie, zkadiaľ sa vynorily, svietia tuhým svetlom, zahanbujúc
         susedky, a potom zmiznú a stratia sa do svetov nevidomých a nevedomých…
   </p>
   <p>
    Čas slovenského znovuzrodenia nebol chudobný na veľké talenty, na ľudí teorie, myšlienky
         a na systematických pracovníkov i praktických činiteľov. No praktika, objímajúceho celý
         národ, organizátora celej národnej práce, stojaceho nad všetkými prenikajúcim umom,
         integerným charakterom, samostatným, vysokým postavením, spoločenskými stykmi, — takého
         nebolo, lebo, ako každá veľká, pravdivá idea zpočiatku volí si rybárov a colníkov za
         učeníkov, tak i veľká a pravdivá myšlienka oživotvorenia polomŕtveho národa slovenského
         vyšla z nížin a skromných príbytkov farských, učiteľských, alebo i z komôrky úbohého
         študenta.
   </p>
   <p>
    V Moysesovi našla si slovenská myšlienka už človeka mocného, jasného, vlivného, ktorý
         mal za sebou školu ilyrského preporodenia a tuhých bojov za národnosť, ktorý jej mohol
         pomôcť na krídla pre vyššie lety. Bez predchodcu chytil sa do práce, veľkým a mocným pred
         oči postaviť tri miliony slovenského národa: Ajhľa, tu jestvuje národ, o ktorý dosiaľ
         nestaral sa nikto, ale vy musíte sa starať, ak nechcete hrešiť proti Bohu a ľuďom!
         Opravdivý Mojžiš, šiel viesť národ svoj z poroby, ale klesol, prv ako by bol s výšiny uzrel
         zem zasľúbenú. Naopak, videl hromadiť sa čierne mrákavy. Sto liet minulo, čo narodil sa nám
         Štefan Moyses, a my v časoch súženia a odstrkovania, pod bremenom ťažkého prenasledovania
         rozpomíname sa touto knižkou na neho a jeho diela. Po sto rokoch takým ľuďom stavajú národy
         bronzové, nie papierové pomníky. Duch jeho spasený odpustí nám, že to urobiť nemôžeme. On
         vie, že ani len lakeť zeme nejestvuje teraz na slovenskom kraji, ktorý by
    <span class="emphasis">
     <em>
      smel
     </em>
    </span>
    niesť ťarchu jeho mramorovej hermy, že niet mesta a dediny,
         ktorá by surovou premocou nebola hatená postaviť v chotári svojom pamätník Slovákovi,
         slovenskému človeku, ba skoro smelosť patrí na to, aby i takáto bledá rozpomienka, ako je
         prítomná, uzrela svetlo bieleho sveta.
   </p>
   <p>
    No duch nezná hraníc a zákazov. Národ náš, postav veľkému Štefanovi svojmu nerukodielny
         pomník v duši svojej, vyšší ako Kriváň, trvácnejší ako oceľ a bronz! Nezabúdaj na proroka
         svojho, aby oči tvoje videly spasenie! Tma a dusno okolo nás! Nech osvieti a osvieži nás
         rozpomienka na prvého priameho následníka apoštolských učiteľov Cyrila a Metoda! Pomodli
         sa, národ, aby shliadol Hospodin s výšin na tvoje uníženie, a poslal ti vodcov a otcov,
         kráčajúcich v stopách veľkého slovenského biskupa Štefana Moysesa!
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e182">
       </a>
       I
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Štefan Moyses, vlastne, ako ukazuje matrikulárny výťah, Mojžiš, narodil sa vo Veselom v
         Nitrianskej stolici dňa 24. októbra 1797. Veselé leží v okrese piešťanskom, má 127 domov a
         do 900 duší; okolo s pravej strany, pravda ďalej, luní sa Váh, s ľava ťahá sa stará hradská
         cesta, spojujúca dva obchodné punkty: Nové Mesto nad Váhom a Trnavu. Kraje nižného Považia
         sú úrodné, rovné, ako by pripravovaly cestovateľa na žírnu trnavskú rovinu a podunajské
         rovné, nesmierne plochy. Obývané sú ľudom čisto slovenským, jadrným, praktickým, bez
         výnimky roľníckym. Neďaleké Madunice pripomínajú nám druhého človeka, ktorého meno je
         nerozlučne spojené so znovuzrodením slovenského národa, meno Jána Hollého, ktorý tam
         strávil veľkú časť požehnaného života svojho. Madunice a blízky háj Mlíč navštevovala jeho
         epická „Umka“ a šeptala básnikovi báje hlbokej stariny.
   </p>
   <p>
    Veselé je pamätné ešte i tým, že tam u farára Jura Holčeka bolo valné shromaždenie
         „Hlavného spolku zakladateľov spolkov triezvosti“ dňa 18. augusta 1847. Predsedal Štefan
         Závodník, hlavný horliteľ v tomto smere, prítomní boli medzi inými Ľudovít Štúr, Michal M.
         Hodža, Jozef M. Hurban, barón L. M. (?). Mal to byť spolok krajinský, zahrnujúci v sebe
         všetky národnosti a konfesie. Zápisníkom bol Eugen Gerometta. Výbor doplnil sa takto:
         Ctiboh Cochius z Jasenovej, Alojz Šoltes z B. Štiavnice, Juraj Matúška z Istebného, Julius
         Plošic, August Škultéty z Tisovca a Tomáš Hromada z Hronca.
   </p>
   <p>
    Štefan Mojžiš-Krajčo, roľník vo Veselom, vzal si roku 1796 za manželku Annu Masarovičovú
         z majera baróna Mednianskeho. Domec, v ktorom mladí manželia bývali, dodnes volá sa „do
         Krajčov“. Stojí ešte, len do istého stupňa pokročil s vekom: dostal namiesto starej
         doštenej strechy škridlicovú, premenil sa vo fronte, no múry, ktoré videly kolísku
         Štefanovu, ešte vždy stoja, pravda, nápisom nijakým nehlásajú, kto narodil sa na tomto
         národu slovenskému takom vzácnom mieste. Bez stopy a mramoru čnejú miesta narodenia i smrti
         našich prorokov, tupo kráča okolo posvätných miest nevďačný, neupovedomelý vnuk. A potom sa
         divíme, že tak mŕtvo, nehistoricky, bezsledno prešumely stoletia nad národom naším.
   </p>
   <p>
    Manželom požehnal Boh syna Štefana a dcérku. Deti skoro ostaly sirotami — otec umrel,
         keď synovi bolo asi deväť mesiacov, matku stratil Štefan v siedmom roku útleho svojho
         života. Sirôt zaujal sa Ondrej Jelenčík, tamojší kasnár Anatola Révaya. On i žena jeho
         Judita, bezdetný manželský pár, starali sa o ne ako o vlastné deti, chlapca dali na štúdia
         a dcérku vydali za akéhosi Mondoka. Z tohto manželstva pošli traja synovia, z ktorých jeden
         bol farárom pri Tekovskom Sv. Kríži, v Lovči.
   </p>
   <p>
    Štefan, odbaviac miestnu školu, poslaný bol pestúnom svojím roku 1806 do Trnavy, najprv
         do najvyššej triedy hlavnej školy, potom na gymnázium. Trnavské školy maly v tie časy dobrú
         povesť. Už roku 1813 bol mladý Štefan s gymnáziom hotový, a podlá želania manželky Ondreja
         Jelenčíka, Judity, osoby veľmi nábožnej, určený bol pre stav duchovný. Keďže skončil
         gymnázium s vyznamenaním, bez ťažkostí prijali ho medzi klerikov arcibiskupstva
         ostrihomského.
   </p>
   <p>
    V arcibiskupskom seminári trnavskom študoval za dva roky filozofiu; to boly vtedy
         prípravné štúdia pre zvláštne nadaných klerikov. Ztadiaľto dostal sa na ústredný seminár
         peštiansky roku 1815. Osemnásťročný mladoň do týchto čias nevedel okrem materinského jazyka
         ani jeden živý jazyk, tým väčšie boly jeho vedomosti v latine a gréčtine. V Pešti, popri
         štúdiách teologických, oddal sa samočinne na učenie živých jazykov, nemeckého, francúzskeho
         a maďarského. Pri jeho ohromných schopnostiach, vernej pamäti a železnej pilnosti v troch
         rokoch osvojil si dôkladne spomenuté jazyky. Celý teologický kurz odbavil roku 1819 — no za
         kňaza nemohol byť ešte vysvätený, nemajúc kanonického veku. Či už vtedy bol precítnutý
         národne a či nie, akým nárazom zobudil sa v ňom národný cit, nemohli sme sa dočítať.
         Pravdepodobné je, že prišiel k povedomiu sám, logikou myslenia a dobrotou srdca.
   </p>
   <p>
    Na radu Imricha Perényiho, vtedajšieho vikára ostrihomskej kapituly, odobral sa ako
         skončený teolog do Sečanky, dediny hontianskej, s misiou učiť a vychovávať synov tamojšieho
         zemäna a kráľovského radcu Alexandra Lipthaya. Hlavnou úlohou mladého klerika bolo zasvätiť
         zemianskych synkov do tajností latinskej gramatiky a syntaxy.
   </p>
   <p>
    Slávny primas Uhorska, arcibiskup Alexander Rudnay, ktorý povedal ono slávne: „Slavus
         sum, et si in cathedra Petri forem, Slavus ero“ (Som Slovák, a čo by som pozdvihnutý bol na
         prestol Petra, ostanem Slovákom), založil r. 1820 takzvané presbyterium v Ostrihome.
         Moyses, keď pripravil svojich chovancov do škôl, prijatý bol do presbyteria; v januári roku
         1821 bol vysvätený za kňaza a hneď poslaný slúžiť cirkvi ako kaplán. V Ostrihome vyznačil
         sa mladý kňaz ako výtečný kazateľ. Roku 1828 dňa 1. júna poslali ho do Pešti k chrámu sv.
         Jozefa za kazateľa slovenského. Koncom októbra 1829 složil tento úrad, lebo jeho túžba
         niesla sa vyššie. I pri bremene prísneho úradu, ako kaplán, pokračoval v štúdiách, najmä
         filozofických, tak že v mesiaci februári roku 1828 složil rigorózum na filozofickej fakulte
         peštianskej a stal sa doktorom filozofie.
   </p>
   <p>
    Nezlomná snaha jeho učiť sa a učiť ponúkla ho uchádzať sa o uprázdnenú vtedy katedru
         filozofie na kráľovskej akademii v Záhrebe. To bol moment, ktorý ho vyrval ešte ďalej od
         lona národa nášho slovenského… Najvyšším výnosom kráľovským v septembri 1829 vymenovaný bol
         za profesora filozofie na záhrebskej akademii, kam odišiel už v decembri toho istého roku.
         Dňa 1. januára 1830 složil úradnú prísahu a hneď na druhý deň počal prednášať. Učiteľský
         tento úrad jeho trval za plných 17 rokov. Popri filozofii prednášal i jazyk grécky, v
         ktorom privátnou pilnosťou zdokonalil sa bol ešte za svojho kaplánovania. Že zaoberal sa i
         slaviančinou, toho dôkaz máme v rukách: veľký sväzok vlastnoručných jeho ilyrských
         rukopisov, uvažujúcich o rozmanitých kultúrno-politických témach, ale najviac o zdokonalení
         a ustálení jazyka chorvátskeho, alebo, ako vtedy hovorili a písali, ilyrského. No že bol v
         spojení s ostatným slavianskym svetom, dokazujú medziiným jeho listy (Slov. pohľ. 1895,
         str. 498): jeden Martinovi Hamuliakovi, druhý Jánovi Kollárovi zo Záhreba 23. februára 1831
         písané. Posiela Kollárovi chorvátske verše, prosí o Časopis musejný, teší sa novému
         podniku, to jest založeniu nádejného slovenského časopisu, ktorý projekt dávnejšie zaujímal
         Kollára i Hamuliaka. Moyses sľubuje vec podporovať a odporúča Kollárovi obrátiť sa na
         Jozefa Kuševića, referendára pri uhorskej kancelárii vo Viedni, slávneho obrancu
         municipálnych práv Chorvátska,
    <sup>
     [
     <a class="footnote" href="#ftn.d56e208" name="d56e208">
      1
     </a>
     ]
    </sup>
    ospievaného Pavlom Štoosom, veľkým buditeľom chorvátskym. (1808 — 1861.)
   </p>
   <p>
    Nielen to, náš Moyses stal sa i bojovníkom za národný chorvátsky jazyk. V tie časy i u
         samých Chorvátov bol on jazykom „barbarským“; zášť ich tak ďaleko išla, že bez
         milosrdenstva sami Chorváti ničili starinné chorvátske písomnosti a listiny, najmä
         glagolské, aby „sotreli stopy barbarstva, aby nemuseli červenať sa hanbou pred cudzozemcom,
         ak by spozoroval, že staré chorvátske listiny písané boly nie vzletným latinským jazykom,
         ale chorvátskym, barbarským. Školy toho času viedly k naozajstnému barbarstvu“; tak žaluje
         sa na tieto časy Anton Mažuranić.
   </p>
   <p>
    Prvý človek, počavší prednášať po chorvátsky v Záhrebe, bol Šmodek, kolega Moysesov.
         Akademia, vlastne hlavné gymnázium, na ktorom učili, osnované bolo r. 1672, pozostávalo zo
         6 gymnaziálnych tried, dvoch špeciálnych kurzov pre filozofiu, jus a teologiu. Roku 1792
         počali tam prednášať maďarčinu ako neobligátny predmet, chorvátčinu neprednášali!
         Neuveriteľný paradox, a predsa historicky verný. Taký neuveriteľný bude raz fakt, že na
         príklad v Turčianskom Sv. Martine je maďarčina vyučovacím jazykom, a slovenčine neučia!
   </p>
   <p>
    Šmodek, známy Gajov, počal učit chorvátskemu jazyku bezplatne; jeho lekcie boly
         preplnené žiakmi všetkých tried, ba i profesori chodili na prednášky, čo hrozne hnevalo
         Maďarov a maďarónov, posielaných z Pešti, tak že protestovali silno. Ani mnohí profesori
         nechceli trpieť túto „barbarskú novotu“. Tu povstal roku 1836 náš Moyses a veľkou rečou
         dokázal užitočnosť a význam prednášania chorvátskeho jazyka. (Reč bola vytlačená pod
         záhlavím: „Oratio qua literariam juventutem ad R. Academiam Zagrabiensem sociumque
         Archigymnasium initio anno schol. 1836 — 37 comparentem Nomine J. Scholarum Directionis
         salutavit Stephanus Moyses. Zagrabiae.“) Tak Slovák bol medzi prvými, ktorí Chorvátov
         presvedčovali o potrebe národného jazyka na školách i v literatúre! A keď Moysesa násilne
         odstránili od cenzúry, o čom nižšie, druhý Slovák, Bohuslav Šulek zaplnil jeho miesto a
         stal sa nielen borcom za národný jazyk, ale jeho prvým pestovateľom, najmä vzhľadom na
         tvorenie vedeckých a praktických termínov.
   </p>
   <p>
    Tu pripomenieme ešte, že Moyses s Babukićom vydal osobitným vydaním dielo Pavla
         Vitezovića (1650 — 1715), tohto predchodcu ilyrizmu v sedemnástom století: „Odilenje
         Sigetsko“, a roku 1849 spolu s Hermanom Bužanom a Metelom Ožegovićom podpísal latinskú
         adresu vďaky Gajovi za jeho statný boj za ilyrskú národnosť.
   </p>
   <p>
    Moysesov sedemnásťročný pobyt v Chorvátsku nebol časom pokoja, hoci jeho povolanie
         nebolo práve bojovné. No ako dobrý Slovan, nemohol ostať ľahostajný, keď išlo o život
         národa. Maďari už na snemoch roku 1825 — 1827 silno žiadali, aby Chorváti prijali maďarský
         jazyk za štátny namiesto latinského. Chorváti bránili predbežne latinu, a, div boží,
         pomáhali im i slovenskí deputáti z Nitrianskej a Liptovskej stolice, ktorí na sneme
         tvrdili, že zameniť latinu za maďarčinu je ešte predčasné, lebo na Horniakoch, teda v
         kraji, menovanom „pars nobilior Hungariae“, jazyk maďarský je neznámy. Neskôr pretenzie
         Maďarov zosilnely ramenito: oni počali násilne tisnúť maďarčinu do Chorvátska. Týmto
         upozornili Chorvátov, že nie je dosť brániť latinu proti maďarčine, teda reč mŕtvu proti
         živej, ale vlastný rodný živý jazyk zastať pred nápadom maďarizácie. I zavznel konečne
         jasný hlas grófa Janka Draškoviča, ktorý už pozitívne poukázal na práva rodného jazyka.
   </p>
   <p>
    No Maďari išli ešte ďalej. Na sneme roku 1832 — 1836 vyniesli zákon, aby v Chorvátsku
         všetky stredné a vyššie školy boly maďarizované, teda i záhrebská akademia, na ktorej
         prednášalo sa po latinsky. A tu počala sa opravdivá borba za chorvátčinu, teda práve v tom
         čase, v ktorom Moyses učil na akademii. Boly to časy energického prebúdzania sa
         chorvátskeho národa. Zjavili sa Gaj a Kukuliević, no sverepé nábehy maďarizátorské obnovily
         sa dvojnou silou. Maďari nasilu chceli voviesť maďarčinu do chorvátskych škôl, Chorváti
         protivili sa mužne. Už zjavily sa u nich časopisy a onedlho vyrástla, ako zo zeme, i
         štátoprávna opozícia. Záhrebský snem dal svojim vyslancom, grófovi Jánovi Draškovićovi,
         grófovi Jurajovi Oršićovi a Markovi Lentulajovi inštrukcie, silou ktorých mali žiadať
         oddelenie Chorvátska od Uhorska, uvedenie chorvátskeho jazyka do správy. Tak možno
         historicky dokázať, že Chorvátov maďarizácia priviedla k rodnému jazyku, prinútila opustiť
         „vzdelanú“ latinu a chytiť sa do obrábania zanedbanej „živej stariny“, vlastného národného
         jazyka.
   </p>
   <p>
    Chorváti vtedy ešte nemysleli na úplné nepriateľstvo: chorvátsky snem odhlasoval istú
         sumu na národné maďarské divadlo v Pešti, ktorú maly složiť chorvátske stolice a mestá. Oni
         len doma chceli mať pokoj. No Maďari išli neúprosne a konzekventne ďalej. Darmo Chorváti
         poukazovali na svoje osobitné práva, na svoju neodvislosť. Len pomocou cisára Ferdinanda
         dosiahli, že maďarizácia nevtrhla hneď tak rapídne do Chorvátska, ako sa drala do národov v
         Uhorsku. Darmo vystríhal Széchényi pred násilnou maďarizáciou v svojej reči, povedanej dňa
         24. novembra 1842 na valnom shromaždení maďarskej akademie. Vtedy už Kossuth bol pánom
         takzvanej verejnej mienky a hnal divými článkami Pesti Hirlapu i fanatickými rečami
         maďarizáciu i boj s nemaďarskými národmi do najkrajnejších krajností. I povstala borba…
   </p>
   <p>
    Borba viedla sa tuho, a práve v nej Štefan Moyses vymenovaný bol kráľom roku 1837 za
         cenzora záhrebskej tlače, novín i kníh. Ako človek pravdy a zástupca humánno-národných
         snáh, nemohol Moyses potlačovať novú ilyrskú literatúru, hatiť obrodenie chorvátske, hoci
         všetko možné vynaložil, aby v chorvátskej tlači neudaly sa privehementné nápady na Maďarov,
         a nejeden článok Gajov Kukulievića-Sakcinského bol temperovaný jeho dobroželateľnou, no
         rozvažitou cenzúrskou tužkou. On jednoducho dovolil, aby kruto napádaní Chorváti maďarskou,
         najmä kossuthovskou tlačou, mohli sa brániť… Ale práve to neľúbilo sa Maďarom a najmä
         kráľovskej námestnej rade, ktorej záhrebská cenzúra bola bezprostredne podriadená. Ona
         želala si cenzora, ktorý by Chorvátom nedovolil brániť sa, zamkol im ústa, odobral jedinú
         zbraň, ktorou mohli a smeli odrážať divé nápady peštianskej žurnalistiky, nápady a
         denunciácie nesčíselných brošúr, v ktorých Chorváti jednostajne boli obviňovaní z
         panslavizmu, z rusofilizmu, ako na príklad stalo sa to v brošúre Vesselínyho
    <span class="emphasis">
     <em>
      „Szózat a magyar és szláv nemzetiség ügyében“
     </em>
    </span>
    , kde autor pozitívne
         tvrdí, že medzi ruskými interesmi a ilyrskými, českými, slovenskými intenciami niet
         nijakého rozdielu. Divný pán!
   </p>
   <p>
    Pri takomto búrení a dennom vzraste revolucionárnej kossuthovskej strany nie je div, že
         Moyses bol vystavený ustavičným nápadom so strany peštianskych teroristov, ktorým poddávala
         sa i sama námestná rada, až konečne námestná rada dňa 3. januára 1843 Moysesa z cenzorského
         úradu suspendovala a pred najvyšším forom jeho definitívne odstránenie navrhla.
   </p>
   <p>
    Rozumie sa, že tu sám Moyses nebol vinný v nijakom ohľade. Maďari postavili na jeho
         miesto akéhosi Máčika, odrodeného Slováka, lebo je isté, že tento cenzor ani po chorvátsky
         nevedel; bol divým maďarónom, a Chorváti až teraz zvedeli, čo znamenala umná ruka Moysesova
         a jeho inteligentná, dobrodušná tužka. Máčik nepripúšťal pod tlač celé haldy spisov,
         tyranizoval noviny a časopisy. Slovo „
    <span class="emphasis">
     <em>
      ilyrský
     </em>
    </span>
    “ a
            „
    <span class="emphasis">
     <em>
      ilyrizmus
     </em>
    </span>
    “ bolo zakázané písať a tlačiť. Celé veľké diela zmizly
         do večnej tmy, keď Máčik uznal za dobré napísať na prvý hárok bez odôvodnenia: „Ad typum
         non admittitur.“
   </p>
   <p>
    Tak, hľa, Slováci poslali chorvátskym bratom nielen samých dielnych ľudí, ale dali im i
         okúsiť, aké podlé ovocinky rodí slovenská pôda. No tých dobrých ľudí, od nás prišlých, je
         predsa viac; na Slovensku je to naopak: zradných ľudí je viac ako verných. V Chorvátsku
         špatí vzduch renegátstvom Máčik proti Jánovi Kollárovi, ktorý im vychoval Gaja,
         Kukulievića, proti Haulikovi, ktorý obohatil ich národné a náboženské inštitúcie, proti
         Moysesovi, ktorý im vychoval národnú gardu, Šulekovi, ktorý im obohatil literatúru a urobil
         sám toľko vo vzdelanostnom ohľade, ako celá akademia…
   </p>
   <p>
    Odstránenie Moysesa malo veľké politické následky. Ono podňalo ohnivého Ivana
         Kukulievića-Sakcinského k činnosti. Suspendovanie Moysesa bola kvapka, ktorou kalich
         pretiekol.
   </p>
   <p>
    Rozhorčený Kukuliević odhodlal sa na prvú chorvátsku reč na sneme Trojjediného
         kráľovstva v Záhrebe dňa 12. mája 1843. Tým hodil rukavicu maďarstvujúcej vláde. „Viem“,
         hovoril, „že väčšina z nás nevie dobre hovoriť, ani písať a čítať v svojom rodnom jazyku.
         Príčina je v tom, že užívame ho len v dome, ale nie pri verejných dielach, radšej lipneme
         za nemeckým, talianskym jazykom. Tak odcudzili sme sa od samých seba, oddelili sa od bratov
         našich, že mnohí neznajú, akej sú národnosti a ktoré národy patria k nám pôvodom i krvou.
         Pozrime sa na susedov, žijúcich pod rakúskym žezlom, každý z nich, Nemec, Maďar, Talian
         postavil svoj jazyk na prvé miesto, len my, krotkí a pokorní Slovania, ktorých je v
         monarchii 17 miliónov, len my, chabí Chorváti a Slavonci, nesmiešaní ani s jedným iným
         národom, vo vlastnej otčine bojíme sa svojho jazyka ako strašidla. My sme trochu Latináci,
         trochu Nemci, trochu Taliani, trochu Maďari, trochu Slovania, a vlastne sme nič. My sme
         potomkovia tých predkov, ktorí za starých čias svoj jazyk tak ľúbili, že už v deviatom
         století vyznavači oboch vierovyznaní uviedli ho do cirkvi a bohoslužby a tým postavili ho
         na rovnú úroveň s gréckym a latinským jazykom, ale doma ho ešte i nad staré jazyky cenili;
         my sme synovia matky Slávy, ktorá zaľudnila deťmi svojimi celý svet, a len preto leží
         unížená v tme, lebo jazyk jej potomkov je uhnetený. Dokážme, že sme hodní byť synmi takej
         matere!“
   </p>
   <p>
    Reč Kukulievićova udrela do živého. No také pomery boly, že nemohla byť v Záhrebe
         tlačená, ale prostredníctvom Moysesovým uzrela svetlo sveta v Belehrade, kde druhý Slovák,
         Bohuslav Šulek, vydával za istý čas chorvátsky časopis Branislav.
   </p>
   <p>
    Do búrnych časov padol teda pobyt Moysesov v Chorvátsku. Jeho suspendovanie z
         cenzorského úradu, pravda, malo rozhodný mravný vliv na národnú stranu, jeho stálo kanoniu,
         na ktorú bol už navrhnutý. Pravda, on si nevšímal preterovania, ktoré mu donieslo tým
         väčšiu úctu u všetkých poctivých ľudí chorvátskych.
   </p>
   <p>
    Náš Slovák stal sa miláčkom chorvátskeho národa. Sám Ante Kukuliević-Sakcinsky, otec už
         spomenutého Ivana, bývalý poslanec chorvátsky do peštianskej magnátskej tabule roku 1832,
         od roku 1836 hlavný náčelník výučby v Chorvátsku, i proti peštianskej anatéme sveril
         Moysesovi prodirektorát akademie… Námestná rada v Pešti nechcela o tom nič počuť, ale starý
         Ante mal toľko moci a vlivu, že Moyses za dva roky pokojne úradoval i proti všetkým
         protestom z Pešti.
   </p>
   <p>
    Druhý protektor a ctiteľ Moysesov bol znamenitý záštitník ilyrizmu a vôbec národného
         pohybu chorvátskeho, biskup Georg Haulik, rodom Slovák, práve tak, ako sám Moyses. Haulik
         patrí k najužitočnejším, najčinnejším a najobetivejšim chorvátskym patriotom, ktorý venoval
         duchovným, humanitným i národným cieľom veľké sumy (150.000 zl. len na opateru milosrdných
         sestier). On zobúdzal v klerikoch národného ducha a povzbudzoval ich učiť sa slovanským
         jazykom, najmä ruskému, navštevoval sám ich deklamátorské večierky. Štedro podporoval
         literatúru i umožnil hodnou peňažnou obetou založenie chorvátskeho národného divadla.
   </p>
   <p>
    Podivná suďba, že po tretí raz stretáme sa so Slovákom, opisujúc zbežne dobu
         chorvátskeho znovuzrodenia, známeho pod menom ilyrizmu. Georg Haulik narodil sa v Trnave
         dňa 20. apríla 1788. Študoval v Trnave, Ostrihome a vo Viedni; roku 1811 stal sa kňazom,
         1814 konzistoriálnym notárom, 1820 tajomníkom primasovým, 1824 asesorom Ostrihomskej
         stolice, 1825 kanonikom ostrihomským. Roku 1830 vymenovaný bol za radcu pri uhorskom
         námestníctve a o rok pozdejšie za radcu pri dvornej kancelárii. V cirkevnej hodnosti stal
         sa roku 1832 veľprepoštom a roku 1837 biskupom záhrebským a kráľ. tajným radcom. Zvláštna
         suďba sviedla dovedna týchto dvoch Slovákov. Tak ako starší slovenský rodák v Záhrebe
         Haulik pod rameno chytil Moysesa, tak Moyses stal sa neskoršie prostredníkom povýšenia
         svojho protektora za arcibiskupa, o čom bude ďalej reč. Haulik je veľmi úctyhodný zjav v
         historii juhoslovanského pohybu, ktorým bol, pravda, tak zachvátený, že na svoje rodisko
         úplne zabudol. Aspoň v našom slovenskom živote niet nijakej stopy; možno podarí sa iným,
         mne nepodarilo sa najsť iného potyku, ako jeho známosť s Moysesom a Štúrom v Prešporku, s
         posledným počas snemu 1847 — 1848. No už to je zvláštnym zjavom, vidieť preláta Haulika v
         skromnej aule záhrebských klerikov, z ktorých jeden pred ním deklamuje Puškinovu báseň
         „Klevietnikam Rossii“ v pôvodine, a keď roku 1841 Ján Kollár navštívil Záhreb, v semináriu
         víta ho žiak českou rečou.
   </p>
   <p>
    Georg Haulik vyznačil sa potom roku 1848 dňa 4. februára, keď v magnátskej tabuli
         pozdvihol svoj hlas za Chorvátov. „Každý národ,“ povedal smelý Slovák veľkým pánom, „má rád
         svoju národnosť a pracuje na jej rozkvete. Dajte pokoj národnému citu, nevyzývajte odpor
         teraz, keď každý národ ujíma sa svojej národnosti a za jazyk svoj horlí. Proti odtrhnutiu
         stolíc Požegskej, Sriemskej a Verovitickej od Chorvátska protestujem. Nedráždite národ
         maďarčinou, ktorú tam ani učitelia nevedia!“ Toľko k charakteristike tohto priateľa nášho
         Moysesa.
   </p>
   <p>
    Haulik postavil sa už roku 1842 i politicky otvorene na stranu Ilyrov proti Maďarom pod
         vedením turopoľského grófa Antona Josipovića. Títo Turopoľci boli najsilnejšou oporou
         Maďarov v Chorvátsku. Hoci číri Chorváti, základom svojho zemianstva, podobne ako na našich
         zemianskych dedinách, smýšľali po maďarónsky, a keďže mali 570 hlasov, často rozhodovali v
         Záhrebskej župe. (Tak 9. decembra 1843 vyvolali veľký zmätok v Záhrebe, i krv tiekla;
         Turopoľci zabili jedného národného voliča a mnohých ranili. Nebezpečné rozbroje vyvolali
         títo ohlúpení a sfanatizovaní ľudia roku 1845. V Záhrebe volili stoličné úrady. Turopoľci
         nahrnuli sa, nie bez peštianskej agitácie, do Záhrebu, aby pomohli zvíťaziť na županský
         úrad maďarónovi Jozefovi Žuvićovi nad národným kandidátom Benkom Lentulajom. Turopoľci
         začali strieľať do ilyrskej strany, 29. júla 1845 zastrelili šestnástich, medzi nimi boli i
         ľudia znamenití, a poranili veľmi mnohých. To boly napred padajúce tiene z roku 1848.)
         Biskup Haulik bol vydal dňa 1.mája 1842 obežník duchovenstvu, aby podporovalo kandidatúru
         veľkého župana Nikolaja Zdenčaja, stojaceho na strane ilyrskej. Pred voľbou i pri voľbe
         udaly sa neporiadky, no vyvolený bol Zdenčaj. Maďaróni zúrili, a ako vždy, keď ich po
         prstoch klepnú, kričali za policiou a pomocou do Pešti. Preto vyslali z Pešti do Záhrebu
         cisárskeko komisára Jozefa Šiškovića, ktorý vykonal vyšetrovanie. Haulik, zastupujúci bána,
         bol tohto úradu zbavený a jeho miesto zaujal Haller, hlavný vinník suspendovania
         Moysesovho.
   </p>
   <p>
    Haulik ani teraz neopustil svojho rodáka: hoci Moyses ešte vždy patril do arcibiskupstva
         ostrihomského, biskup Haulik navrhol ho hneď roku 1842 za kanonika kapituly začesanskej,
         sídliacej vo Varaždíne. No námestná rada uhorská protivila sa tomuto povýšeniu, otáľala, až
         konečne Haulikovo odporúčanie vrátila pod zámienkou, že keď je Moyses suspendovaný
         hodnostár (cenzor) a vec jeho nie je ukončená, nijaké povýšenie miesta mať nemôže. Vec,
         pravda, tým nebola prekazená, len oddialená; prešla všetky možné fóra, až roku 1846 Moysesa
         na najvyššom mieste vzhľadom na jeho cenzorskú činnost za nevinného vyhlásili… Mal byť teda
         nazad uvedený do cenzorského úradu: no úrad medzi časom prešiel zpod kompetencie námestnej
         rady a pridelený bol bánovi.
   </p>
   <p>
    Na Moysesa čakala ešte i druhá nástraha: starého čestného Antona Kukuljevića naliehaním
         námestnej rady roku 1844 odstránili z úradu najvyššieho riaditeľa školského, a tým bol i
         Moyses vydaný intrigám početných nepriateľov peštianskych a budínskych. Námestná rada a jej
         študijné povereníctvo navrhlo odstrániť ho z úradu prorektora i profesora akadémie. Aby sa
         mohol lepšie brániť, Moyses žiadal o prepustenie zpod ostrihomskej arcibiskupskej diecézy a
         prestúpil do biskupstva záhrebského. Boj trval do roku 1847, v ktorom Moyses, zvíťaziac nad
         intrigou, vymenovaný bol jeho veličenstvom za kanonika kapituly záhrebskej. Dňa 19. októbra
         1847 inštalovaný za kanonika, v najbližšom kapitulskom konzistoriu vyvolený bol za vyslanca
         na uhorský snem, svolaný na 7. novembra 1847 do Prešporku. Ta odobral sa s chorvátskou
         delegáciou, pamätnou i pre našu bližšiu historiu časov predmeruôsmych. A tak zasa sblížil
         sa, osudom hnaný, ku korennej vlasti svojej, k hraniciam jemu takej milej národnosti
         slovenskej.
   </p>
   <p>
    Azda nebude zbytočné niekoľkými slovami zmieniť sa o pomeroch, ktoré panovaly u nás na
         Slovensku a vôbec v krajine koncom roku 1847, keď náš Moyses s chorvátskou delegáciou
         zjavil sa v neveľkom tereme krajinského domu v Prešporku, aby na sneme, svolanom na 7.
         novembra, zastupoval záhrebskú kapitulu a spolu i všetky záujmy chorvátskeho národa.
   </p>
   <p>
    Bezsporne, nad krajinou vial už silno nový, nebývalý duch. Hlavné známky nového prúdu
         boly dve: túžba po
    <span class="emphasis">
     <em>
      občianskej slobode
     </em>
    </span>
    , spojená s ústavným oslobodením
         Uhorska zpod priveľkej opeky Viedne, po druhé túžba
    <span class="emphasis">
     <em>
      národne znovuzrodiť
            sa
     </em>
    </span>
    , prelomiť voľnú cestu nacionalizmu, zatarasenú latinizmom i čiastočne
         germanizmom úradným.
   </p>
   <p>
    Historickou lžou je, že by sa zobudená časť slovenského národa bola postavila proti
         tomuto prúdu v princípe. Každý mi uzná, že jeden z hlavných bodov v programe občianskej
         emancipácie bol: zničenie urbáru. Slováci ústami svojich mysliacich ľudí už roku 1845 dali
         výraz emancipačným snahám. Pred snemom, dňa 8. októbra, v Národných slovenských novinách
         Ľudovít Štúr počal písať cyklus článkov:
    <span class="emphasis">
     <em>
      Naše nádeje a žiadosti k nastávajúcemu
            snemu
     </em>
    </span>
    . A čím počína opisovať nádeje svoje a registrovať svoje žiadosti?
         Kladie ako prvý bod: 1. „Urbárska služobnosť na našom pospolitom ľude ležiaca.“
         „Spravodlivosť,“ píše v 255. čísle spomenutých novín, „každému, teda i ľudu, ktorý u nás
         dosiaľ všetko robil, málo užil, a táto spravodlivosť sa mu prislúži, keď sa na budúcom
         sneme vysloví všeobecné a večité vykúpenie ľudu z urbárskej poddanosti, a to spôsobom od
         samej krajiny podujatým, najľahším, obecnému ľudu na najmenšiu ťarchu byť majúcim.“
   </p>
   <p>
    Podobne Štúr a celá slovenská národná strana bez výnimky horlila za urovnoprávnenie
         miest, ktoré boly odstrčené a spolu nemaly toľko práva, ako malá skupina zemianstva,
         žiadala primerané odanenie všetkých občanov. Toto posledné takto odôvodňuje sa v spomínanom
         článku (Slov. nár. noviny, číslo 228): „Čo sa neplatenia dane od zemianskych statkov týka,
         už sme vyrátali, že zemianstvo s duchovenstvom pol treťa razy viac statkov vládze, ako ľud
         obecný, a predsa na tomto všetka ťarcha krajinských daní leží, a zemianstvo nič neplatí.“
         Ďalej želá si Štúr zrušiť prednosť zemänov, že len oni krajinské úrady zastávať smeli. A
         tak môžeme ísť radom a presvedčiť sa, že slovenský patriot a politik hlboko nazrel do
         občianskych neshôd a bied, že slobodu ľudu žiadal už vtedy, keď sa Kossuthovi ešte o
         emancipácii urbárskych poddaných ani nesnívalo, ba keď ešte hlásal, že poddanstvo je fátum,
         osud, od ktorého niet vyslobodenia. Práve toho roku arciknieža Štefan, námestník kráľov,
         cestoval po Uhorsku a navštívil niektoré slovenské stolice. Všade našiel čistý
         patriotizmus, všade bol vítaný ako námestník uhorského kráľa… Na Slovensku pálili prvé
         dereše a vôbec neboli cudzí ničomu, čo súviselo s opravdivou slobodou či už občianskou a či
         štátoprávnou uhorskou.
   </p>
   <p>
    I druhá známka nového prúdu, zobudenie národné, živo zasiahla do slovenského života.
         Pravda, Slováci pod národnosťou nemohli inú rozumieť, len slovenskú. Historia povedomého
         zobúdzania slovenskej národnosti počína sa koncom osemnásteho stoletia. Budenie išlo
         pomaly, až tuhý nacionalistický náraz maďarský pohol i Slovákov k bystrejšiemu tempu a oni
         počali tiež národne cítiť, pravda, po slovensky. O tomto jasne a krotko vyslovil sa Štúr
         ešte dňa 14. sept. 1847 v článku
    <span class="emphasis">
     <em>
      Panslavism a naša krajina
     </em>
    </span>
    : „A už keď
         komu, teda národom europským spolu s Maďarmi náramne na tom záležať musí, aby sa Slovania
         stali osvietenými a slobodnými… Tento punkt pre vlasť našu je veľmi veľkej váhy… Ale
         povedzme pravdu, liberalizmus maďarský, ktorý podľa slov svojich zachytil sa osvetu a
         slobodu Uhorska dobývať, trpel dosiaľ veľkou ranou, ktorá ho v samom princípe zničovala,
         pred svetom do posmechu a u Slovanov do podozrenia a nenávisti uvádzala, a táto rana bola,
         že on osvetu a slobodu, za ktoré vraj bojuje,
    <span class="emphasis">
     <em>
      chcel mať výlučne len pre národ
            maďarský
     </em>
    </span>
    , bol teda liberalizmom na najväčšom stupni egoistickým a tyranským…
         My chceme byť doma, uvidíme, či nás Maďari ako domácich privítajú — a či nás i ďalej ako
         cudzích považovať budú. Považovať nás za cudzích budú, jestli i ďalej nám reč svoju
         natískať, do škôl našich ju uvádzať, z kostolov našich reč našu vyobcúvať, zo
         spoločenského, občianskeho života ju vytvárať, nám nadávať, každé naše najmenšie hnutie
         prenasledovať, lásku k národu nášmu odsudzovať, priateľov národa nášho od všetkého
         odstrkovať a nám i najšľachetnejšie zabraňovať budú. To napredok im hovoríme, a to je
         najmocnejšie naše presvedčenie, to je duch a vôľa veku nášho, že nás s národnosťou našou
         neutlačia…“
   </p>
   <p>
    V slovách týchto je zahrnuté všetko, čo Slováci želali si a čoho si neželali. Vidno z
         nich, že klebeta o ich retrográdnom nastrojení nemá najmenšieho základu. A obviňovanie o
         zpiatočníctve, tmárstve, pečovičstve, kamarilstve, antiliberalizme, to bola hlavná zbraň
         proti ľuďom, ktorí na shromaždení liptovsko-sväto-mikulášskom dňa 10. mája 1848 do
         rezolúcie, pred kráľa, snem a palatína predostrieť sa majúcej, v bode 9. napísali: „Právo
         voličstva a voliteľnosti nemá byť určované Rádom a Stavmi, ale duchom rovnoprávnosti, tak,
         aby každý, zločinom a výstupkami nezašpinený
    <span class="emphasis">
     <em>
      občan a obyvateľ uhorský, dvadsať
            rokov majúci, voliť a vyvoleným byť mohol
     </em>
    </span>
    .“ Teda žiadali všeobecné hlasovacie
         právo v tom najširšom smysle. To sa dnes pokladá za summum veľkodušnej slobodomyseľnosti a
         demokratizmu, a o tom sa liberálnemu Kossuthovi ani nesnívalo. Ale naozaj, Uhorsko nebolo
         ani vtedy, nie je ani dnes kultúrnou krajinou, ale čo sa týka perfídneho macchiavelizmu a
         lživej skazenosti, prevyšuje vysokokultúrne republiky talianske v dobe renesančnej. Týchto
         idealistických, ba až utopistických ľudí išli vešať preto, lebo svoje si žiadali. Ale,
         pravda, pre toho, kto mal hlad po cudzom, obrana svojho nebola po chuti. S prebúdzaním
         slovenského národného citu rástol i maďaromanský furor, ktorý chcel razom pohltiť
         nemaďarské národnosti za cenu „občianskych slobôd“, ktoré vraj maďarský národ všetkým
         daroval. Nepomysleli, že strata národnosti je milión ráz bôľnejšia, ako strata občianskej
         slobody. Občiansku slobodu utratenú môže prinavrátiť jeden šťastný moment, jedno rozrúcanie
         bastily — ale stratu národnosti nenavráti ani hrdinstvo, ani obeť, ani more krvi; raz
         stratená nevydobyje sa nikdy.
   </p>
   <p>
    Náklonnosť dvora, priazeň arcikňaza Štefana,
    <sup>
     [
     <a class="footnote" href="#ftn.d56e299" name="d56e299">
      2
     </a>
     ]
    </sup>
    dňa 12. novembra 1847 vyvoleného za palatína, renegátsky prúd nielen na Hornom
         Uhorsku, ale i v Chorvátsku, maďarská prísaha palatínova, plášť liberalizmu, do ktorého
         vedeli sa zaodieť Maďari, výlučne arogujúc si túto novú tógu — to všetko zdalo sa
         oprávňovať ich nielen absolútne nevážiť si nemaďarských obyvateľov krajiny, ale i na istý
         pokus pomaďarčiť celú krajinu, nevynímajúc ani kraje chorvátsko-slavonské. Toto ukázalo sa
         dosť skoro na novom sneme. Dňa 11. decembra predložený bol návrh o uhorskom štátnom
         občianstve, ktorého 3. § znel: „Pre dosiahnutie práva občianskeho žiada sa… b) aby občan
         maďarskú reč znal.“ Keď proti tomu Metel Ožegović menom Chorvátska protestoval, odsekol mu
         Kossuth doslovne:
    <span class="emphasis">
     <em>
      „Pod uhorskou korunou uznávam len jeden národ, a tak Chorváti
            nemajú čo protestovať.“
     </em>
    </span>
    Keď už tak odvetili Chorvátom, ľahko si predstaviť,
         čo zamýšľali so Slovákmi, ktorí nemali za sebou samostatné štátne právo, ako Chorváti, ani
         takých obrancov, ako Ožegović, Moyses, Haulik — ale naopak, takých divých renegátov, ako
         bol vtedajší vyslanec trenčiansky Kubica, ktorý dňa 18. decembra v 27. zasedaní snemu
         povedal, že na rozkaz vysielateľov svojich nevidí ešte maďarčinu dosť poistenú; „že, hoci
         neprináleží
    <span class="emphasis">
     <em>
      medzi tých šťastných obyvateľov vlasti, ktorí v národnej reči spolu i
            svoju reč materinskú majú
     </em>
    </span>
    , predsa neverí, že by ústava rozkvitať mohla, kým
         sa maďarská reč vo všetkých pomeroch pospolitého života dokonale nerozšíri.“ Teda
         uznávajúc, že materinská jeho reč je slovenská, za národnú pokladá maďarskú, ako by jeho
         mať, po slovensky hovoriaca a jeho hovoriť učiaca, neprináležala k národu slovenskému! Za
         šťastných synov vyhlasuje rodených Maďarov, seba teda za nešťastníka, že ho sladká mater
         učila po slovensky, že ho porodila ako Slováka! V skutočnosti tu väzí priepasť odrodilskej
         podlosti a nízkosti charakteru, že príde zaplakať nad úbohým národom, ktorý na tele svojom
         vyplekal takých ľudí! Prichodí zaplakať nad matkou a jej životom, jej prsami, na ktorých
         odkojila dieťa, verejnou pohanou urážajúce materinské jej bôle pred celou krajinou! Reč
         svoju tento renegát zakončil návrhom, aby všetky úrady, súdy atď. len maďarsky úradovaly,
         aby kráľovských princov maďarsky vychovávali, aby všetci úradníci v Chorvátsku vedeli po
         maďarsky, aby len Maďari mohli byť dôstojníkmi pri armáde v Uhrách. Už vtedy Olgyay,
         vyslanec prešporský, žiadal, aby obradné knihy pravoslávnej cirkvi do maďarčiny preložili a
         len po maďarsky dovolené bolo Bohu slúžiť.
   </p>
   <p>
    Takáto dusná atmosféra panovala hneď na počiatku snemu, do ktorého zavítal Štefan Moyses
         a s ním po duchu príbuzný Ľudovít Štúr, ako vyslanec mesta Zvolena, vyvolený na zvolenskom
         mestskom dome dňa 30. októbra 1847. Poznamenávame, že okrem teroru, ktorý panoval dnu, bol
         ešte druhý teror: ulice, opanovanej jurátmi a patvaristmi, ktorí boli hlavnou gardou
         Kossutha a ktorí svojím krikom v snemovni, serenádami, prípadne mačacinami tamvon opanovali
         mesto i snem. Štúr vystúpil prvý raz rečou, zastávajúc práva miest, a hovoril tak dôrazne,
         že Kossuth celý rozjarený vystúpil proti nemu s filipikou, plnou advokátskych bombastov, a
         končil tým, aby sa mestám práva a hlasy nedaly. Hľa, aký zjav: z retrográdstva
         upodozrievaný Slovák zastáva práva miest, a liberál Kossuth ich potlačuje, vysloviac
         medziiným „liberálnu“ zásadu, že „stav ľudu poddanského je osud“.
   </p>
   <p>
    Neviem a nikde najsť nemôžem, aké stanovisko zaujal Moyses v tejto borbe skromného
         vyslanca Zvolena s celým snemom, a či vôbec oboznámil sa osobne so Štúrom. Ale pri veľkej
         vnímavosti a čulosti Štúrovej nedá sa myslieť, že by nebol hľadel prísť do stykov s
         Moysesom, keď, ako známo, s Chorvátmi udržoval bratské styky. Pravda, Chorváti a s nimi i
         zástupca záhrebskej kapituly nemohli hovoriť o tých otázkach, ktoré práve Štúr na sneme
         posudzoval. Chorváti pri veľkej debate o maďarčine bránili len svoje Trojjediné kráľovstvo,
         a sám Ožegović pri návrhu, aby maďarčina bola podmienkou pri udeľovaní uhorského
         občianstva, dňa 11. decembra povedal: „Žiadam, aby známosť reči maďarskej len na hranice
         Uhorska obmedzená bola“, a tým zadal národné práva nemaďarských národov v hraniciach
         vlastného Uhorska. Politická chyba to nebola, no bola istá chladnosť oproti prirodzeným
         spojencom, Slovanom uhorským. Lenže vtedy Chorváti ešte nemohli vedieť, ako ďaleko poženie
         Kossuth panmaďarskú politiku, a ešte vždy kochali sa nádejou obrániť nielen svoje
         municipálne práva a chorvátsky jazyk, ale i autonomiu Trojjediného kráľovstva.
   </p>
   <p>
    Podobne ani Moyses neohlásil sa za Štúra. Prvý raz vystúpil Moyses dňa 7. januára 1848,
         pravda, tiež pri debate o maďarčine, a tak prostredne na pomoc jedinému čestnému obrancovi
         národných práv vo vlastnom Uhorsku, Ľudovítovi Štúrovi.
   </p>
   <p>
    Kossuth i teraz zúril svojím ultramaďarizmom. Hneď na počiatku 14. zasedania vystúpil s
         pozitívnym návrhom, aby jediným jazykom výučby bola maďarčina. Chorvátom a Slovincom
         udeľuje šesťročnú lehotu oddnes, v ktorej ešte budú smieť úradovať a učiť sa — po latinsky
         (milosť!). Protestuje proti výrazu „pripojené čiastky“ (partes adnexae), ktorý je len
         hračkou. Prímorie nie je nič iného ako maďarská zem. No dovoľuje, aby sa maďarské pečate
         predbežne nemusely užívať v stoliciach: Záhrebskej, Krížovskej a Varaždínskej. Odvetil mu
         Metel Ožegović, protestujúc, aby sa Slavonsko menovalo „stolicami“ maďarskými, protestuje,
         že Prímorie malo by sa odtrhnúť od Chorvátska. Na slová, že „Chorvátska nieto“, lebo jeho
         časť stonie pod Turkom a Slavoniou sa nazýva, poznamenáva, že pod Slavoniou vyrozumievaly
         sa často i Chorvátsko i Dalmácia.
   </p>
   <p>
    Tu ohlásil sa Anton Josipović, gróf turopoľský, vulgo „turopoľským komešom“ zvaný. Tento
         pán v Chorvátsku hral úlohu Kossuthovho hastroša a bol jediným typom chorvátskeho renegáta
         a maďaróna, ktorý kričal, že je on „chorvátsky Maďar“, práve tak, ako u nás máme také
         hermafroditské potvory, ktoré menujú sa „tótajkú magyarok“. On osvojil si ako papagáj známy
         a často opätovaný výrok Kossuthov: „Kde sú tie vaše municipálne práva? Ja neznám, kde leží
         chorvátske kráľovstvo, znám len chorvátske stolice, ktoré patria nám Maďarom, patria pod
         korunu!“ Tak i teraz vystúpil proti Ožegovićovi v duchu svojho pána. „Ľutujem, že
         Chorvátsko nie je zastúpené,“ hovoril turopoľský komeš, „teraz by bola príležitosť
         sjednotiť ho cele s Uhorskom.“ I počal známe remeslo všetkých renegátov: denunciáciu: „V
         Chorvátsku sú dve stránky, jedna konzervatívno-ilyrská a druhá maďarsko-chorvátska. Prvá sa
         chváli, že chce národnosť zachrániť, ale nie chorvátsku, veď, hľa, sama menuje sa ilyrskou,
         teda ešte i meno zahodila. Pri strane opravdu chorvátskej bojuje maďarsko-chorvátska, ktorá
         chce sa sjednotiť s Maďarmi a ostať pod uhorskou korunou. Vodcovia ilyrskej, strany nemajú
         náklonnosti k národnosti chorvátskej, tak na príklad v jednom kláštore, ktorý je pod
         dozorom záhrebskej kapituly, silno ilyrskej, vyučujú deti po nemecky; druhý náčelník je
         cudzinec, ani po chorvátsky nezná; tretí bol Chorvát, ale stal sa Ilyrom. Vláda potlačuje
         maďarsko-chorvátsku stranu.“ Ako vidno, cele ako u nás, len treba postaviť namiesto slova
         „ilyrský“ slovo „panslávsky“. Zrada a spreneverenie má všade tie isté zbrane.
   </p>
   <p>
    Rečou Josipovićovou bol napadnutý biskup Haulik a kapitula. Moyses vstal a svojím tichým
         spôsobom bránil biskupa Haulika proti nápadom a denunciáciam turopoľského grófa. Kroky
         biskupa sú vysoko nad kritikou pána grófa: záhrebský biskup nosí na srdci výchovu mládeže;
         on nielen slovom stará sa o vzdelávanie mládeže, ale i skutkom, keď na výchovu chorvátskej
         mládeže obetoval vyše stotisíc zlatých. Pravda je, že predbežne prijal Nemky za učiteľky,
         lebo dosiaľ kvalifikovaných Chorvatiek nieto, a deti nemôžu čakať, až tiež biskupom
         založený ústav hotové už kandidátky vypustí. Na túto dôkladnú, miernu, ale pritom pre grófa
         turopoľského zahanbujúcu odpoveď nič iného nevedeli, len zasa maďarčinou šermovať. „Mal
         Maďarky pozvať!“ kričal torňanský vyslanec Zsarnay, a Josipović ešte raz tvrdil že on je
         nie Slovan, ale že je chorvátsky Maďar.
   </p>
   <p>
    Rozumnými dôvodmi bojovať proti týmto strešteným ľuďom bolo nemožné. I Štúr uznával
         bezvýslednosť svojho snemovania, no aby uspokojil svoje svedomie, odhodlal sa ešte zostať
         tak dlho, pokým to len možné bolo bez nebezpečenstva života.
   </p>
   <p>
    Moyses, ako odbavil chorvátskeho renegáta dňa 7. januára, tak výborne zavrátil
         slovenského odrodilca, trenčianskeho vyslanca Kubicu, dňa 10. januára. Tento krátky pán
         vôbec rozrečnil sa a, ako obyčajne každá lokajská príroda, bol kossuthovskejším, ako sám
         Kossuth, hoci to bola ťažká úloha. Zamiešal sa i do chorvátskej otázky. Išlo v 32. zasedaní
         o to, či vzhľadom na uvedenie maďarčiny má sa urobiť výnimka so stolicami Záhrebskou,
         Krížovskou a Varaždínskou. Ožegović veľkou rečou zastával právo národnej reči v Chorvátsku
         a protestoval proti všetkým jazykovým násilenstvám v kráľovstve, zastával právo chorvátske
         na Prímorie a Rieku.
   </p>
   <p>
    Náš Kubica, s materinským jazykom slovenským, ale národnosťou maďarskou, počal horliť za
         Kossuthov návrh, ba ešte i za jazyk taliansky v Prímorí! (Renegátovi je milšia hoci
         harkabúzština, len nie reč materinská.) Na dôvody chorvátskych vyslancov, dokazujúcich
         chorvátske právo na chorvátsko-slavonské teritoria, pán Kubica múdre poznamenal, že
         slavonské stolice pripojené boly k Chorvátsku len k vôli celosti krajiny uhorskej. Čo sa
         týka mena, je za to, aby pripojilo sa pomenovanie „krajina chorvátska“! K vyslancom
         chorvátskym vyslovuje prosbu, aby so svojimi nárokmi nevystupovali v mene Chorvátska tam,
         kde sa ho to netýka, a
    <span class="emphasis">
     <em>
      aby mali na zreteli, že Chorváti sú tá šťastná haluz
            slovanského pňa, ktorá si ústavu a slobodu zadržala pomocou Maďarov. O tom sa môžu
            presvedčiť, keď pozrú na dolno-dunajské kraje
     </em>
    </span>
    . Rozumel Slovanov pod tureckým
         jarmom.
   </p>
   <p>
    Toto slovensko-maďarónske haraburdenie pohlo mlčanlivého Moysesa ozvať sa. Jeho urážala
         trenčiansko-maďarónska neznalosť renegáta o historickej suďbe slavonských stolíc. Preto mu
         prísne odvetil, že
    <span class="emphasis">
     <em>
      je nepravda
     </em>
    </span>
    , že by roku 1722 bolo žiadalo sa
         pripojenie slavonských stolíc k Uhorsku, lebo vtedy len o tých čiastkach bola reč, ktoré za
         Sávou Francúzi boli zaujali a ktoré do roku 1723 stály pod nemeckým zákonom. Na poznámku
         Kubicovu, že by Chorváti boli jedinou haluzou slovanskou, ktorá svoju ústavu zachránila,
         poznamenáva: nie Maďari zachránili chorvátsku slobodu, veď i dnes na ňu siahajú, rušiac
         historické práva národnosti chorvátskej. Námahy chorvátskeho národa i dnes ta idú, aby si
         zachránil ústavu,
    <span class="emphasis">
     <em>
      ale na základe národného chorvátskeho jazyka
     </em>
    </span>
    .
   </p>
   <p>
    Tu už Moyses i pred krajinou smelo vystúpil ako odhodlaný národovec, čo v tie časy bolo
         už dielom veľmi nebezpečným. Reč Moysesova, ktorou znosil slovenského renegáta, mohla Štúra
         len upevniť v úmysle spustiť svoju večne pamätnú reč, už nielen za občianske a politické
         práva miest a urbariálnych poddaných, ale za národné, jazykové práva národa slovenského.
         Stalo sa to dňa 15. januára na 15. krajinskom zasedaní snemu, bezprostredne po treťom
         vystúpení Štefana Moysesa na uhorskom sneme.
   </p>
   <p>
    Reč išla ešte vždy o maďarčine, ktorá stala sa v celom ústavnom a snemovom živote
         kardinálnou otázkou, okolo ktorej sa všetko krútilo, lebo s ňou bolo spojené panstvo
         koterie nad národmi, spojenými pod korunou sväto-štefanskou.
    <sup>
     [
     <a class="footnote" href="#ftn.d56e343" name="d56e343">
      3
     </a>
     ]
    </sup>
    Ožegović v skvelej reči bránil národný jazyk proti natískaniu maďarčiny, ktorej
         dostalo sa zadosťučinenia, že práve dnes znela z úst kráľa a s výšiny trónu. Prečo majú
         teda Maďari iných sácať do smútku, keď sami plávajú v radostiach. Slobody a práva
         pripojených kráľovství sú zabezpečené kardinálnymi zákonmi vlasti a vždy boly rešpektované.
         A teraz chcú, aby sme my Chorváti po maďarsky si dopisovali s vládou a uhorskými
         vrchnosťami. Tu vidieť cieľ zničiť národnosť chorvátsku práve vtedy, keď národ si jazyk
         svoj uvádza do života.
    <span class="emphasis">
     <em>
      Od národa maďarského, ktorý tak horlí za svoju národnosť,
            dá sa očakávať, že bude konať podľa toho: „mne tak, ako tebe“ (quod uni justum, alteri
            aequum), a bude si vedieť šetriť horlenie Slovanov a Chorvátov za svoju národnú
            reč.
     </em>
    </span>
   </p>
   <p>
    Po reči turopoľského grófa, urgujúceho uvedenie maďarčiny do Chorvátska, „lebo“, vraj,
         „tam panujú neporiadky“, vystúpil Štefan Moyses.
   </p>
   <p>
    Moyses zastával náhľady predstaviteľa pripojených krajín, Ožegovića, a myslí, že na
         základe 2. bodu zák. z r. 1844 Stavy a Rady ani rozdiel robiť nebudú medzi tým, čo sa vo
         veciach pripojených kráľovství spoločne ustanovilo, ani že nebudú pochybovať o ich právach.
         Na tie ničím nepodopreté náhľady, že by sa pripojené krajiny odvolávaly len na nehodnoverné
         dielo a záväzky Tomáša Spalatského, Moyses poznamenáva, že spojené krajiny v úžitku práv
         svojich boly, ba že tie práva i sami Maďari bránili. Pripojené kráľovstvá maly municipálnu
         postať v správe, v súdoch, vo financiach, daniach ešte prv, než sa k Uhorsku pripojily.
         Táto samostatnosť a autonómnosť bola prízvukovaná nielen v časoch mieru, ale i vo vojne.
         Tak Ištvánfy, opisujúci bitku babočiansku, hovorí takto:
    <span class="emphasis">
     <em>
      „A tak grófovi
            Zrínskemu, že je náčelníkom Ilyrie, podľa starej obyčaje vojenskej, patrí právo i
            povinnosť prvé pluky do vojny viesť!“
     </em>
    </span>
    Rečník žiada, aby sa jednej čiastke
         koruny nekládly prekážky,
    <span class="emphasis">
     <em>
      keď chce kráčať k hlavnému cieľu ľudstva
     </em>
    </span>
    .
   </p>
   <p>
    „Ciele ľudstva!“ aké ďaleké ony boly rozfanatizovanej, panovitej čeliadke, ktorá pod
         Kossuthovým vodcovstvom každým dňom opanúvala snem.
   </p>
   <p>
    Bezprostredne za Moysesovou rečou vystúpil Štúr so svojou, pre vtedajšie pomery
         krkolomne nebezpečnou rečou, dostatočne známou slovenským čitateľom. Bola to prvá, hoci
         nevyzývavá obrana slovenskej národnosti, pred verejným fórom ústne prednesená. Štúr bránil
         materinskú reč v ústach školských detí, teda právo také prirodzené, že je vlastne smiešno
         ho brániť. Áno, smiešno medzi ľuďmi, prístupnými rozumu a citu ľudskému. No obojeho nebolo
         na uhorskom sneme roku 1847 — 48 oproti národom nemaďarským. Štúr potom ešte dva razy
         vystúpil verejne na sneme, raz dňa 6. marca v 69. okr. zasedaní na obranu urbarialistov, na
         ktorých leží 21,000.000 zl. ťarcha, druhý a ostatný raz na prahu katastrofy, dňa 13. marca
         v 74. zasedaní na obranu miest… Moysesova i jeho úloha bola skončená. Deň 14. marca
         pretrhol ich parlamentárnu činnosť. Kossuth v 75. zasedaní zvestoval pád Metternicha. Snem
         vyvolil a poslal zvláštne vyslanstvo do Viedne, ktoré dňa 18. marca vrátilo sa s „hotovou
         poukázkou na revolúciu“.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e208" name="ftn.d56e208">
        1
       </a>
       ]
      </sup>
      „De municipalibus juribus et statutis regnorum Dalmatiae, Croatiae et Slavoniae“
               (1830).
     </p>
    </div>
    <div class="footnote">
     <p>
      <sup>
       [
       <a class="para" href="#d56e299" name="ftn.d56e299">
        2
       </a>
       ]
      </sup>
      Táto priazeň k Maďarom skoro sa ukázala. Svoju okružnú cestu začal od Jásberíňa;
               na parádnom obede, usporiadanom hlavným kapitánom, pil z Lehelovej trúby, prijal od
               čikóšov bič, pastiersku palicu, kulač, mešec na dohán a barana. Toto všímanie si
               národných maďarských predmetov veľmi rozohnilo a oduševnilo Maďarov.
     </p>
    </div>
    <div class="footnote">
     <p>
      <sup>
       [
       <a class="para" href="#d56e343" name="ftn.d56e343">
        3
       </a>
       ]
      </sup>
      Koteria je jediný pravý výraz, lebo by bolo obrazením maďarského národa svaľovať
               naň celú vinu. Maďarizmus, maďarčina boly len zástavy, pod ktorými plavili sa
               dobrodruhovia všetkých národov, medzi nimi i Židia, ktorí už vtedy prepínali v
               šovinizme maďarskom, hoci ich Maďari, nakoľko len mohli, odkopávali. Tak na pr.
               vyslanec vesprímsky, Sebestyén, nechcel pripustiť Židov do krajiny, veď sa i tak
               úžasne množia. V Pápe bolo roku 1784 len 84 Židov, a dnes (1847) je ich vyše 6000.
               Károlyi, peštiansky vyslanec, hrozí sa, že je v Pešti už 16.000 Židov, a že najviac z
               úžery žijú. Szemere ich bránil, ale len preto, že sa
      <span class="emphasis">
       <em>
        „maďarskej národnosti
                  horlive zaujímajú“
       </em>
      </span>
      . No Domokoš 21. januára 1848 priamo povedal: „Od
               stvorenia sveta nestal sa ani jeden väčší zločin, pri ktorom by Židia neboli mali
               hlavnú účasť. S nimi vedeli si rady iba faraón a ruský cár. Židovský boh je zlato.
               Keď Rím zaujal Jeruzalem, rímsky básnik Enius povedal: „O utinam nunquam Judaea
               subacta fuisset“, lebo videl, čo doniesli podmanení Židia do Ríma.“ No Židia i tak
               držali sa za atily maďarské.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e370">
       </a>
       II
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    K charakteristike pohybov roku 1848 hovorí Johannes Scherr: „Duobus litigantibus tertius
         gaudet“, hlási staré príslovie. Medzitým čo dvaja čestní obrovia, monarchizmus a
         demokratizmus, na smrť a na život statočne jeden proti druhému bojovali, piadimužík
         konštitucionalizmus stál na strane a smial sa škodoradostne. Keď už títo junáci krvácali z
         tisíc rán a smrteľne unavení ležali na bitevnom poli, prišiel milý chabý
         konštitucionalizmus, aby
    <span class="emphasis">
     <em>
      oboch vyraboval
     </em>
    </span>
    .“
   </p>
   <p>
    Áno, tak povstal hermafrodit, ktorý sa menuje ústavnosť, pred ktorým nás nútia kľakať
         ako pred modlou a obetovať mu krvavé obete. Obojetný, bezcharakterný, luže, že iba v ňom je
         šťastie národov. Pred monarchizmom raz plazí sa, raz vyjednáva s ním menom demokracie, aby
         bol i vlk sýty i baran celý. Túto obojetnosť, a s ňou spojenú faloš národy ešte dosť silno
         obanujú. No maďarský konštitucionalizmus okrem bied a nesrovnalostí, už v kolíske mu
         vštepených, chorel ešte na jednu strašnú chorobu, na skutočnú paralýzu. Na výlučný
         maďarizmus. Maďarizmus, personifikovaný v Kossuthovi, rečnil menom slobody a samourčenia,
         opätoval francúzske frázy o rovností a bratstve, o ústavnosti a práve, o slobode a
         samostatnosti, štátnosti a neodvislosti, ale len pre 5,500.000 Maďarov, medzitým čo v
         krajine podľa vtedajšej štatistiky bolo 1,155.000 Nemcov, 6,155.600 Slovanov a do 2,000.000
         Rumunov. Teda obyvateľstvo v „krajine Maďarov“ bolo vo veľkej väčšine nemaďarské, ale tomu
         ani len kosť nehodili, keď Maďari jedli tučnú pečienku. Kossuth temer po komediantsky
         dráždil Slovanov. „Tento namyslený človek,“ píše Scherr, „bol Maďar v najvyššej potencii,
         alebo, lepšie rečeno (súc rodom Slovák), hral sa na superlatívneho Maďara, a drapiroval
         svoj maďarizmus kosmopolitickým frázovitým závojom. Nemci dali sa oklamať, ale Slovani
         prehliadli cez frázovitý závoj a videli namiesto slobody len železno-egoistický
         maďarizmus.“
   </p>
   <p>
    Pravda týchto slov nedá sa ničím podvrátiť. Ukázalo sa, že
    <span class="emphasis">
     <em>
      priamo ideálny
            konštitucionalizmus
     </em>
    </span>
    , ktorý je vložený do zákonov, povstalých v mesiaci
         februári a marci roku 1848 na prešporskom sneme, ani na vlások neustúpi najzvrhlejšej
         tyranii a najdivšej demagogii vzhľadom na popieranie ľudských práv, na otročenie národov. I
         pri idealizme zákonov z roku 1848 (sloboda tlače, zodpovednosť ministerstva, snem, zrušenie
         „Rádov a Stavov“, volebné právo, všeobecné daňovanie, zrušenie urbáru, roboty, dežmy,
         panských súdov, desatiny a aviticity, sloboda učenia, rovnoprávnosť náboženstva atď.).
         Kossuth odpovedal deputácii Juhoslovanov menom maďarského ministerstva, že uznanie
         rovnoprávnosti ich jazyka nemá miesta,
    <span class="emphasis">
     <em>
      „lebo v obvode uhorského štátu jestvuje
            oficiálne len jedna národnosť, národnosť maďarská, a vláda že bude vedieť silou potlačiť
            opovážlivosť každého kmeňa, ktorý chcel by si arogovať národné práva“
     </em>
    </span>
    . Ako
         zrejme vidieť, je to už nie politika, ale — paralýza. Tak hovorí minister menom celého
         ministerstva k národom, a len jedna vlastnosť jeho reči je dobrá, že prezrádza tajnosť
         všetkých maďarských štátnikov a tým osvetľuje situáciu. Dnes, i pri nemravných floskulách
         deákovského zákona z roku 1868 o rovnoprávnosti, platia v živote brutálne, ale otvorené
         slová Kossuthove.
   </p>
   <p>
    Týmto krátkym odbočujúcim úvodom chcem len označiť atmosféru v Prešporsku, v ktorej
         ďalej dýchať nebolo možné ani Moysesovi s chorvátskou delegáciou, ani osamelému Štúrovi, a
         ospravedlniť ich odchod z Prešporku pred zakončením snemu. Chorváti nahliadli, že so
         všemohúcim Kossuthom a jemu otrocky oddaným snemom nijaký kompromis nie je možný, a Štúr
         bol každú minútu v nebezpečenstve bez osohu a potreby byť zahlušeným na ulici fokošom
         opilého a do besnoty sfanatizovaného juráta.
   </p>
   <p>
    Fanatizmus v Prešporku vzrástol, keď deputácia snemu, vyslaná do Viedne, vrátila sa s
         triumfom do Prešporku dňa 18. marca. Kossuth s balkóna hostinca „U zeleného stromu“ rečnil
         mase, shromaždenej na promenáde. On zvestoval pád absolutizmu, narodenie rakúskej ústavy a
         dar, prinesený z Viedne — ministerstvo pod predsedníctvom grófa Ľud. Batthyányiho…
   </p>
   <p>
    Moyses vrátil sa cez Viedeň do Záhreba, Štúr šiel do Viedne a Prahy pracovať za svojich.
   </p>
   <p>
    Keď Moyses vrátil sa do Záhreba, tam už dul celkom iný vietor, ako v krotké časy, keď
         chorvátska delegácia usilovala sa koncom roku 1847 a začiatkom 1848 brániť historické a
         jazykové práva Chorvátov menom uhorského patriotizmu v nádeji na modus vivendi. Maďari išli
         do takých výstredností, že keď na Slovensku začali so štatáriumom,
    <span class="emphasis">
     <em>
      splnomocniac
            slovenských najpodlejších renegátov a politických Huronov šibenice stavať, vešať,
            väzenia plniť
     </em>
    </span>
    , súčasne išli Chorvátsko historicky i národne znivočiť. Ukázalo
         sa, že všetky reči marcovské i predmarcovské o liberalizme, rovnosti, slobode boly iba
         cafrangy, požičané z módneho magazína Europy, ale pod nimi bol holý egoistický, hrabivý a
         tyranský maďarizmus; nahý murín obliekol si frak a chcel, aby svet myslel, že je
         civilizovane oblečeným švihákom.
   </p>
   <p>
    Sám ultra-šovinistický Michal Horváth uznáva (Magyarország függetlenségi harczának
         története, 1871, str. 110), že „maďarský národ medzi búrkami minulého roku obrazil slušnosť
         (méltányosság), ktorú mal mať oproti chorvátskemu národu ako slabšiemu“. Maďari že preto
         prestúpili hranice slušnosti, lebo ich vo Viedni hatili vo vývine maďarskej národnosti.
         Lenže už nebola reč o „slušnosti“, ale o práve a spravodlivosti. V Záhrebe utvoril sa pod
         vodcovstvom Gaja „národný odbor“ na obranu chorvátskej národnosti, tento svolal
         shromaždenie, na ktoré boli povolaní zástupci zo Slavonie a Dalmácie. Shromaždenie bolo 25.
         marca. Shromaždenie vykričalo Jozefa Jelačića za bána, poslalo do Viedne vyslanstvo, majúce
         na čele Haulika, Moysesa a Gaja, ktoré malo vykonať potvrdenie bána, privtelenie
         chorvátskych zemí (Dalmácie a Vojenskej hranice) k Chorvátsku a osamostatnenie Chorvátska
         od Uhorska so zvláštnym snemom. Zriaďujúci snem mal byť svolaný na 1. mája do Záhreba.
         Okrem toho vyslanstvo malo žiadať zodpovedné ministerstvo, uvedenie chorvátskeho jazyka do
         správy, súdov a škôl, univerzitu v Záhrebe, slobodu tlače, každý rok snem, raz v Záhrebe,
         druhý raz v Osieku a tretí raz v Zadre alebo Rieke.
   </p>
   <p>
    Kossuth všetko toto vykričal za vzburu niektorých ctibažných revoltantov. No veci
         dostaly seriózny obrat, keď kráľ ešte pred príchodom vyslanej chorvátskej degutácie
         Jelačića vymenoval dňa 23. marca za bána Chorvátska a Slavonie, bez vedomia
         ministrapredsedu Batthyányiho. Maďarské ministerstvo natiahlo druhé struny: hovorilo o
         bratstve, o úplnom vyrovnaní ohľadom na národnosť, a pozvalo bána Jelačića, aby sa
         ustanovil do Pešti do 10. mája. Ale už bolo neskoro. Jelačić mal v rukách celú štátnu a
         vojenskú moc, sľubom peštianskym neveril a opieral sa o Viedeň, ktorá sa bola naľakala
         kossuthovského radikalizmu, vždy jasnejšie ukazujúceho vôlu prejsť k absolútnej
         samostatnosti štátnej. Chorvátske vyslanstvo, prijaté kráľom dňa 31. marca, prinieslo domov
         radostné zvesti. Cisár a kráľ Ferdinand v prípise na biskupa Haulika z 2. apríla sľubuje
         vyslanstvu „chorvátsku národnosť a municipálne práva vždy hájiť a brániť, všetko, čo s
         prísahou kráľovskou sa srovnáva, povoliť, spravodlivé prosby a žiadosti vyplniť, snem
         svolať“. Len ohľadom času svolania snemu kráľ odkazuje vyslanstvo na dvorného a
         námestníckeko kancelára Szögyényiho. Dňa 5. apríla prišiel do Viedne i bán Jelačić. Viedeň
         vrela slovanským živlom, lebo vtedy boly tam vyslanstvá Poliakov i Čechov a viac Slovákov.
         Gaja študenti nosili na rukách, a to i nemeckí.
   </p>
   <p>
    Ako sa veci premenily, keď dňa 12. apríla Ferdinand zatváral prešporský snem v
         prítomnosti arcikniežaťa Franca Jozefa, potom keď zákonom z roku 1848 udelil sankciu,
         nepatrí do rámu tejto úvahy. Moyses sám na nasledujúcich búrnych dejoch ako kňaz nemal
         vynikajúcej účasti, no nová éra pod Jelačićom nenechala ho pri pokoji a pri tichom
         pedagogickom účinkovaní. Jelačić osnoval takzvanú „Banskú radu“, ktorá mala päť sekcií a
         spravovala všetky veci Chorvátska a Slavonska; za predsedu jednej vymenoval Štefana
         Moysesa, hoci sa Moyses vzpieral prijať také zodpovedné miesto, a skutočne mal ťažké
         položenie. Ale Jelačić vedel, aká veľká organizačná sila väzí v tomto jemu tak milom
         Slovákovi. Nie dosť na tom, záhrebský biskup Haulik k štátnej ťarche privalil mu ešte novú,
         keď ho vymenoval dňa 1. októbra za rektora seminára a spolu direktora fondu deficientov.
   </p>
   <p>
    Takým činom náš verný, ľud svoj milujúci prelát neprišiel do priameho styku s
         udalosťami, ktoré sa odohrávaly r. 1848/49 na Slovensku. Keď Hurban v júli 1848 prišiel do
         Záhreba hľadať bratskú pomoc u Chorvátov pre Slovensko a činnosť slovenských, národ svoj
         brániacich patriotov, Moyses mu bol po ruke a uviedol ho do kruhov politických dejateľov,
         umožnil mu pamätnú reč na chorvátskom sneme, ktorou ohnivý vodca slovenský tak oduševnil
         Chorvátov, že uzavreli Maďarom položiť medzi podmienkami vyrovnania a mieru, aby väzeniami
         mučení Slováci boli pustení na slobodu a celý slovenský národ stal sa účastným tých istých
         práv, ktoré požívajú Maďari. Snem uzavrel sostaviť príhlas k Slovákom. Hurban 20. augusta
         ťažko ochorel, Moyses dal ho previezť do svojho bytu a liečiť svojím domácim lekárom, tak
         že 26. augusta mohol uzdravený cestovať ďalej do Slavonie a do Karlovca k Srbom.
   </p>
   <p>
    „Inter arma silent Musae“, a to isté platí nielen o múzach, ale i o ľuďoch, povolaných v
         časoch mieru dávať umom svojím najšľachetnejšie impulzy svojmu národu. Nie každému človeku
         dané je rútiť sa do huriavku náruživostí, do borby chlap proti chlapovi; v krvavých časoch,
         ktoré nasledovaly po zavraždení kráľovského komisára Lamberga na peštianskom reťazovom
         moste dňa 28. septembra, v surmii vojenských chorvátskych i uhorských sem-ta vlniacich sa
         bojov, tratí sa nám stopa nášho Moysesa. S istou pravdepodobnosťou môžeme predpokladať, že,
         nezúčastniac sa už podľa svojho povolania bezprostredne na surových dejoch, pri
         udalostiach, kde hovorily delá a pušky, pozorne sprevádzal beh časov a v duši pretrpel
         všetky biedy, ktoré valily sa na jeho vlastný i na pobratimský národ chorvátsky.
   </p>
   <p>
    Ešte pred katastrofou z 13. augusta 1849, ktorá pri Világoši urobila koniec prelievaniu
         krvi, bán Jelačić vyslal do Viedne osem dôverníkov a dal im za vodcu Štefana Moysesa, aby
         tam v blízkosti trónu pracovali za vec chorvátsku. Boly to časy absolútnej neistoty, a
         práve preto je dobrým svedectvom, pre ostrý zrak Jelačićov, že v nových, neistých pomeroch
         na čelo takého dôležitého vyslanstva postavil Moysesa. Moyses šiel začiatkom augusta do
         Viedne a pracoval nepretržite, aby vernosť Chorvátov, v časoch najnebezpečnejších dokázaná
         a krvou spečatená, neostala bez zákonných následkov… Možno povedať, vtedy stál Moyses na
         najdôležitejšej stráži národa chorvátskeho. Neskoršie prišiel za chorvátskymi dôverníkmi i
         sám Jelačić do Viedne, keď už složením zbraní pri Világoši jeho pacifičná úloha na Dolnej
         zemi sama sebou prestala. S príchodom Jelačića do Viedne čisto politická činnosť Moysesova
         nebola už potrebná — on hodil sa na cirkevnú.
   </p>
   <p>
    Starým želaním Chorvátska bolo, aby dostalo arcibiskupskú stolicu a tak i v tomto ohľade
         dokumentovalo svoju samostatnosť. Chorvátske snemy od viac sto rokov túto vec pretriasaly,
         poslanstvá vysielaly. Posledne roku 1845 Stavy a Rady Chorvátska, Slavonie a Dalmácie
         zvláštnou reprezentáciou prosily o uskutočnenie tejto starej túžby a pred samý prestol
         predniesly svoje želania — no odpor Pešti vždy zmaril ich námahy. Vec zaspala v búrkach
         nasledujúcich rokov.
   </p>
   <p>
    Moyses, pilno sliediac za politickými udalosťami a spoliehajúc sa na služby, preukázané
         Chorvátmi dynastii, keď bol oslobodený od politických starostí prítomnosťou bánovou,
         polozabudnutú reprezentáciu z roku 1845 na svetlo vytiahol a všetko možné podujal, aby ona
         bola do povahy vzatá. Tu mu poslúžil jeho takt, spojený s konzekventnosťou a vytrvalosťou.
         Moyses podával, bánom podporovaný, na vrchnosti, ba i pred samý trón nepočetné prosby,
         remonštrácie, adresy a informácie v tejto veci, ktorej storočnú historiu v Záhrebe dôkladne
         preštudoval. Každý akt, týkajúci sa diela nádejného arcibiskupstva, pochádza z pera
         Moysesovho. Po desaťmesačnom pobyte vo Viedni Moyses dňa 9. júna 1850 odcestoval domov do
         Záhreba, nevediac, aký výsledok bude mať jeho temer celoročná námaha. Na veľkú radosť okolo
         15. augusta vyšlo vo Viedni najvyššie rozhodnutie, ktorým sa biskupstvo záhrebské povyšuje
         na arcibiskupstvo. Prvým arcibiskupom stal sa Georg Haulik, nie bez ingerencie Moysesovej,
         ktorému Jelačić bezhranične dôveroval. Tak, hľa, stalo sa, že Moyses mohol odmeniť sa
         svojmu veľkodušnému ochrancovi v časoch ťažkých, ba takých osudných, že mohly sraziť
         Moysesa s krásne začatej dráhy.
   </p>
   <p>
    V auguste toho istého roku stalo sa vo Viedni ešte jedno pre nás vážne rozhodnutie:
         vláda uzavrela Moysesa vymenovať za biskupa banskobystrického… No Moyses nebol na také
         niečo pripravený. Muž najvýš svedomitý a umný, razom uhádol, že s touto cirkevnou hodnosťou
         navalia sa na neho ťarchy, o povahe ktorých nebolo u neho pochybnosti. Celý mesiac po
         prijatí prvej zvesti o svojom biskupstve váhal a zdráhal sa prijať ponúkanú mu hodnosť. On
         vedel, že to nebude pohodlná sedes episcopalis, vedel, že príde zo známych pomerov
         chorvátskych do neznámych uhorských a že nebude môcť ani tam zatajiť svoje presvedčenie.
         Medzitým dňa 30. augusta 1850 bol jeho veličenstvom Francom Jozefom vymenovaný za biskupa
         banskobystrického. Možno si predstaviť radosť v národe slovenskom, keď táto zvesť začiatkom
         septembra doletela na naše kraje. Moyses pokorne prijal novú ťarchu. Cestoval zo Záhreba do
         Viedne a dňa 19. septembra složil prísahu do rúk jeho veličenstva.
   </p>
   <p>
    No razom nemohol sa odtrhnúť od svojich záhrebských povinností. Ako riaditeľ jednej z
         banských sekcií mal ešte mnoho nedokončených svojich diel. A tak zostal v Záhrebe až do 15.
         marca 1851. Dňa 23. marca opustil Chorvátsko, ktoré mu bolo za 21 rokov a 3 mesiace druhou
         vlasťou a kde zanechal mnoho sto priateľov a tisíce ctiteľov svojich. Ale čo zanechal
         najcennejšieho, to boly celé plejády učeníkov, ktorí cez 17-ročné jeho profesorovanie vyšli
         z ústavov záhrebských. Kto len bežne obzrel sa po Chorvátsku, najmä po jeho duchovenstve,
         stopy Moysesovho účinkovania musel zbadať. Pravda, väčšina jeho žiakov už nežije, ale žijú
         nesmazateľné znaky jeho ducha naozaj slovanského. „Die Stätte, die ein guter Mensch betrat,
         ist eingeweiht; nach hundert Jahren klingt sein Wort und seine That dem Enkel wieder.“
         Katolícke duchovenstvo chorvátske vyznamenáva sa vzdelanosťou, slobodným pohľadom na deje
         politické i kultúrne, vrúcim patriotizmom a osvieteným slovanským smýšľaním. Mal som
         šťastie navštíviť jedného z chorvátskych kňazov, idúc zo Segedína okľukou na Starú Pazovu.
         Nezabudnem srdečné prijatie, bratský cit a lásku, ktorú som, cele neznámy, zakúsil v jeho
         dome… Mňa ovialo niečo rodného, intímneho, svojského, tak že som zabudol, že som pri
         Dunaji, neďaleko malebných opevnení srbského Belehradu, teda hodne ďaleko od môjho
         Slovenska. Až neskoršie prišlo mi na um, že v Chorvátsku, i pri všetkých nerestiach
         denných, ďaleko ešte nevyhynul duch Haulikov, Moysesov, a že ešte žije a mohutne vlíva na
         duchov svetlá duchovná postava Jozefa Strossmayera. No slovenské trojhviezdie na chorváskom
         nebi svieti ešte dnes a môže každého Slováka naplniť hrdosťou. Moyses, Šulek a Haulik vryli
         mená svoje na mramorovú dosku chorvátskej politickej, cirkevnej i kultúrnej historie.
         Možno, Chorváti neobyčajné služby slovenských ľudí vďačne uznali, ešte i v piesni z oných
         renesančných čias: „Korak, korak za korakom, Hrvat, Srbin za Slovakom!“ Moyses zanechal im
         ešte i osobnú, zato milú pamiatku po sebe: on preložil do chorvátskeho jazyka pieseň nášho
         Tomášika: Hej, Slováci, a to tak podarene, že prijala sa všeobecne a ešte dodnes spieva sa
         jeho text. Okrem toho, ak sa dobre pamätám, podľa slov môjho otca, i pieseň, majúca refrén:
         „Hajde kosci, hajd ovamo damo pokosimo“ pochádza z pera Moysesovho. A ešte jedno: u nás ide
         nezaručená povesť, že Moyses, ako cenzor, umožnil vydanie Kollárovej Slávy dcery v Pešti,
         vyžiadajúc si jej cenzurovanie. Istoty v tom nemôžem sa dočítať.
   </p>
   <p>
    Moyses dňa 25. mája bol vysvätený za biskupa arcibiskupom ostrihomským a primasom
         Uhorska, Scitovským, dňa 23. júla roku 1851 zaujaj slávnostne biskupský prestol
         banskobystrický.
   </p>
   <p>
    S týmto sme na konci jeho prác a snáh, venovaných pobratimskému národu chorvátskemu, a
         začína sa celkom nové, pre nás národne dôležitejšie, ba priamo epochu v živote národnom
         tvoriace obdobie jeho bohumilého života. Moyses riadením božím bol prinavrátený národu
         svojmu beztoho, že by sa bol sám namáhal začať novú dráhu života. No on poslúchol pokynutie
         shora a nezľakol sa nezvyknutej práce, hoci sa už začínalo večeriť a hoci mal jasné
         predstavy o tom, čo ho očakáva. Jedno vedel iste, že z hotových, ustálených a nie bez jeho
         osobnej zásluhy a verného pričinenia mnohosľubne vyvinujúcich sa pomerov chorvátskych
         prejde do neistoty, do pomerov rozháraných, na stráž ohroženú, opugnovanú a k národu menej
         zabezpečenému a rozvitému. Ale to bol jeho národ! To ho tešilo a dvíhalo, nadchlo ho k
         novej práci organizácie a tvorenia. Pravda, nazad sa mohol obzrieť s uspokojením a radosťou
         — a to ho sililo v novej práci i borbe. Pravda, vítaly ho miliony s triumfom a radosťou, no
         čakala ho i zášť a nepriazeň, ktorú bolo treba odzbrojiť láskou i energiou.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e431">
       </a>
       III
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Historia banskobystrického biskupstva je veľmi krátka. Myšlienka utvoriť z ohromnej
         diecézy ostrihomskej viac stolíc biskupských pochádza ešte od primasa Petra Pázmána, ktorý
         chcel vykrojiť štyri biskupstvá. No na radu kráľovského kancelára zmenil plán tak, že išiel
         založiť štyri kláštory jezuitské, jeden z nich v Banskej Bystrici, a dve nové biskupstvá,
         spišské a rožňavské. Smrť prekazila vykonať, čo zamýšľal. Roku 1647 bol v Banskej Bystrici
         iba kláštor.
   </p>
   <p>
    Až Mária Terezia s privolením pápeža Pia VI. položila základy trom novým biskupským
         stoliciam. Na banskobystrickú vymenovaný bol gróf Franc Berchtoldt, prépošt prešporskej
         kapituly, a to dňa 1. januára 1776. Pod ním stavala sa i rezidencia v Banskej Bystrici, i
         letné sídlo biskupov v Tekovskom Sv. Kríži. On sám ešte býval v Banskej Bystrici v
         privátnom dome Bohušovskom, kým nebola rezidencia vystavená. Po jeho smrti (14. apríla
         1793) za sedem rokov spravoval biskupstvo kapitulský vikár Martin Mateovič a oddal správu
         novému biskupovi Gabrielovi Zerdahelymu 16. augusta 1800. Zerdahely založil banskobystrický
         seminár roku 1807, skutok, ktorý sa blahorodne vynáša nad ostatným úradovaním jeho
         predchodcov i nasledovníkov až po Moysesa. Po jeho smrti v Sv. Kríži 5. októbra 1813
         vdovstvovala diecéza za šesť rokov pod vikárstvom Franca Valička. Roku 1819 bol biskupom
         Anton Makay; keď ho roku 1824 povolali do Vespríma, zaujal jeho miesto Jozef Belanský.
         Tento zachránil gymnázium, ktoré chcelo námestníctvo zrušiť, udávajúc, že je ono priveľkou
         ťarchou pre fond náboženský. Umrel v Sv. Kríži 4. januára 1843. Pod sedis vacanciou
         spravoval diela kapitulský vikár Jur Budatinský až po júl 1845, v ktorom bol za biskupa
         vymenovaný Jozef Rudňanský. Slovák od koreňa, ale bez povedomia, oddal sa roku 1848 novým
         prúdom politickým v smysle kossuthovsko-šovinistickom. Ako známo, v Pešti nové ministerstvo
         zamýšľalo
    <span class="emphasis">
     <em>
      „regulovať pomer cirkvi k štátu“
     </em>
    </span>
    a cieľom toho svolať do
         Pešti
    <span class="emphasis">
     <em>
      „národnú synodu“
     </em>
    </span>
    , ktorá mala pod horeudaným kepienkom
         „regulovania“ pomáhať na nohy maďarizmu.
    <sup>
     [
     <a class="footnote" href="#ftn.d56e448" name="d56e448">
      4
     </a>
     ]
    </sup>
    Rudňanský dal sa strhnúť a pozval do Banskej Bystrice celý klerus i dištrikty
         skrze predstaviteľov na deň 5. a 6. septembra, kde sa mali radiť o predbežných prípravách
         na zamýšľanú synodu. Čo sa stalo na tejto schôdzke, nevieme, dosť na tom, keď ešte k tomu
         všetkému Rudňanský odbavoval slávnostné služby božie s politickou vraj intenciou, zrejme
         namerenou proti Viedni, a toto dozvedeli sa na patričnom mieste, Rudňanský bol povolaný 21.
         septembra ad audiendum verbum regium do Viedne, kde bol i podržaný. Dňa 14. marca 1850
         vzdal sa biskupstva a umrel 14. novembra 1859 v Prešporku. Budatinský v tomto interegnume
         po druhý raz spravoval diecézu ako vikár banskobystrickej kapituly. Vtedy bol už starcom
         skoro 80-ročným.
   </p>
   <p>
    Smutný bol pohľad na biskupiu, i tak nebohatú, keď Moyses prišiel prejímať svoj ťažký
         úrad. Pod svetsky politizujúcim a maďarónsky smýšľajúcim Rudňanským už išlo všetko dolu
         vodou, rezidencia banskobystrická pustla, v Svätom Kríži hospodárstvo upádalo a hynulo.
         Rozumie sa, že rok 1848 nebol priaznivý prácam organizačným, pre ktoré ostatne nebolo ani
         chuti, ani vôle. Vôbec vtedy neboly časy na zriadený život, keď nikto nevedel dnes, čo bude
         zajtra, odhliadnuc od ekonomickej krízy, zapríčinenej banknotovou presou Ludvika Kossutha.
         Pod staručkým Budatinským pustnutie išlo ešte chytrejšie, tak že Moyses v júli roku 1851
         našiel už vlastne len ruiny, na ktorých bolo treba biskupstvo znova organizovať, ba, ako sa
         vyslovil jeden jeho biograf,
    <span class="emphasis">
     <em>
      znova založiť
     </em>
    </span>
    . Nielen že devastovaný
         biskupský majetok nedonášal dôchodkov, potrebných pre arcikňazskú reprezentáciu, ba ani pre
         najsúrnejšie episkopálne potreby a povinnosti, ale i v duchovnom ohľade zapustená bola
         diecéza, natresnutá práve odohravšími sa krajinskými udalosťami, tak že slávnostný rečník
         F. B. pri storočnom jubileu banskobystrického biskupstva (dňa 29. októbra 1876)
         nasledujúcimi slovami označil stav, do ktorého prišiel Moyses:
    <span class="emphasis">
     <em>
      Wenn je, so war
            bestimmt damals eine schwierige Zeitepoche, als Stephan Moyses am 21. Juli (?) 1851 sein
            bischöfliches Amt angetreten hat. Wo wechselseitiges Misstrauen, abstossende Spannung
            und Befangenheit sich kundgab
     </em>
    </span>
    , da wusste er durch sein anziehendes, offenes
         Wesen, Liebe und Vertrauen erweckend, auf Beruhigung der Gemüther einzuwirken.
    <sup>
     [
     <a class="footnote" href="#ftn.d56e460" name="d56e460">
      5
     </a>
     ]
    </sup>
    (Po slovensky: Ak kedy, teda vtedy bola ťažká epocha, keď Štefan Moyses dňa 21.
         júla 1851 nastúpil svoj biskupský úrad. Kde bola vzájomná nedôvera, odpudzujúce
         protivenstvo a chúlostivosť, on vedel svojím príťažlivým, otvoreným chovaním sa lásku a
         dôveru vzbudiť a tak vlívať na upokojenie myslí.)
   </p>
   <p>
    Treba dobre povážiť, že rečník F. B., na tvrdo varený maďarón, lebo v svojej kázni hneď
         na počiatku pokladá sa za potomka Arpádových hord, a to v kázni, povedanej pri prítomnosti
         svojho biskupa Arnolda Stummera (s „nomme de la guerre: Ipolyi“), najväčšieho maďarónskeho
         šovinistu medzi uhorskými biskupmi, iste nebol naladený posthúmne chvály strúhať Moysesovi.
         Predsa i on uznal ťažkosť celého položenia, do ktorého vstúpiť odhodlal sa Moyses, pravda,
         nie ľahko, ale po týždňoch ťažkého premýšľania. Treba rozumieť i týmto chválam kancľového
         rečníka F. B. v bystrickom dóme: ony sú neúprimné, ba priamo mravne zvrhlé. Škoda kancľa!
         Pod „
    <span class="emphasis">
     <em>
      wechselseitiges Misstrauen
     </em>
    </span>
    “ (vzájomná nedôvera) má sa rozumieť
         bezcharakterná, maďarónska zášť proti človeku, o ktorom sa vedelo, že je človek národný.
         Slovo „wechselseitig“ (vzájomná) je priama profanácia takého vysokého charakteru, ako bol
         Moyses, lebo on veru nemal „Misstrauen“ proti svojej pastve, proti 93 farám čisto
         slovenským, 13 farám nemeckým a štyrom slovensko-nemeckým svojej diecéze! Ani ony, tie
         ovečky jeho, nemaly „Misstrauen“ proti človeku, ktorého najviac že neznaly, ale o ktorom
         len dobré počuť mohly. „Misstrauen“ bolo len u haraburdákov, odrodilcov abderitských,
         polokretenských najsolských panákov, ktorým zavadzal čestný človek. Zavadzal takzvaným
         curialistom, členom tajného spolku Curia v Banskej Bystrici, o čom ďalej bude reč.
   </p>
   <p>
    Ďalej „
    <span class="emphasis">
     <em>
      abstossende Spannung
     </em>
    </span>
    “ neznamená nič iného, ako otrocký
         kompliment pánu biskupovi Stummerovi, pod ktorým, pravda, nebol nijaký „Spannung“ medzi
         ateistickým liberalizmom a cirkvou katolíckou, lebo on sám bol liberálny až… (nedopovedám z
         úcty k Moysesovi, ktorého nehodným biografom som sa stal)… do nemožnosti. A
            „
    <span class="emphasis">
     <em>
      Befangenheit
     </em>
    </span>
    “ (chúlostivosť) bola, ale len u ľudí, ktorí sa báli o
         existenciu v čistom vzduchu, tak ako chvostnatý červ, žijúci vo výkaloch, bojí sa metly,
         čistiacej kloaky.
   </p>
   <p>
    My nepokladáme kázeň p. F. B. za emanáciu nejakého vysokého ducha, je ona biedna a
         špatne chudobná, ale predsa je
    <span class="emphasis">
     <em>
      veľkým aktom v historii nášho národa
     </em>
    </span>
    .
         Pri storočnom trvaní biskupstva, teda v čase pomerne krátkom, Boh udelil diecéze bystrickej
         fenomenálneho človeka, hlásiaceho sa nie na storočnú, ale na tisícletú pamäť, človeka,
         stojaceho ako duchovný kolos uprostred postáv takého obyčajného rozmeru, ako Rudňanský a
         Stummer, slávnostný rečník storočného jubilea biskupstva traktuje ho zarovno s nejakým
         Zerdahelym, Makayom alebo dokonca s Rudňanským a Stummerom. To je taká pečať hanby, pribitá
         na čelo tej celej spoločnosti, že ju nezahladí pokánie nového storočia biskupstva.
   </p>
   <p>
    Moyses, človek podľa umu, temperamentu a šťastia oprávnený siahať na to najvyššie,
         dokázal i pri prevzatí svojho biskupského úradu neobyčajnú skromnosť a životnú múdrosť, bez
         najmenšieho zadania svojho presvedčenia. V tomto ohľade je naozaj veľkým človekom. Lebo
         treba znať, že v čase jeho povolania na vysoký stolec intriga, ktorá i jeho prenasledovala
         celý život, bola pokorená, zmakosená a, ako sa zdalo i ľuďom veľmi umným, znemožnená na
         dlhé časy, ak nie navždy. Ale Moyses ani jediným slovom neprezradil, že by bol vošiel do
         svojej rezidencie ako víťaz. Opravdivý Slovan! Predstavte si, že by pod podobnými
         podmienkami, po pokorenej, zmakosenej veci slovenskej, vošiel bol do moci a slávy maďarón.
         Nieto tých fráz v akademickom slovníku maďarskej akademie, ani na stepach privoľnej Dolnej
         zeme, ktoré by neboly zvučaly do uší pokorených nešťastníkov. Skúsili sme to v naše dni,
         keď cudzí suverén, opojený všelijakým pestrým pohostinstvom, spustil niekoľko
         lžehistorických anekdot a hyper-rapsodických bombastov. Veď miery nebolo chvastu!
   </p>
   <p>
    Moyses pri svojom nastolení shromaždenému duchovenstvu diecézy banskobystrickej povedal
         formálne i vecne znamenitú latinskú reč, vyznamenávajúcu sa predovšetkým duchom cirkevným,
         ďalekú všetkého, v tie časy strašnou disharmoniou odznievajúceho politikasterského
         patriotizmu. K svojej pastve profánnej obrátil sa s pastierskym listom, tlačeným u Macholda.
    <sup>
     [
     <a class="footnote" href="#ftn.d56e486" name="d56e486">
      6
     </a>
     ]
    </sup>
   </p>
   <p>
    Pastiersky list Moysesov držaný je v duchu čisto apoštolsko-evanjelickom a má za osu,
         okolo ktorej sa otáča, výpoveď Kristovu u Matúša, kap. 6. (v pravopise a preklade samého
         listu): „Protož nepečujte a nemluvte: čo budeme jesti, čo budeme piti, aneb čím se odívati
         budeme; hledajte ,najprvé‘ kralovství Boží a Spravedlnosť jeho, a to všecko bude vám
         pridáno.“ Prízvukuje slovo „najprvé“, lebo „Kristove slová jsú daleko od toho, aby nás snáď
         od roboty a práce odhováraly. Ba práce jest velice potrebná, né jen proto, že sa s ní jak
         tělesné, tak i duchovné síly člověka rozviňujú… ale i z tej príčiny, že se nám pracovitosť
         zretelne od Boha prikazuje: ,V potu tvári chleb svůj jísti budeš,‘ a Pavel apoštol
         zretedlne pravil: ,Kto nechce pracovati, aby také ani nejedl.‘ Dle těch výše uvedených slov
         Spasitele našeho máme
    <span class="emphasis">
     <em>
      najprvé
     </em>
    </span>
    hledati ‚království Boží‘ — z čehož
         vysvitá: že ,
    <span class="emphasis">
     <em>
      potom
     </em>
    </span>
    ‘ i o časné potreby života pečovati máme.“
   </p>
   <p>
    Túto tému rozvíja ďalej, odporúčajúc spokojnosť, „lebo né ve skvostných palácech, než
         chatrných chalupách najvíce spokojní, t. j. najvíce šťastliví lidé bývajú.“ Hovorí o
         nešťastiach, zdanlive nezavinených, a skutočne a zrejme zavinených, ale že človek veriaci
         „nimi zrídka prekvapen, a zajistě nikdy sklíčen a celkem zrazen nebýva.“
   </p>
   <p>
    Prichodí i k veciam časovým, pravda, s veľkou, pastierskou obozretnosťou. Poukážuc na
         veľký pokrok techniky v živote národov, ktorá človeku i živly podrobila, čo napomáha síce
         všeobecný dobrobyt, a
    <span class="emphasis">
     <em>
      mohlo
     </em>
    </span>
    by slúžiť k šťastiu národov, ale vidíme,
         že vlastne dobrobyt nevzmáha sa. „To dokazuje očividně klátící se stav terajšej společnosti
         lidskej.“ A tu prichádza bližšie k veciam aktuálnym: „Štěstí nerozlučné je od spokojnosti.
         Táto nemůže se spráteliti s tou, která jest našemu věku vlastná, nestálostí, áno zúfanlivou
         odvažností, skrze kterú ledajakému podvodníkovi, jenž v urputném hanění vrchností některé
    <span class="emphasis">
     <em>
      pravdyprázdné výpovědě o svobodě lidu
     </em>
    </span>
    , o moci a svrchovanosti
         národu, o štěstí pospolitého lidu tlachati se naučil, podarí se lid pobúriti… ačkoľvek nám
         to zkúsenosti dokázaly, že takovíto lživí proroci majetek a krev zvedeného lidu za podnože
         svého vlastného zveličení a oslávení nesvědomitě nadužívajú… Darmo by sme tu príčinu
         truchlivých úkazů v nedokonalosti a chybách správ občanských hledali; kdežto z jednej
         strany i pri
    <span class="emphasis">
     <em>
      najrozličnejších správach občanských národové predce mnoho dobrého
            zažili:
     </em>
    </span>
    z jiné strany ale bídy a hrůzy najnovších nepokojův se pod všelikými
         občanskými správami zjevujú.“ Nie vo forme správy je chyba, dedukuje ďalej, ale v tom, že
         „ľudia nehľadajú najprvé královstvo Božie a Spravedlnosť jeho.“ Na konci volá k svojim
         veriacim, že bývajú uprostred
    <span class="emphasis">
     <em>
      „bratov“
     </em>
    </span>
    , ktorí neprislúchajú do nášho
         ovčínca. „
    <span class="emphasis">
     <em>
      Usilujte sa, premilé dítky, skrz účinlivú kresťanskú lásku príchod
            bohumilého dne Smírení uskoriti.
     </em>
    </span>
    “
   </p>
   <p>
    Tento vysoko krásny pasus upomína nás na ideálno-vzletné snahy Moysesove už v prvé roky
         jeho biskupstva. Prvé číslo ním protežovaného Cyrilla a Methoda, vyšlé dňa 10. januára
         1852, prináša zvesť o dvoch Moysesových kázňach, nemeckej a slovenskej, na Silvestra 1851.
         Hurban v Slovenských pohľadoch (diel III., č. 4. z 28. januára 1852) o tom píše: „Predmet
         slovenskej kázne bol: o potrebe pokania a túženia po veciach nepominuteľných. Predmet,
         vyznačujúci sa i novotou i poeziou nábožnou. Priali by sme si
    <span class="emphasis">
     <em>
      od muža tak
            bystroumného, tak zkúseného, tak bohatý náhľad na svet a život majúceho
     </em>
    </span>
    , ako
         pán biskup Moyses, v celom obsahu kázne tie čítať. Lebo kázeň môže byť dokonalá len po
         velikých výjavoch a zkúsenostiach v živote rečníka, ako v diamante zvečnelých. Cieľ Cyrilla
         a Methoda je sjednotenie cirkve kresťanskej, na rozličné strany rozpadnutej. To je jedna z
         najvznešenejších úloh, ktoré Slavianstvo má uskutočniť. Pri menách Cyrilla a Methoda jedno
         cíti každý upovedomelý slaviansky kresťan: že od tých apoštolov prijal národ jeho pred
         tisíc rokmi kresťanstvo. Kto na jednotu cirkevnú v Slavianstve myslí, nemôže nemyslieť i na
         apoštolov prvých. Šťastne teda pracuj, Cyrill a Method slovenský, blaho tebe, ak donesieš
         čo len jeden kameň ku kostolu jednoty cirkevnej vo velikom Slovanstve!“ Hľa, tak schádzajú
         sa dva póly!
   </p>
   <p>
    List Moysesov dojíma človeka svojou prostotou, jasnotou a čisto apoštolským duchom.
         Vydaný bol po slovensky a po nemecky, cele v duchu človeka spravodlivého a opravdového,
         majúceho v svojej duchovnej opatere okrem Slovákov ešte i niekoľko tisíc Nemcov. Po
         maďarsky ho vydať bolo by komedianstvom, lebo v diecéze banskobystrickej Maďarov nebolo a
         ani dnes ich niet. Aký to rozdiel — vtedy a dnes!
   </p>
   <p>
    Nad slovenčinou Moysesovou netreba sa pozastavovať. On prišiel zo Záhrebu chladný a
         neorientovaný v jazykových otázkach. Všetky boje a otázky o slovenčine boly mu ďaleké a on
         len akademicky hľadel na vec. Dobre poznamenáva Jozef Škultéty v Slov. pohľadoch,
    <sup>
     [
     <a class="footnote" href="#ftn.d56e527" name="d56e527">
      7
     </a>
     ]
    </sup>
    že keď Moyses prišiel na Slovensko, otázka spisovného jazyka ešte nebola v
         praxi a živote rozhodnutá, ani po prešporskom kompaktáte, ako to vidno vo všetkých
         vydaniach toho času, ba ešte i neskôr (Viktorinova Concordia). To bola otvorená otázka, do
         ktorej Moyses len pozorne siahal, necítiac sa byť oprávneným rozhodovať, hoci niet nijakej
         pochybnosti, že
    <span class="emphasis">
     <em>
      akademicky bol za jeden spisovný jazyk československý
     </em>
    </span>
    .
         Dokazuje to nielen jeho Pastiersky list, v ktorom usiluje sa písať takým jazykom, ale
         svedčí o tom i Michal Chrástek (Sokol I, 1862, str. 76): „Štefan Moyses napomáhal vzdelanie
         v sladkej našej materinskej reči slovenskej. Že však ale nepodporoval zaraz aj úmysle
         niektorých výtečníkov našich, zvláštnu od českej rozdielnu pre národ náš slovenský
         literatúru utvoriť a založiť sa vynasnažujúcich, nikto sa na tom ani najmenej nezastaví,
         keď pováži, že on vo všetkých nárečiach slovanských zbehlý, veľmi dobre zná, ako sa u iných
         národov, na pr. nemeckého, francúzskeho, italského atď. omnoho väčších a viacej
         podnárečných rozdielností, nežli je ona, medzi nami Slovákmi a Čechmi sa nachádzajúca,
         veľmi dobre dá srovnať s jednotou reči literárnej. Bol tedy literatúre československej
         zvláštne naklonený.“ To dokazujú i prvé ročníky Cyrilla a Methoda.
    <sup>
     [
     <a class="footnote" href="#ftn.d56e534" name="d56e534">
      8
     </a>
     ]
    </sup>
    Pádny dôkaz, že konfesionálne rozdiely nehraly pri jazykovej otázke vážnu rolu.
         No Moyses, vidiac život zblízka, pripojil sa cele k novému prúdu. Konečne vec bola na
         bielom dni, s češtinou, ako je písaný jeho Pastiersky list (a tak písalo sa i v
         Cyrillo-Methode, pokiaľ bol pod jeho vlivom, a inde), nebolo by poslúžené Čechom, ani
         jednote literárneho jazyka, ani slovenčine. S osnovaním Matice otázka jazyková bola rozhodnutá.
    <sup>
     [
     <a class="footnote" href="#ftn.d56e538" name="d56e538">
      9
     </a>
     ]
    </sup>
   </p>
   <p>
    Sosústredenosť a logickosť Moysesovho bytu javí sa nielen v prvých jeho verejných
         preslovoch, ale i v tom, ako počal prakticky pracovať. Najprv treba usporiadať dom svoj! On
         teda nerozbehol sa razom za svojimi vysokými cieľmi, ale hľadel pod svoje nohy, na pôdu,
         ktorá ho mala držať v borbe. A tak počal s usporadovaním svojej rezidencie a diecézy, ako
         už bolo podotknuté, prevzatej v najchaotickejšom neporiadku. Moyses, osadiac sa v letnej
         rezidencii biskupskej, Svätom Kríži, oddal sa hospodárstvu a usporiadaniu neveľkých
         biskupských majetkov, reštauroval rezidenciu, vystavil majer, hospodárske stavy, počal
         pestovať ovocinárstvo — to všetko beztoho, že by bol priniesol nejaký investičný kapitál zo
         Záhreba, kde v pohnutých rokoch a pri jeho vidnej činnosti skromný groš, ktorý si v
         tichších časoch usporil, ta šiel ako obeť pre veci verejné. Ostatne, keď sme pri jeho
         hospodárstve, musíme mať na zreteli, že hmotné postavenie jeho nikdy nebolo skvelé, hoci
         bol biskupom. Samo biskupstvo patrí k najmenej nadaným hmotnými prostriedkami. On sám
         nehľadal sinekúry, nebral dvojaký alebo trojaký plat, a výdavky jeho boly nepomerne veľké.
         Preto je svätou pravdou, čo píše Karlovi Kuzmánymu dňa 29. marca 1865: „Jestli by pán
         Maťašovič do Viedne zaskočiť chcel, a útrat k tomu bez iných pomoci nemal, hotový bych bol
         na vyzvanie Dôstojnosti Vašej s 40 zlatými prispeť;
    <span class="emphasis">
     <em>
      čím súcit môj dostatočne bych
            dokázal, lebo ver veľmi som chudobný!
     </em>
    </span>
    “ (Slov. pohľady XVII, 1897, soš. 3.,
         str. 183.) Tak stály jeho veci v tomto ohľade, a je nevyhnutné mať o tom jasný pochop, lebo
         to všetko neobyčajne zjasňuje a vyzdvihuje jeho osobu a tým vzrastá všetko, čo urobil. Pri
         veľkých prostriedkoch očakávame zákonne i veľké účinky. Ale kto z mála robí veľké veci,
         hoden je dvojnej slávy.
   </p>
   <p>
    Z čias jeho prvých arcipastierskych rokov nemáme temer nijakých dát; už z toho vidno, že
         staval predbežne u seba doma. Pravda, vtedajšie slovenské vydania boly skromné. Čulé
         Slovenské národnie noviny zamĺkly v huriavku revolučného roku (s 292. číslom, 9. júna
         1848), spolu i s Pohľadmi Hurbanovými. Vládne Slovenské noviny, ktoré počaly vychádzať vo
         Viedni od 13. júla 1849, hoci čulo redigované Danielom Lichardom a Andrejom Radlinským, a
         potom r. 1851 namiesto Radlinského Jonášom Záborským, Katolícke noviny pre obecný ľud,
         vydávané roku 1850 Šimonom Klempom v Pešti, obnovené Pohľady málo nám vedia udať o
         Moysesovi.
   </p>
   <p>
    Pravda, bol to vlastne tupý, zamĺkly čas. Nádeje, ktoré niektorí patrioti stavali na
         základe viedenskej vláde milej „staroslovenčiny“ a prenesenia literárneho centra do Viedne,
         sklamaly ich úplne. Vôbec Viedeň bola fokus slovenského sklamania na celej čiare. Bolo
         mŕtvo. Iba nepatrný kaplán katolícky počal s neuveriteľnou smelosťou posielať pomerne
         hlasné výkriky do slovenského sveta. Bol to Ján Palárik, kaplán vo Windschachte pri
         Štiavnici. On založil dňa 14. marca 1850 časopis Cyrill a Method, tlačený v Štiavnici, a
         počal písať tak rezko, že to vzbudilo pravý úžas, spojený s radosťou u všetkých osvietených
         Slovákov. Palárik bol človek širokej koncepcie a veľkých plánov, a pritom eruptívny a
         radikálny, pravda, v šľachetnom smysle. Jeho reformné návrhy cirkevné privolaly mu na hrdlo
         konzistoriálny súd ostrihomský. Kaplána preložili do Štiavnice, neskôr do Pešti, čím Cyrill
         a Method prestal vychádzať (9. júla 1851).
   </p>
   <p>
    Tento časopis znova vzkriesil Moyses, a tým počína sa jeho literárne mecenášstvo a
         zjavná ingerencia do širších slovenských vecí. Redaktorom znovuzrodeného Cyrilla a Methoda
         bol na počiatku Michal Chrástek, neskôr sekretár biskupov, jeho zaslúžený biograf, človek
         veľmi pracovitý, ktorému medziiným ďakujeme, že Riegrov Náučný slovník opatril cennými
         článkami a dátami slovenskými. Cyrill a Method vlivom Moysesovým písaný bol
         „staroslovenčinou“. Moyses vydal na jeho znovuupravenie 3000 zlatých striebra — sumu to
         veľkú s ohľadom na vtedajšie pomery a na biskupskú kasu. Päť rokov trvalo Moysesovo
         podporovanie tohto časopisu, ktorý zažil neskôr rozličné osudy, a vychádzal 15 rokov,
         pravda, už slovenčinou.
   </p>
   <p>
    Moyses obrátil pozornosť svoju na školy, pravda, predbežne na tie, ktoré boly v jeho
         diecéze, a tak predovšetkým na seminár a katolícke podgymnázium banskobystrické. Jeho
         pričinením bohaté mesto uzavrelo vystaviť pre gymnázium slušnú budovu a náboženský fond
         povolil utvoriť z podgymnázia celé vyššie gymnázium. Moyses pre tento cieľ na vlastné
         útraty poslal dvoch mladých ľudí na univerzitu, aby si tam zadovážili profesorské diplomy.
         Ale, ako sme už spomenuli, diela Moysesove majú pečať prísnej logickosti, nezastal pri
         školách odborno-teologických a humanitných, ale išiel veci na koreň: staral sa založiť
         učiteľskú preparandiu. Aby prinútil k tomuto kroku mesto, sám oddal do mestskej kasy na
         tento cieľ 1000 zl. Na jeho neustále urgencie pri magistráte učiteľská preparandia
    <sup>
     [
     <a class="footnote" href="#ftn.d56e555" name="d56e555">
      10
     </a>
     ]
    </sup>
    bola otvorená v školskom roku 1856 — 1857 pod riaditeľstvom Egryho. Vediac, že
         národná inteligencia sa môže obrodiť len z chudoby, z ľudu, Moyses podujal pri katolíckych
         ústavoch niečo nebývalého: založil pri gymnáziu alumneum, prístupné i pre preparandistov.
         Tu sa javí vypuklo jeho láska k ľudu. Gymnázium, slúžiace iba synkom bystrických patriciov,
         úradníkov a okolitých zemänov, nemalo pravého smyslu pre jeho ďaleko siahajúce plány.
         Otvoriť jeho brány pre ľud nebolo možné bez hmotných obľahčení. Toto alumneum bolo tou
         pravou bránou pre skutočne ľudové elementy a je naozaj kultúrnym skutkom, ktorý len ten
         zaznávať môže, kto nepozná uhorské pomery, najmä na našich slovenských stranách.
   </p>
   <p>
    Konečne, školy zakladali i druhí. Ale starosť o ne mala ešte jednu veľmi ťažkú stránku:
         vykonať, aby tie školy boly naozaj kultúrnymi inštitúciami pre náš slovenský národ, aby v
         nich jazyk národa zaujal svoje zákonné, prirodzené miesto. To bola obrovská úloha, pre
         ktorú bolo potrebné mnoho energie a obozretnosti, pri tom politickom vzduchu, ktorý počal
         panovať hneď po potlačení revolúcie z roku 1848 a 1849. Pravda, protislovenský prúd razom
         nevybuchol strmým tokom, ale so dňa na deň prichádzal sľub za sľubom do zabudnutia, úsluhy,
         urobené v časoch osudných, odmeňované boly (okrem niektorých osobných „milostí“) rozohnatím
         národných ľudí po všetkých kútoch krajiny, postavením vyznamenavších sa ľudí pod policajný
         dozor, vôbec išlo to „po austrijsky“.
   </p>
   <p>
    No Moyses, ktorého plány išly reformovať v slovenskom smysle všetky gymnázia,
         nachádzajúce sa na území slovenčiny, a čo mu i sľúbené bolo na patričnom mieste,
    <sup>
     [
     <a class="footnote" href="#ftn.d56e567" name="d56e567">
      11
     </a>
     ]
    </sup>
    dosiahol dosť veľký úspech aspoň v banskobystrickej diecéze. Preparandia bola
         čisto slovenská, seminár latinsko-slovenský a na gymnáziu prednašaly sa predmety po
         slovensky, nemecky a maďarsky.
   </p>
   <p>
    Gymnázium banskobystrické bolo útočišťom a spasiteľným miestom pre vydedených a
         opustených, a to ešte i potom, keď všetky sľuby s výše boly nezadržané a experimentom
         nebolo konca, keď potmehúdstvo všantročilo do sboru profesorského ľudí, nezodpovedajúcich
         nielen intenciám biskupa, ale ani nariadeniam samej vlády, o čom nižšie bude dokumentmi
         podopretá reč. Dlho ešte pod lúčmi svätokrížskej hviezdy bolo ono naozaj kultúrnou
         inštitúciou. Nedarmo Moysesova hlavná starosť krúžila sa okolo výchovy. On stál nad ňou ako
         anjel-strážca, a keď i podzemné machinácie sotieraly jeho cirkule: predsa na katolíckom
         gymnáziu banskobystrickom dalo sa ešte dýchať slovenskému mladíkovi. Tam boli ešte ľudia,
         pod ktorými necítil sa mladoch v ergastulume, ale znal, že nad ním bdie istá ochraňujúca
         moc. Vôbec možno povedať, i pri tichom géniovi Moysesovom, ktorý len zďaleka trónil nad
         Banskou Bystricou „obeťou predsudkov a nekonečnej náruživosti“, ako sa vyslovil, všetko tam
         dýchalo Mojžišom… Pod vanutím tohto ducha i pisateľ týchto riadkov dokončil gymnaziálny
         kurz v Banskej Bystrici, jedinej to škole, ktorá ešte vtedy mohla mu poskytnúť útulok. Z
         gymnázia tohto v niekoľkých rokoch vyšlo mnoho ľudí, ktorí potom stáli a stoja v službe
         národa. Z profesorov, ktorí účinkovali v duchu Moysesovom, pripomínam: Martina Čulena,
         riaditeľa a opravdivého otca mládeže, ktorého ona milovala a súčasne rešpektovala. Pedagog
         ex asse, vedel spojiť prísnosť s láskavosťou. Čulen mal ohromný fascinujúci vliv na
         študujúcu mládež. Oproti svojim bol prísny až po tvrdosť, pravda, miernenú dobrodeniami.
         Karol Černý vyznamenával sa neobyčajnou vedou klasickou, v národnom ohľade bol viac ako
         trpný; jeho brat Emil zaplatil svoju vernosť disponibilitou. Milý žiakom bol Flóro Červeň,
         literárne činný Ferdinand Mráz, peknoduchý, no národne chladný Loos, rodák necpálsky, no na
         každý prípad človek vzletný a neobyčajný. Slovenská časť známeho
         slovensko-maďarsko-nemeckého slovníka Laufferovského je jeho dielom. Katechetom bol
         Cebecauer. Maďarónstvo zastupovali renegát Klamarik a Nemček Szakmáry. Všetko berúc
         dohromady, katolícke gymnázium banskobystrické, pri všetkých nástrahách, protivenstvách,
         klamoch a neposluchoch, pri premenených intenciách tam hore, bude zaujímať čestné miesto v
         nepísanej ešte histórii slovenskej vzdelanosti i slovenského utrpenia, vďaka šťastnej
         minúte, ktorá priviedla Štefana Moysesa na biskupský prestol banskobystrický.
   </p>
   <p>
    Gymnázium banskobystrické bolo vôbec jeho radosťou i najbôľnejšou starosťou, lebo nielen
         že bolo dôležité, ale stalo sa centrom všetkých nápadov pomaly vzmáhajúcej sa intrigy. Ešte
         roku 1862, v ktorom, ako nižšie vysvitne, omnoho väčšie, vážnejšie, širšie starosti na neho
         naliehaly, píše Karlovi Kuzmánymu: „… ačpráve ja aj iné utiskovanie Slovenska napomenúť
         chcem (t. j. námestníkovi Pálffymu), predsa ale hlavný zreteľ na bystrické gymnázium mať
         chcem, ktorého bezpríkladná neporiadnosť ovšem žalobu k zrelosti privádza a ktorého vážnosť
         ovšem prvé miesto medzi národnými záujmami biskupstva môjho zaujíma.“
   </p>
   <p>
    V čom záležala tá bezpríkladná neporiadnosť? To treba bližšie vysvetliť. Nielen že
         Moyses dostal vzhľadom na verejnú výučbu pozitívne sľuby (o ktorých hovorí ešte i roku 1863
         v liste Kozáčkovi; viď korešpondenciu), ale i viedenské ministerstvo (gróf Thun) vydalo
         návrh o ústrojnosti gymnázií a reálok, ktoré dal barón Karol Geringer, dočasný náčelník c.
         k. námestníctva, i do slovenčiny preložiť skrze dr. Andreja Radlinského roku 1851.
    <sup>
     [
     <a class="footnote" href="#ftn.d56e583" name="d56e583">
      12
     </a>
     ]
    </sup>
    V úvode píše Radlinský: „V návrhu tomto hlavný zreteľ obracia sa na opravdové
         všestranné vzdelanie vedecké mládeže
    <span class="emphasis">
     <em>
      na základe rovnoprávnosti
            národností
     </em>
    </span>
    , ríšskou ústavou od 4. marca 1849 vyslovenej a na jej mravné a
         náboženské vychovanie.“ A sám návrh hlása: „ktorákoľvek reč zemská môže byť naukosdelnou na
         gymnásiume.
    <span class="emphasis">
     <em>
      Ktorá sa má zvoliť za takú, to určí národnosť obyvateľstva, ktoré na
            tom gymnásiume podiel berie.
     </em>
    </span>
    V súkromných gymnásiach určí naukosdelnú reč
         zakladateľ.“ To bola vôľa vlády a smer jej vyučovacieho systému. Ale „neporiadnosť
         bezpríkladná“, ako vyslovuje sa Moyses, veľmi skoro vtrhla do banskobystrického gymnázia,
         ktoré podľa vôle vlády nemohlo byť inakšie ako gymnázium s vyučovacou rečou slovenskou, a
         nanajvýš, berúc ohľad na niektorých pseudo-nemcov banskobystrických a turčianskych
         handerbulcov z Vríckeho, ktorí ostatne za celé decenia na gymnáziu detí nemali, po istý
         malý stupeň nemeckou. Ale nielen to: hoci uhorská dvorná kancelária dvoma nariadeniami
         naložila uhorskému miestodržiteľstvu, aby pri katolíckych gymnáziách všetky spravodlivé
         nároky nemaďarských národností podľa možnosti uspokojilo, direkcie gymnázií a najmä
         direkcia banskobystrického gymnázia dostala od námestnej rady intimát, ktorý jej rozkazoval
         pravú protivu, ba skoro vysvitlo, že ona otvorených maďarónov protežuje, im väčšie platy
         vymeriava, a ľudí národných odstrkuje.
   </p>
   <p>
    Tak dostali sa na banskobystrické gymnázium časom ľudia, ktorí ani slovenského slova
         nevedeli (Galambos, pravý Maďar, ináč človek statočný), Klamarik, ktorý slovensky vedieť
         nechcel, a Nemec Szakmáry, ktorý skutočne nevedel. No všetky tieto nástrahy ešte nebraly
         valne gymnáziu charakter dobrej školy, hoci ona, zákonne berúc jednojazyčná, pretvorená
         bola pomaly na trojjazyčnú. Slovenčina predsa len bola keď nie prvotriednym, teda aspoň
         rovnoprávnym vyučovacím jazykom. No i takýto stav nedal pokoj vrahom slovenského národa,
         najmä Antonovi Radvánszkemu, o ktorom píše tichý dušou a mierny vo výrazoch Moyses
         Kuzmánymu (Slov. pohľady XVII, sošit I., str, 57): „Snáď Hospodin milosrdne vzhlädne na
         žrtvu našu a vysvobodí konečne ľud náš z poroby dlhovekej. — Hlä, už jedon z
         najúhlavnejšich trýzniteľov rodu našeho — a, ohava, i svojeho — Radvanský svrhnut s
         hodnosti vrchnožupanskej. Blízky čas ukázať musí zámery terajšej vlády ohľadom na čisto
         slovenskú župu. Uvidíme tedy: či bude čert lepší než diabol?“ Tieto riadky pridávajú novú
         črtu k charakteru Moysesovmu: on teda nielen krotkosťou, ale i svätým hnevom vedel narábať…
         Silný jeho výraz, pravda, viac ako oprávnený, platil veľkému zlodejovi na národe našom,
         Radvánszkemu, ktorého jeho slovenské, miestami peknoduché verše nehatily zúriť beštiálne
         proti národu slovenskému a špeciálne proti slovenskému gymnáziu banskobystrickému. So
         svitom takzvaného vyrovnania tento znova do úradu nadžupanského uvedený intrigant zadával
         potmehúdske údery tvorbe veľkého organizátora Moysesa, vykonal najprv oddialenie Čulena z
         Banskej Bystrice do Levoče (promoveatur ut amoveatur) na začiatku februára 1867 a potom
         rozohnanie všetkých slovensky smýšľajúcich profesorov do všetkých štyroch uhlov nebeských.
    <span class="emphasis">
     <em>
      „Ohava“
     </em>
    </span>
    triumfovala súčasne s triumfom maďarizmu, ktorého smutné
         panstvo znášame dodnes.
   </p>
   <p>
    Ešte horší osud, aspoň tragickejší, zasiahol učiteľskú preparandiu, túto srdcu
         Moysesovmu takú milú novotvorbu, na ktorú venoval toľko práce a peňazí… Nestačil zavrieť
         svoje jasné oči, a už jej nebolo — akt vandalizmu, ktorý sa u nás menej spomína ako
         zničenie našich gymnázií a suspendovanie Matice, ale ktorý čo do divokosti a nemilosrdného
         barbarizmu v ničom neustupuje oným kultúrožrútskym brutalitám. A keď sme sa tak, nútení
         logickým chodom samých diel, prehrešili proti letopočtovému poriadku a zabehli napred do
         smutných časov, v ktorých Moysesove veľké a ďaleko siahajúce veľčiny staly sa obeťou
         rozličných „oháv“, pripomenieme ešte jednu jeho krásnu ideu, ktorej uskutočnenie nedožil,
         ale ktorá po jeho smrti naozaj bola „zohavená“. Moyses staral sa o výchovu nielen mužskej,
         ale i ženskej mládeže. Jeho plán bol založiť katolícky vychovávací ústav pre dievčence.
         Potreba takého inštitútu bola naliehavá pri absolútnej biede v tomto ohľade, a najmä pri
         svetárskej, na plané, povrchné titernosti založenej výchove privátnych
         „Erziehungsanstaltov“ a všelijakých „inštitútov“, vyrátaných na oberanie úbohých rodičov.
         Moyses pre tento cieľ začal zakladať fond, ktorý, najviac jeho štedrotou, dosiahol výšky
         30.000 zl. No odumrel fond, a odumrel najmä jeho určenie a tendenciu nábožensko-mravnú a
         národnú. Smejúci sa dedič použil Moysesove mozole na pravú protivu… na ústav maďarizačný…
   </p>
   <p>
    Zo všetkého vidieť, aké veľké pedagogické ciele mal pred sebou tento opravdivý boží
         vyvolenec… a s akými strašnými, zväčša nízkymi a podlými intrigami bolo sa mu boriť. A keď
         uvážime ešte jeho borbu za širšie, všenárodné ciele, také čisté, ako to belasé nebo za
         krásneho júnového rána, či treba sa nám diviť nad jeho horkými slovami: „Keď pomyslím na
         príbehy posledného trojročia, hnusí sa mi nielen všaká politika,
    <span class="emphasis">
     <em>
      než i celá
            ľudská spoločnosť
     </em>
    </span>
    . Najračej by som sa do nejakej jeskyne utúlil. Keď si
         položím otázku: kam to všetko vedie? a pri tom rozvážim si to všeobecné viklanie,
         podkopávanie a podmývanie základov: také príšery sa mi predstavujú, že mi je nevdojak oči
         od nich odvrátiť. V chaosu tom len jedno zretedlne vidím: že totiž to konečné, trojnásobné
    <span class="emphasis">
     <em>
      beda
     </em>
    </span>
    — jestli ho milosrdenstvo božie zázračným spôsobom neodvráti —
         nebude nezaslúženo. V takom stave pokušovania sa cítim: mimo sakristie ani slámky viac
         krížom nepreložiť. Lež tomu sa protiví svedomie!“
   </p>
   <p>
    Uvádzam tieto významné slová už tu, ako dôkaz, že i silní duchovia nie sú imúnni od
         pokušenia pri pomeroch, v akých žiť musí človek, majúci cit pre verejné dobro, pre pokrok,
         pre život svojho národa. Hodiť všetko ta a utiahnuť sa do svojej „sakristie“ neraz vznáša
         sa poctivému človeku nad ubolenou hlavou ako cieľ „hodný želania“ podľa Shakespearea. Ale
         veľkí ľudia nedajú sa zahnať do „sakristie“, čo by ich aj vlastní ľudia kamenovali… Nedal
         sa vohnať do nečinnosti ani Moyses… Roniac horké slzy, znechutený nezdarmi, doštvaný
         neprestajnou intrigou a klebetou, ktorá ho podľa jeho slov na vysokom mieste omaľovala „ako
         treštenca, rabulistu, človeka mladými treštenci zaslepeného a zavedeného“, znova vzpriamil
         svoju krásnu postavu a šiel prosto, zalomiac hlavu, do nevďačného a, ako sám dobre šípil,
         bezvýsledného boja… On svojou vierou zachránil nás, svojou neprekonateľnou, železnou vierou
         na pravdu a zákonnosť slovenskej národnej veci.
   </p>
   <p>
    Prebehnúc takto krátko hlavné jeho pedagogické a školské námahy, prv, ako prejdem na
         jeho politicko-národnú misiu, na jeho kultúrno-vzdelanostné, epochálne vystúpenie na
         neobrobenom, nevďačnom úhore slovenskom, hoci málo povolaný, pre úplnosť prehovorím o jeho
         čisto cirkevnom zjave. Moyses bol kňazom katolíckym v najprísnejšom smysle slova, biskupom
         apoštolským, povedomým svojej hodnosti, prehĺbeným kresťanom a vyznavačom Krista,
         bezúhonným v svojom kňazskom i arcikňazskom postavení, tak že v tomto ohľade pri zúrivom
         nepriateľstve, ktoré ho okružovalo v Chorvátsku a ešte viac na Slovensku, ani len klebeta
         neopovážila sa priblížiť k nemu, a on bez najmenšej otázky v tichosti a pokore vyšiel so
         všetkými predstavenými, či tam alebo tu, s láskou a otcovskou milosťou so svojimi
         podriadenými a na obedienciu povinnými. Vyšiel i s javnými nepriateľmi národnej myšlienky
         slovenskej, ktorá mu po záujmoch jeho cirkvi najviac na srdci ležala. Zúrivých pritiahol
         dobrotou a dobrodeniami, nedôverujúcich protekciou a jemným napomínaním, tak že v čase jeho
         biskupstva temer celá diecéza bola pritiahnutá pre našu vec. Mnohých obrátil a presvedčil,
         iných k miernosti priviedol, ale všetci cítili, že majú nad sebou dobrotivého biskupa a
         láskavého predstaveného. Pravda, jeho dobrotu vedeli i využiť, a mnohý zradca máčal s ním
         chlieb v jeho mise, nejeden líškal sa mu, aby potom donášal zvesti jeho vrahom. No ani
         jedna svätá večera nezaobíde sa bez Judáša!
   </p>
   <p>
    Už sama jeho láska k slovenskému národu, u neho taká bezprostredná a vrelá, naladila ho
         k naozaj čistému, shovievavému, všetky trpkosti mierniacemu pomeru k Slovákom a Slovanom
         iného vierovyznania. Nezabúdajúc svoje,
    <span class="emphasis">
     <em>
      nehonosiac sa prehnanou
            toleranciou
     </em>
    </span>
    , ktorá i tak je znakom chladnosti k svojmu a ktorú ani jeden
         priamy, čestný človek nežiada, Moyses bol všetkým taký milý, aký bol a aký byť musel, keď
         ho raz Boh postavil na strážne miesto cirkvi katolíckej. Ostatne, takzvaná tolerancia v tom
         smysle, ako ju berú povrchne, vždy smrdí čertom nihilizmu. Ja môžem byť dobrý v dobrom, ale
         prehnane tolerantným, na pr. vzhľadom na môj národ oproti urputnej renegácii, byť nemôžem.
         A stará skúsená vec je, že kto je stály v svojom, nebýva zlý k bližným. Len tá stálosť
         nesmie byt absolútne odsudzujúcou, lebo konečný súd nad ľuďmi podržal si sám Boh
         trojjediný, vďaka jemu samému, jeden a ten istý pre nás všetkých.
   </p>
   <p>
    I v tomto ohľade biskup Moyses sial semeno dobré na všetkých svojich cestách, pri
         všetkých príležitostiach, spájajúcich ho s milými rodákmi slovenskými. Ako vylieva sladkosť
         i horkosť svojho srdca pred Kuzmánym, akou láskou chová sa veliký človek tento k Hurbanovi,
         bez najmenšej úštrby svojho cirkevného charakteru! Jasný príklad! Svieť!
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e448" name="ftn.d56e448">
        4
       </a>
       ]
      </sup>
      Tento kepienok obnovili v naše časy takzvanými cirkevno-politickými zákonmi. Teda
               konzekventnosť ťažko je uprieť maďarizačným snahám.
     </p>
    </div>
    <div class="footnote">
     <p>
      <sup>
       [
       <a class="para" href="#d56e460" name="ftn.d56e460">
        5
       </a>
       ]
      </sup>
      Predigt zur Feier des hundertjährigen Bestandes des Bisthums Neusohl in der
               Neusohler Domkirche am 29. October 1876. Von F. G. Gehalten. Neosohl. 1876.
     </p>
    </div>
    <div class="footnote">
     <p>
      <sup>
       [
       <a class="para" href="#d56e486" name="ftn.d56e486">
        6
       </a>
       ]
      </sup>
      Pastýrsky list od Štěpána Moysesa, z Boží a apoštolské milosti Biskupa
               bystrického, v čas nastúpení svého na prestol biskupský, k lidu
               kresťansko-katolickému svého biskupstva poslaný v Juliusi roku Páně 1851. V B.
               Bistrici. Tlačou Filipa Macholda 1851.
     </p>
    </div>
    <div class="footnote">
     <p>
      <sup>
       [
       <a class="para" href="#d56e527" name="ftn.d56e527">
        7
       </a>
       ]
      </sup>
      „Listy tlačíme verne, pravopisom originálu. Moyses, tak zdá sa, nebol prísnym
               prívržencom Bernolákovej školy, ale klonil sa v 30. rokoch k češtine… nemal
               príležitosti rozhodne postaviť sa k jednomu alebo druhému z prúdov, ktoré vtedy
               borily sa v literatúre slovenskej… Literárny náš jazyk, založený na strednej
               slovenčine, len v druhej polovici šesťdesiatych rokov autoritou Matice slovenskej
               prišiel k všeobecnej platnosti.“ (Slov. pohľady XVII., roč. 1897, soš. 1, str. 51.)
               Tak i bolo; Moyses aj ďalej naklonený bol českoslovenčine.
     </p>
    </div>
    <div class="footnote">
     <p>
      <sup>
       [
       <a class="para" href="#d56e534" name="ftn.d56e534">
        8
       </a>
       ]
      </sup>
      Cyrill a Method síce pod Chrástkom počal vychodiť po slovensky, až neskôr Moyses
               zakeroval do „staroslovenčiny“, za čo bol indirektne napadnutý — Palárikom. Za dlhší
               čas panovala preto medzi nimi chladnosť. Na smierenie podal sám Moyses ruku.
     </p>
    </div>
    <div class="footnote">
     <p>
      <sup>
       [
       <a class="para" href="#d56e538" name="ftn.d56e538">
        9
       </a>
       ]
      </sup>
      Otázka táto je verne a cele dôkladne osvietená Jaroslavom Vlčkom. Dejiny
               literatúry slovenskej. Napísal Jaroslav Vlček. V Turčianskom Sv. Martine, 1890, str.
               162 — 164 a ďalej str. 180. Pri návrate od centrálnej slovenčiny k takzvanej
               „staroslovenčine“ išli za Moysesom, nitrianskym biskupom Paluďaym, Jozefom Kozáčkom i
               Holček, Závodník, Rešetka, Plošic, Viktorin, Chrástek, dr. Radlinský, Palárik a
               Hattala, teda celý štáb slovenskej literatúry, okrem Geromettu.
     </p>
    </div>
    <div class="footnote">
     <p>
      <sup>
       [
       <a class="para" href="#d56e555" name="ftn.d56e555">
        10
       </a>
       ]
      </sup>
      Žiaci tejto výbornej preparandie roku 1858 dňa 4. augusta zavďačili sa Moysesovi
               spievanou a potom vytlačenou hymnou: „Hymna Jeho Osvícenosti, nejdůstojnějšímu pánu
               biskupovi baňsko-bystřickému Š. M. od žákův c. k. praeparandie b. b. věnovaná a
               zpívaná dne 4. srpna 1858. V B. Bystřici, tiskem Philippa Machold 1858. V tejto
               versifikácii, dobre myslenej, dosť podarený je pasus: „Obhajce on pravdy statný,
               zástupce
      <span class="emphasis">
       <em>
        svých
       </em>
      </span>
      nepodvratný, záštit skytá rodině!“
     </p>
    </div>
    <div class="footnote">
     <p>
      <sup>
       [
       <a class="para" href="#d56e567" name="ftn.d56e567">
        11
       </a>
       ]
      </sup>
      List na Jozefa Kozáčka z 13. marca 1863: „Gottlob, die Zustände unseres armen
               Volkes fangen an sich heiterer zu gestallten… Die Stadt ist zwar noch immer die Beute
               von Vorurtheilen und unendlichen Leidenschaften, aber das Gymnasium, und im
               Allgemeinen die Schulen — ausgenommen die unter dem schwachen Wachtler vegetierende
               Hauptschule — lassen Nichts zu wünschen übrig. Čulen ist dort gerade am rechten
               Platz. Zwar habe ich die stattgefundene Reform nicht nur für das Neusohler Gymnasium
               angestrebt.
      <span class="emphasis">
       <em>
        Ja in Wien sowohl als auch in Ofen hatte man mir förmlich
                  versprochen, sämmtliche in slavischen Gegenden befindlichen Anstalten gleichmässig
                  zu reformiren
       </em>
      </span>
      .
      <span class="bold">
       <strong>
        Der Erfolg entspricht der Zusage
                  nicht
       </strong>
      </span>
      .“
     </p>
    </div>
    <div class="footnote">
     <p>
      <sup>
       [
       <a class="para" href="#d56e583" name="ftn.d56e583">
        12
       </a>
       ]
      </sup>
      „Stručný výťah z návrhu ústrojnosti gymnasií a věcnic čili reálek v Rakúském
               mocnářstvě v tomto slovenském překlade sestavil Dr. Ondřej Radlinský. V Budíně.
               1851.“ Str. 6.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e622">
       </a>
       IV
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Druhé politicko-národné obrodenie datuje sa od slovenského národného shromaždenia v
         Turčianskom Sv. Martine v dňoch 6. — 7. júna roku 1861. Nebolo ono „deus ex machina“, ale
         logicky prísnou konzekvenciou slovenských námah predošlého storočia, ktoré námahy potom
         pravý genij slovenského národa, Ján Hollý, apostrofuje svojím
    <span class="emphasis">
     <em>
      „ešte Slováci žijú,
            a budú žiť večne so slávou“
     </em>
    </span>
    . Ja by som podľa svojho skromného vkusu, ale
         neskromne hlbokého presvedčenia posledné slovo Hollého hexametru písal s veľkým S. A keď už
         dozrely veci a Slováci našli si formu svojho nového obrodenia, výraz svojho túženia v
         programe, uverejnenom v prvom čísle novozaloženého časopisu,
    <span class="emphasis">
     <em>
      Pešťbudínskych
            vedomostí
     </em>
    </span>
    , ktoré vyšlo dňa 19. marca 1861, čímže začali? Zasa odvolaním sa na
         to: „ešte Slováci žijú“ v začiatočnej výpovedi programu:
    <span class="emphasis">
     <em>
      „Kto dal život, ten dal
            právo žiť.“
     </em>
    </span>
    (Pešťb. ved., roč. I, č. 1.)
   </p>
   <p>
    Život bol daný s výše, ale
    <span class="emphasis">
     <em>
      právo žiť
     </em>
    </span>
    bolo strašne napadnuté po
         veľmi krátkom čase, v ktorom vo Viedni ukazovali sa prajnými slovenskému národu. Každým
         rokom slabla dobroprajnosť a nepriatelia slovenskej národnosti počínali si smelšie. Ešte i
         pod tuhým absolutizmom a stavom výnimečným takzvaná „germanizácia“ Uhorska bola v sile len
         na našich slovenských stranách. Na maďarských jej vlastne ani nebolo. Posledný pokus pomôcť
         Slovákom bolo vydanie cirkevného patentu pre evanjelickú cirkev augsb. vyznania z 1.
         septembra 1859 s ministerským nariadením z 2. septembra 1859. Osnovatelia tohto štátneho
         aktu, založeného prísne na 76. zák. článku z roku 1791 (medzi nimi bol i Kuzmány), chceli
         naozaj vymaniť cirkev a dať jej slobodnú, duchu cirkevnému zodpovedajúcu ústrojnosť,
         zamedziť zemiansku svevoľu, ktorá pod titulom autonomie robila z cirkvi nečistú maďarónsku
         šalandu, z chrámov príležitosťou konventov politické kluby, ktorých panovití aristokratickí
         členovia horiace cigarky kládli na oltáre v chrámoch, príduc do konventu. Toto bolo priamo
         proti záujmom kyrioarchie, proti absolútnej moci panákov, v živote necirkevných, smilných a
         nemravných, nad ľudom cirkevným a dobrým, preto povstala surmia, zvírená Zsedényim
         (Pfannenschmiedtom) a Mádaym, pred ktorou vo Viedni
    <span class="emphasis">
     <em>
      hanebne
            zreterovali
     </em>
    </span>
    a tých, čo stáli na zákonnom stanovisku, vydali protivníkom
         (Hodžu, Podhradského a mnohých).
   </p>
   <p>
    Štefan Daxner je tej, základne odôvodnenej, mienky, že tento dobre myslený a správne
         osnovaný patent nebol už na čase po cisárskom manifeste dto 2. júla 1859, ktorým bola
         oslabená moc absolutistická, a patent i úradnou tlačou verejne vyhlasovaný za protizákonný.
         Patent bol tu, ale exekúcie nebolo… Uvádzajte si ho sami, dobre smýšľajúci farári, nad
         ktorými už visel meč maďarónskej moci a polície! Budete vydaní ľubovôli a tyranii. Preto
         Daxner dobre poznamenáva, že nebolo u vlády ani serióznej vôle, ani konzekvencie, a patent
         vydaný bol
    <span class="emphasis">
     <em>
      „na základe opportunity, t. j. snahy okamžite koristiť z okolností, čo
            hneď obetovaním svojich najvernejších prívržencov, ak tým dal sa docieliť nejaký
            úspech.“
     </em>
    </span>
    A tieto Daxnerove slová platia od toho času pre všetky veci medzi
         Viedňou a slovenským národom. Vyslovil to neskoršie po celom rade ohromných sklamaní i sám
         Moyses podľa hodnoverného svedka slovami:
    <span class="emphasis">
     <em>
      „Vo Viedni je hlavným hýbadlom celej
            politiky strach.“
     </em>
    </span>
    Kto vie tam na patričnom mieste nahnať dostatočnú porciu
         strachu, ten je pánom.
   </p>
   <p>
    Upustenie od exekvovania patentu pod gubernátorstvom Benedeka, človeka hlúpeho, ktorého
         informoval proti patentu Anton Radvánszky, odmenenie jeho protivníkov (Zsedényi stal sa
         vicekancelárom a hofrátom) bola prvá koncesia viedenskej vlády. Za ňou nasledoval cisársky
         diplom z 20. októbra 1860, ktorým nazad uviedli konštitúciu, uhorská kancelária obnovila
         námestníctvo, stolice sa podľa uhorských zákonov zriadily… Podľa všetkého sa zdalo, že je
         tu čas, v ktorom pre nelenivého kynie príležitosť k svojmu právu. Októbrový diplom bol i
         mnohými našimi uvítaný ako akt, oslobodzujúci zpod dvanásťročného bachovského režimu. Dosť
         skoro sa ukázalo, že Slováci prišli s ním z dažďa pod odkvap. Už po jednoročnom jeho trvaní
         sa ukázalo, že vláda nemecká nás síce pustila zpod dereša nemeckého absolutizmu, ale nás
         vydala do rúk maďarského a maďarónskeho konštitucionálneho bašovstva. (Pešťbudínske
         vedomosti, roč. I., 1. novembra, číslo 66.) No na Slovensku bolo všetko mŕtvo a ticho, hoci
         v tom tichu pracovala jedna hlava, mysliaca za celý národ. Bol to Štefan Marko Daxner,
         ktorý pilne pracoval na diplomatickom akte. Na jar roku 1861 razom prišiel do T. Sv.
         Martina Samko Štefanovič a navrhol, možno, v porozumení s Daxnerom, aby Martin vyzval národ
         pre nejaké slávnostné osvedčenie. V Martine veci porozumeli a išli k skutku. Boli tam čulí
         mladí ľudia, ktorí si vedeli získať za krátky čas vliv v meste a strhnúť k činu i tak od
         rokov 1848 — 1849 osvietené chrabré meštianstvo: Pavel Mudroň, Ambróz Pivko, Samuel Šípka,
         Jozef Horváth, Ján Kohút, Ján Šimko, Ján Kunaj, Samuel Šimko, Ondrej Švehla, Samuel Ďarmek,
         Ján Belička, Martin Gallo, Daniel Tomka, Pavel Švehla atď.
   </p>
   <p>
    Slováci sa teda pohli a išli sa hlásiť k svojmu právu… Mesto Turčiansky Sv. Martin na
         iniciatívu Štefanovičovu na shromaždení meštianstva dňa 9. mája 1861 uzavrelo vyzvať
         „všetkých národovcov slovenských v Uhrách“ na slávnostné shromaždenie do Turčianskeho Sv.
         Martina na deň 6. júna 1861, „ku porade a usporiadaniu žiadostí Slovákov na základe
         svornosti všetkých národností v Uhorsku a na základe jednoty celého Uhorska“. Podpísaný bol
         rychtár Andrej Kossa a mnoho mešťanov. Svolávatelia sotva vedeli, aký naozaj veľký dosah
         bude mať ich skromné, 10. mája 1861 datované pozvanie, bez všetkých fráz a bombastov. O
         uskutočnenie shromaždenia mal veľkú zásluhu
    <span class="emphasis">
     <em>
      Ján Jesenský
     </em>
    </span>
    , vtedy
         slúžny, čo mu Daxner vdačne priznal. Pešťbudínske vedomosti v máji rozvily žurnalistickú
         agitáciu za shromaždenie. Na celom Slovensku začali sa ľudia hýbať, všetko ožívalo a
         kriesilo sa, všetky túžby a očakávania boly obrátené do nepatrného mestečka malej stolice
         Turčianskej, nad ktorou zaskvela sa zlatá hviezda slovenskej myšlienky… Nastalo veľké
         putovanie ľudí, zaujatých za národ, do Martina, púť, ktorá zostane historickou.
         Shromaždenie bolo veľké, impozantné a vyznamenávalo sa poriadkom, parlamentarizmom,
         duchaplnosťou rečí, vzletom myšlienok i vrelosťou citov a posvätným oduševnením. Bol to
         sviatok sbratrenia, upomínajúci na najkrajšie scény v živote národa, keď ešte politika
         nepokazila a neochladila národného genia, a on vyráža sa v celej sile a bezprostrednosti.
   </p>
   <p>
    Pod predsedníctvom Jána Francisciho, notárstvom Viliama Paulíny-Tótha, Samuela
         Štefanoviča, Juraja Slottu, bratov-blížencov Mudroňovcov konštituovalo sa pod
         svätomartinskymi lipami
    <span class="emphasis">
     <em>
      Slovenské národné shromaždenie v Turčianskom Sv.
            Martine
     </em>
    </span>
    . Predmet: Určenie obsahu žiadostí národa slovenského pre dosiahnutie
         a zabezpečenie rovnoprávnosti národnej a jeho národného života.
   </p>
   <p>
    Daxner rozvinul program, vložený v Memorande, ktorého hlavné body boly: 1. Aby osobnosť
         národa slovenského a vlasteneckosť reči slovenskej zákonmi uznaná a inauguracionálnymi
         diplomami štátoprávne zabezpečená bola; 2. zaokrúhlenie stolíc podľa národnosti; 3. aby
         práva národnej reči podľa zásady rovnosti medzi národmi uhorskými vymerané boly; 4.
         osvedčenie solidárnosti medzi Slovákmi, Rusínmi, Rumunmi, Srbmi a Chorvátmi.
   </p>
   <p>
    Jediná vážna kontraverzia bola ohľadom arondovania stolíc pod spoločným názvom „Okolia“.
         Protivníci Daxnerovi na bod 2. boli zčiastky iskrenní, ako Palárik a Dohnány, a zčiastky
         úkladní, ako Nemessányi, ktorý neskoršie celkom odpadol, ako i prítomní páni zemäni,
         ktorých národná činnosť celkom dovŕšená bola pod lipami a mimo líp začala sa ich perfídna
         protiakcia. Márne boly a budú nádeje na sliatie ich s národom, pokým nepríde vis major,
         ktorá ich na to prinúti.
   </p>
   <p>
    Daxner mal hlbokú pravdu. Bez arondovania, bez čisto politickej moci vne arrodissementu,
         zlý úradník môže urobiť efemérnou celú, hoci zaprisahanú rovnoprávnosť. Palárik sa mýlil a
         hlavne veril na uhorskú ústavnosť, na slobodu, celý pohrúžený v idealizme a naivnosti;
         Nemessányi vedel, od čoho muchy dochnú. Bol odmenený neskoršie. Item, Daxnerov návrh bol
         prijatý a uzavreté niesť ho — pred snem. V tomto uzavretí podľa mienky mnohých väzela
         slabina celej krásnej politickej udalosti svätomartinskej. Ukázalo sa to. Vyslanstvo prišlo
         do Pešti — a nemohlo najsť snem. Konečne stala sa mu tá satira, ktorá často prenasleduje
         neskúsených politikov, že vyslanstvo prijímal neslušne — Koloman Tisza, vodca opozície, ako
         podpredseda snemovne.
   </p>
   <p>
    Moyses pri shromaždení a utvorení Memoranda nemal činnej účasti, on umne a profilakticky
         šetril svoju osobu na čas, v ktorom ona dodá viac váhy slovenským snahám; no potom celým
         svojím účinkovaním prikryl všetky uzavretia a, ako uvidíme, umožnil, že ony dostaly sa pred
         trón, keď pri sneme ani len vyslyšania nenašly.
   </p>
   <p>
    Memorandum bolo hotové — a vznášalo sa vo vzduchu, a medzitým po celom slovenskom kraji
         úrady začaly natískať obciam protesty proti shromaždeniu svätomartinskému. Kto má v rukách
         organizovanú politickú moc, nasbiera dosť protestov, aby slnko v lete nesvietilo a v zime
         aby sneh nepadal. Nie tak týmito vynútenými protestmi, ako inými politickými okolnosťami
         Memorandum, majúce dodnes programnú cenu, dosial ničím nezamenené a nevyzdvihnuté, neprišlo
         do života. No na slovenskom národnom shromaždení narodila sa dôležitá inštitúcia
    <span class="emphasis">
     <em>
      Matice slovenskej
     </em>
    </span>
    , s ktorou už nerozlučne spojené je meno Štefana
         Moysesa až do smrti.
   </p>
   <p>
    Myšlienka sama, utvoriť Maticu slovenskú, propagovaná bola ešte v júni 1851 Jánom
         Kollárom, K. Kuzmánym, M. Šteffkom, D. Lichardom a J. Záborským vo Viedni, ale ich námahy
         nemaly u vlády úspechu. Shromaždenie martinské, príležitosťou ktorého začalo sa i sbierať
         na Maticu, keď Ján Čipkay prvý venoval nádejnému ústavu 1000 zlatých, poverilo založením
         Matice „stály národný výbor“, ktorý vyslal zpomedzi seba užší výbor, pozostávajúci z Jána
         Francisciho, Jána Grottčára, V. Paulínyho-Tótha a Jána Palárika. Stanovy boly vypracované,
         išlo o určenie sídla a o potvrdenie. Špatné diela v tomto ohľade, odohravšie sa v Brezne,
         nejdem pripomínať. Komisár Zvolenskej stolice Andrej Havaš umelým nátlakom vykonal, že
         mesto Brezno už vyslovené prijatie Matice do svojho lona odoprelo. Turčiansky Sv. Martin na
         riadnom mestskom valnom shromaždení dňa 21. apríla 1862 ochotne prijal sídlo Matice a s
         radosťou osvedčil privítať ju v svojom lone. Taká je historia martinského národného
         centralizovania. Shromaždenie a Matica, ktorým dal Martin útulok, pozdvihly skromné
         mestečko na historický význam.
   </p>
   <p>
    No diela nestály dobre: Memorandum snemom nepovšimnuté, ba veľkopansky odvrhnuté
         čibukujúcim Tiszom, stanovy Matice podané, ale nepotvrdené, kraj protestmi naplnený, teror
         pestovaný všetkými úradmi — a nikde záštitníka, nikde obhájcu a kliesniteľa cesty, ktorá by
         viedla z tohto ťažkého položenia.
   </p>
   <p>
    Vznikla síce myšlienka deputácie pred trón — ale sama nemala príťažlivosti. Nezdar
         deputácie peštianskej zronil mnohých. Tu vystúpil v pravý čas Štefan Moyses. On sa
         osvedčil, že podujme slovenskej deputácii nielen cestu k trónu prekliesniť, ale že ju sám
         povedie. Toto odhodlanie Moysesovo zatriaslo celým národom ako iskra. Nádejami zazelenaly
         sa naše kraje. Príhlasov do deputácie hneď bolo dosť. Prvé hymny začaly zunieť v ústrety
         „slovenskému biskupovi“. Jeden hymnista spieva: „Mužu Boží, opri vážnu hlavu pokojne na
         hruď slávneho ľudu, a vďaku jeho posväť slzou radosti; ústa rodoľubé hlasmi pobožnosti
         pozdnému potomstvu budú opakovať tvoju slávu.“
   </p>
   <p>
    Teda deputácia bola organizovaná. Už koncom novembra, píšu z Viedne Pešťbudínskym
         vedomostiam, prišli niekoľkí členovia z Turca. V pondelok dňa 2. decembra došiel sám
         Moyses, na stanici hlučne vítaný členmi vyslanstva. Na druhý deň prijímal biskup členov,
         neznámych dal si predstaviť, a obrátil sa k nim krásnou rečou, ktorá mnohým až teraz
         vyjavila, aký je to „biskup“, aký človek, ktorý ich má viesť! Popoludní o 4. hodine (3.
         decembra) bola porada početných členov deputácie, ktorá trvala desať hodín. Na nej
         ustanovil sa definitívny text Prosbopisu Slovákov, ku ktorému pridané boly dve prílohy:
         Memorandum a operát, ako by sa dala na Slovensku najlepšie uskutočniť želaná národná
         rovnoprávnosť. Okrem toho sám biskup Moyses mal oddať pod vlastným menom prípis na osobu
         jeho veličenstva.
   </p>
   <p>
    Dňa 11. decembra Moyses dostal na svoje kroky, urobené pre audienciu, uspokojiteľnú
         odpoveď. Audiencia určená bola na 12. decembra o 10. hodine predpoludním, a z ohromného
         počtu vyslancov pred jeho veličenstvo pripustení boli okrem biskupa: kanonik Tomáš Červeň,
         arcidekan Ján Országh, superintendent Karol Kuzmány, farár dr. Jozef Miloslav Hurban, Ján
         Francisci, Viliam Paulíny a Fraňo Blaho.
   </p>
   <p>
    Deputácia bola blahosklonne prijatá. Moyses v svojom slávnostnom prívete predovšetkým
         konštatoval, že otcovská pečlivosť jeho veličenstva, na ochranu nemaďarských národností
         viac ráz, najmä dňa 21. júla
    <sup>
     [
     <a class="footnote" href="#ftn.d56e694" name="d56e694">
      13
     </a>
     ]
    </sup>
    najmilostivejšie vyslovená, žiadúcim úspechom korunovaná nebola. „Omnoho
         bolestnejšie dotýka sa najvernejších nemaďarských národov Uhorska“, pokračoval doslovne,
         „že kráľovská uhorská námestná rada 20. a 21. októbra t. r. vydala nariadenia, z ktorých
         prvé hrozí nemaďarským národným školám uvedením maďarskej reči, druhým však, hoci v odpore
         s dvoma 5. októbra vydanými, ale v platnosti nepodržanými výnosmi kráľovskej uhorskej
         dvornej kancelárie, maďarská reč vo všetkých katolíckych gymnáziách, bez všetkého ohľadu na
         jazykové pomery, uvedená je.“ Potom Moyses vyložil, do akého nebezpečenstva je tým uvalené
         jediné gymnázium jeho diecézy.
   </p>
   <p>
    Keďže sa dozvedel, že jeho súkmeňovci, prislúchajúci k vždy nezlomne vernému, vyše 2
         milionov počítajúcemu národu slovenskému, proti prechmatom ultramaďarizmu, prevyšujúcemu i
         mieru v časoch pred rokom 1848, jedine od najvyššieho prestolu výdatnú pomoc očakávajú,
         pripojil sa bez váhania k nim. „Ako zlomok týchto ľudí stojíme teda teraz pred najjasnejšou
         tvárou vašou, aby v smysle častejšie opakovaných najmilostivejších prejavov, najmä však
         najvyššieho, dňa 21. júla t. r. uhorskému krajinskému snemu vydaného reškriptu,
    <span class="emphasis">
     <em>
      národne práva najvernejšieho slovenského národa určite formulované a
            primeranými inštitúciami trvanlive zabezpečené boly.
     </em>
    </span>
    “ S tým oddal biskup
         prosbopis slovenskej deputácie s prílohou do nemčiny preloženého Memoranda a svoj vlastný
         prípis, ktorý dôkladne rozoberiem. Odpoveď jeho veličenstva znela:
   </p>
   <p>
    „Teší ma, že vás ako tlmočníkov smýšľania môjho vo všetkých ťažkých okolnostiach
         časových verného a lojálneho národa slovenského (slawisch) z uhorských čiastok tu vidím.
         Sťažnosti a prosby vaše vezmem do povahy a podľa možnosti budem brať na ne ohľad. Čo sa
         školských vecí týka, spomenuté nariadenia, ako sami udávate,
    <span class="emphasis">
     <em>
      proti mojej vôli sa
            staly
     </em>
    </span>
    , a tu čím skôr nariadim, aby sa tomu odpomohlo. I v inom ohľade prosby
         a žaloby dám preskúmať a budem hľadieť, aby sa im podľa možnosti vyhovelo. Opakujem, že ma
         tešilo vás vidieť.“
   </p>
   <p>
    Prosbopis Slovákov, datovaný 6. decembra 1861, uverejnený v 78. čísle I. ročníka
         Pešťbudínskych vedomostí zo dňa 13. decembra 1861, je in nuce historia utrpenia Slovákov a
         spolu všetkých námah popredných synov národa odstrániť neshody. Spomína sa deputácia roku
         1843, shromaždenie v Lipt. Sv. Mikuláši dňa 10. mája 1848, sľub jeho veličenstva roku 1849
         v Olomouci, daný na prosbu slovenského národa, prosbopisy z 12. apríla a 17. septembra
         1849, podané skrze dôverníctvo, a napokon požiadavky shromaždením sv.-martinským
         formulované a obsažené v Memorande. Petitum má štyri body: 1. Ustanovenie Okolia zo stolíc:
         Prešporskej, Nitrianskej, Tekovskej, Trenčianskej, Hontianskej, Zvolenskej, Turčianskej,
         Oravskej, Liptovskej, Novohradskej, Gemerskej, Spišskej, Šarišskej, Abaujskej a
         Tornianskej; 2. dištrikt tento má byť integrujúcou časťou Uhorska; 3. v ňom má byť
         panujúcou rečou pri poradách a správe slovenská, okrem výnimôk; 4. nad školami má slovenský
         národ disponovať v smysle všeobecného školského poriadku.
   </p>
   <p>
    Prepamätný je osobný prípis samého Moysesa, súčasne oddaný jeho veličenstvu. Podávam z
         neho hlavné veci, upozorňujúc čitateľov, že tento akt, u nás málo známy, hádam
         najvypuklejšie zobrazuje veľkú postavu Moysesovu a dá poňať, aká veľká bola jeho láska k
         národu slovenskému.
   </p>
   <p>
    „Nepochybná historická pravda je,“ hovorí Moyses pred trónom, „že kráľovstvo uhorské
         nebolo Štefanom svätým založené
    <span class="emphasis">
     <em>
      na nejakej zvláštnej národnosti
     </em>
    </span>
    , ale
         na kresťanskom náboženstve a na zákonoch, prijatých od predkresťanských národov. Inkunábule
         tohto kráľovstva nič nevedia o uprednostení maďarského ľudu… Pri vlastnom založení
         kráľovstva pod Štefanom mali prevažný, historia hovorí, že výlučný vliv Taliani, Nemci,
         Slovania. Štefan hovorí výslovne o urovnoprávnenosti všetkých jazykov. Časti krajiny,
         najvyššie hodnosti ríše majú podnes slovenské pomenovania. Po christianizovaní žily všetky
         kmene svorne, bez najmenšieho predpočítania Maďarov. Nemci a Slovania mali zavše takú
         prevahu, že Maďari hľadali ochranu od snemu. I vtedy vyslovil snem celkovitú rovnoprávnosť,
         bez dania prednosti Maďarom. To nevadilo, že Maďari boli cele alebo čiastočne vylúčení z
         magistrátov viacerých municipií na základe privilegií. Tak bolo i v meste Budíne. Osemsto
         rokov používaná latinita bola príhodná zamedziť žiarlivosť jednotlivých kmeňov. To uznaly
         municipia a bránily latinitu proti germanizátorským snahám Jozefa II. Ale práve snahy tohto
         monarcha zobudily národné pohyby v Uhorsku. U Slovákov len literárne, u Maďarov i v štátnom
         ohľade.
   </p>
   <p>
    Nemaďarskí obyvatelia nemajú nič proti tomu, keď Maďari na svojej vlastnej pôde vyvinujú
         svoj jazyk. I v štátnom živote sú hotoví dať prednosť maďarčine vo vyšších správnych
         sférach v hraniciach zákonov, ale želajú si pre vlastný jazyk toľko slobodného pohybu v
         cirkvi, škole, miestnej, municipálnej správe, ako je potrebné na ochranu ľudských a
         občianskych práv.
   </p>
   <p>
    Maďari nechcú do ohľadu brať tieto spravodlivé, neodcudziteľné nároky, ale upotrebujú
         všetky prostriedky moci,
    <span class="emphasis">
     <em>
      aby najmä slovenskému ľudu cestu ku vzdelanosti zahájili
            a aby slovenský ľud v mravne a národne nepovedomom stave slúžil ako materiál a korisť
            budúcej maďarizácii
     </em>
    </span>
    .
   </p>
   <p>
    Nedivím sa, že od 20. októbra predošlého roku stoličné výbory a magistráty terorizujú
         nevinný slovenský ľud.
   </p>
   <p>
    Ale bolestne sa dotýka podpísaného, že i samo kráľovské námestníctvo dopúšťa sa
         nespravodlivosti.
   </p>
   <p>
    Proti jasnému zneniu vášho vlastnoručného prípisu z 20. októbra 1860 na uhorského
         kancelára, v ktorom sa žiada ochrana rozličných národností, ohrožuje kr. uh. námestníctvo
         intimátom z 20. októbra 1861 číslo 61.917 všetky slovenské a nemecké katolícke školy
         uvedením do nich maďarčiny.
   </p>
   <p>
    Mne sverená diecéza má 13 čisto nemeckých, 93 čisto slovenské, 4 slovensko-nemecké fary,
         ale
    <span class="emphasis">
     <em>
      ani jednu maďarskú
     </em>
    </span>
    . Či zahrozené uh. námestníctvom uvedenie
         maďarčiny i tak pre zlé pomery v ľudových školách na nízkom stupni stojacu výchovu nesníži
         na nulu, beztoho, že by zamýšľané maďarizovanie ľudu bolo docielené?
   </p>
   <p>
    Hoci kr. dvorná kancelária výnosom z 5. októbra 1861 č. 13.583 uhorské námestníctvo
         vážne napomenula pri terajšom provizornom zriadení katolíckych gymnázií uspokojiť nároky
         nemaďarských národností, práve stala sa pravá protiva toho intimátom, upraveným na
         direktorov dňa 21. októbra 1861, a najmä na gymnázium banskobystrické.
   </p>
   <p>
    Straníctvo vysvitá i z toho, že kvalifikovaných profesorov, dávno slúžiacich, ale
         nepriznávajúcich sa k ultramaďarským tendenciám, udržujú pri malých platoch, kdežto ľudí
         problematických s najmenšou kvalifikáciou honorujú najvyšším platom, ak sa len priznávajú k
         ultramaďarizmu.
   </p>
   <p>
    Nemaďarské obyvateľstvo vystavené je od stoličných úradníkov všemožným sekatúram.
         Prípisy len po maďarsky dostáva, proti výstupkom a prechmatom úradov nenachádza ochrany ani
         pri námestníctve. Ono je oddané schválne ohlúpnutiu, lebo mu berú všetky prostriedky
         vzdelávania, tak že musí klesnúť k zhovädeniu, na hanbu krajinskej historie,
         predchádzajúcej dnešný terorizmus. A v Pešti na sneme s veľkou ostentatívnosťou mlátia
         prázdne frázy o rovnoprávnosti, aby si nadobudli nezaslúženú povesť o svojej
         slobodomyseľnosti.
   </p>
   <p>
    Ako prirodzený obranca duchovných majetkov národa, ktorému som Bohom a vôľou vášho
         veličenstva postavený za biskupa, opovažujem sa, odvolávajúc sa na neodcudziteľné práva
         mojich diecezánov, na ich zásluhy, zadovážené tak v časoch mieru, ako vo vojne pred
         nepriateľom, odvolávajúc sa na posledných 25 rokov krajinskej historie, spoliehajúc sa na
         svätosť najvyššieho cisárskeho a kráľovského slova — utiekať sa s dôverou k stupňom
         najvyššieho cisárskeho a kráľovského trónu s bezhraničnou dôverou, najponíženejšie prosím:
         aby vaše cis. a kráľ. veličenstvo nariadiť ráčilo, že by v smysle najvyššieho reškriptu,
         upraveného dňa 21. júla 1861. roku na uhorský zemský snem, národnostné práva verných
         nemaďarských národov, ako ohľadom na vývin ich jazykov a národností, tak aj ohľadom ich
         administratívnych pomerov, určite a jasne formulované a účinne i trvalo zabezpečené boly.
         Vášho cis. a kráľ. apoštolského veličenstva najvernejší poddaný a najponíženejší kaplán
         Štefan Moyses, biskup banskobystrický. Viedeň, 5. decembra 1861.“
   </p>
   <p>
    Toto je prvý krok Moysesov vo vlasti, ktorým zúčastnil sa v borbe kultúrno-politickej
         určito na strane národov nemaďarských vôbec a svojho slovenského národa zvlášte… Klasický
         prolog tohto historického dokumentu, vydaného tlačou Karlom Kuzmánym roku 1862 vo Viedni u
         K. Goriška, ruší celú teoriu maďarizácie v ohľade historickom, etickom i politickom.
         Výbojný maďarizmus razom tratí pod sebou pôdu, ktorú si nafantazoval, keď všetko, čo bolo a
         je uhorské, pomenoval maďarským a utvoril a posteriori akýsi maďarský štát, ktorého nikdy
         nebolo. Prvý raz bola tu silno a neodolateľne prízvukovaná antikultúrnosť maďarizácie,
         ktorú hrdinský prelát rovno do očí kráľovi stigmatizoval slovami:
    <span class="emphasis">
     <em>
      že vedie k
            večnej nevedomosti a zhovädeniu
     </em>
    </span>
    (zur immerwährenden Unwissenheit und
         Verthierung) nemaďarské národy. Horlenie proroka zuní z týchto smelých, ale sväto
         pravdivých slov, proroka, ktorý neštíti sa ani kráľa upomenúť na vlastné kráľovské slová,
         ktoré sú zopakované v petitu jeho prosbopisu.
   </p>
   <p>
    A neostal čin Moysesov bez ozveny na Slovensku. Ako nádych skorej jari, rozobral duch
         Moysesov zastydlé naše kraje. Literárne orgány ožily a plnily sa pragmaticky písanými
         článkami: Daxnerovými, Dusarovými, Radlinského, Palárika, Francisciho. Moyses stal sa
         predmetom úcty a lásky. Už za jeho pobytu viedenského (do 27. decembra 1861) slovenské
         študentstvo i meštianstvo pod vedením Gust. Kordoša vyjavilo mu slávnostnou deputáciou
         vďaku. Na ceste domov v Pešti, kde sa pobavil, pozdravilo ho slovenské peštianske
         meštianstvo, mládež a členovia evanj. cirkvi, ako vyslanstvo, peknou rečou dňa 1. januára
         1862. Moyses im odpovedal, prízvukujúc: „aby vzbudzovali a rozširovali ducha národného
         medzi sebou.“ K nemu sypaly sa adresy dôvery a súhlasu so všetkých strán, hoci ľudí
         podpisovavších úrady stíhaly a všemožne prenasledovaly. Prvú adresu poslalo Moysesovi
         duchovenstvo turčianske dňa 23. decembra 1861 (18 podpisov); nasledovali: bohoslovci
         nitrianski, profesori a vrchní semináru banskobystrického (Tri krále 1862), národovci
         stolice Nitrianskej (17. januára 1862), kňazi okresu banskobystrického (7. januára 1862, 20
         podpisov), kňazstvo trenčiansko-nitrianskeho Považia (24. jan. 1862), obce turčianskeho
         Dŕžavia (Kláštor, Slovany, Lazany, Ležiachovo, Valča, Slov. Pravno, Socovce, Stránka,
         Moškovec, Ondrašová (15. jan., 33 podpisy predstavených obcí), obec Podhradie (20. dec),
         obec Konské (1. jan:), mestečko Sučany (8. jan.), obec Štiavnička (9. jan.), obec Kľačany
         (9. jan.), Liptovský Sv. Mikuláš, Vrbica, Vrbický Hušták (129 podpisov, všetko od obcí s
         pečaťami; Slov. Ľupča, duchovenstvo okresu novobanského; Svätý Martin (12. jan.), Blatnica,
         Karlová a Laskár (16. jan.), Jahodníky (19. jan.), Horná, Dolná Mičiná, Môlča, Čerín,
         Čačín, Závada, Jergalov, Motyčky, Štubňa. Potom magistrát slob. priv. mesta Slovenskej
         Ľupče (9. jan.), obec Ulica ľupčianska, mládež prešovská (19. jan., 25 podpisov), Svätý
         Michal (8. jan.) vyše 80 podpisov z celého Liptova, obce Pribylina, Kokava (24 podpisy),
         seminár v Podhradí, obce Selce a Šalková (28 podpisov), Očová (24. jan.), Kláštor (15.
         jan.), Špania dolina (24. jan., 55 podpisov), Breznica na Hrone, obec Osrblie, mesto
         Mošovce (19. jan., 158 podpisov), mesto Kremnica (29. jan.), obec Malacky (24. jan.), mnoho
         obcí z trenčianskeho Považia (105 podpisov), obce Badín, Garamsek, Lukavica, Sámpor, Bečov,
         všetko s rychtármi a predstavenými; obec Bacúch (28. febr.), obce Oslany, Čerenčany, Veľký
         Uherec, Bystričany, Horno-Kameňany, Dolno-Kameňany, Radobnice (vyše 200 podpisov, všade
         rychtári a predstavení); obce Mengušovce, Gerlachová, Štolská (vyše 100 podpisov); z Báčky
         adresa a 300 podpisov, medzi nimi i Srbi; Banská Bystrica (14. febr., 32 podpisy), obec
         Ústie (Orava), Mýto (pri Brezne), Hrabušice, Ščavník, Hranovnica (58 podpisov), Veľké
         Jasovce, Kuzmice, Terany (vyše 40 podpisov), Ungvár (5. marca, po rusky, 50 podpisov, medzi
         nimi 4 rumunské), Trnovec (6. apríla, 49 podpisov), obce Filipov, Gašpero, Beňuš, Puobiš,
         Bravacov, Podholia, Srnko, bystrická preparandia (25. marca), obce Východná, Hybbe, Važec,
         Štrba, Dovalovo a Vavrišovo (27. marca, 90 podpisov), obce Malý Hnilec, Markušovce,
         Teplička, Veľký Hnilec, Čadca, Veľká Revúca (magistrát, 5. mája 1862), obce Hronec,
         Zámostie (66 podpisov), Predajná, Nemecká, Jasenná, obce Bojná, Solčany, Malé Dvorany,
         Tovarník, Blešovce (5. apríla 1862, 50 podpisov). Udal som adresy len po marec, ale tak sa
         ťahala záplava adries celý rok 1862 a 1863 až do júna. Pripomínam, že sú to všetko adresy
         obšírne, vyrážajúce oduševnenie a úctu. To je len dôkazom, že pohyb Moysesom zvírený nebol
         vrtochom „podajedných buričov“, ale bol naozaj hlboký, spontánny a živo zasahujúci do
         národa. Mnohé z týchto adries sú celé veľké elaboráty, dokazujúce hlboké porozumenie toho,
         o čo vlastne išlo v tento osudný čas. Všetky bez rozdielu sú písané tónom vrelým a
         zaslúžia, aby boly zvečnené historikom slovenského kultúrno-národného pohybu pamätných čias
         na počiatku rokov šesťdesiatych.
   </p>
   <p>
    No ani nepriatelia nemlčali. Vystúpenie Moysesovo zobudilo maďarský furor, ktorý
         najsilnejšie ozval sa v úradných novinách Sürgöny. Tam pod fingovaným menom Felső-vidéki
         dňa 22. decembra 1861 bol článok, udajne z Banskej Bystrice písaný, ale neomylne
         fabrikovaný v Pešti. Pešťbudínske vedomosti odvetily naň za čerstva. No i sám biskup uctil
         Sürgöny odvetou, ktorú tento i uverejnil dňa 28. decembra. Nápady maďarského časopisu už
         dnes nemajú nijakého záujmu, no spomíname ich len k vôli Moysesovej odpovedi, ktorá zasa
         len vrhá na neho svetlo, pre slovenskú dušu príjemné. Zasa vidíme pred sebou jemného,
         duchaplného diplomata, ostrého dialektika, víťaza mysli, polemika, ktorý smrteľne raní
         protivníka, beztoho, aby sa značne namáhal. Svätý Georg tak ubíja ostrou kopijou šarkana
         elegantným, rytierskym pohybom krásneho tela, sediac nenútene a strojno na plašiacom sa
         koni, sám tichý a opanujúci pod sebou šľachetné zviera, ktoré ho rujným skokom vznáša do
         výše. Moyses bol napadnutý Sürgönyom pre obranu škôl a národa slovenského pred jeho
         veličenstvom. Dnes už nápad Žida od Sürgönyu nemá aktuálnosti, ani špeciálne údery
         Moysesovej svätojurskej kopije do pažeráka zmije, no pre nás treba zaznamenať niektoré vety
         z dlhého polemického článku, lebo ony sú črtami k obrazu jeho osoby. Keď už vecne a ticho,
         opierajúc sa o zákony a nariadenia, Moyses obránil svoju školskú politiku a potrebnosť
         slovenčiny na gymnáziách, jestvujúcich na území slovenskom, uznal za dobré odpovedať i na
         posmešné poznámky Sürgönyu ohľadom Moysesovho slovenstva: „Nízkym insinuáciam sa s
         indignáciou čistého svedomia oproti postaviť musím. Ja nejdem za nijakými zatratenia
         hodnými cieľmi
    <span class="emphasis">
     <em>
      a hľadám len blaho môjho úbohého a, ako vôbec známo, potlačeného
            národa, a to po poctivej ceste
     </em>
    </span>
    . Že maďarský národ a jeho reč nielen že nie
         nenávidím, ale si ich vážim, to už týmito maďarskými riadkami dosvedčujem, hoci som sa
         nikdy v školách po maďarsky neučil, ani nikdy medzi Maďarmi nebýval… I potlačovanie môjho
         slovenského národa nepokladám za vinu tak vlastnému maďarskému národu, ako viac
    <span class="emphasis">
     <em>
      odrodilým jednotlivcom z nášho národa pošlým, ktorí i v tomto ohľade všeobecný
            charakter renegátov nezatajujú.“
     </em>
    </span>
    A ďalej, napadnutý preto, že postavil sa na
         čelo slovenskej deputácie pred jeho veličenstvo 12. decembra, odpovedá: „Ja som tento krok
         spoločne s niektorými výtečnejšími jednotlivcami môjho úbohého národa úplným právom urobil,
         a
    <span class="emphasis">
     <em>
      urobím to i budúcne
     </em>
    </span>
    … Som pevne presvedčený, že my vzhľadom na našu
         vzdelanosť a naše politické i sociálne postavenie zastupovať slovenský národ omnoho viac
         sme oprávnení, ako dopisovateľom spomínaní obecní Slováci, od ktorých sa pošťastilo skrze
         terorizmus povestné protesty proti svätomartinskému Memorandu vynútiť.“ Tak hovorí Moyses
         pred širokým vládno-maďarským obecenstvom Sürgönyu, a nie azda len medzi svojimi. Taký
         dôkaz podáva nám aj im do ruky, že on stotožňuje sa s politicko-kultúrnym programom,
         vloženým do Memoranda, a cíti sa úplne solidárnym s ľuďmi, ktorí ho utvorili v pamätné dni
         6. a 7. júna 1861 v Turčianskom Sv. Martine.
   </p>
   <p>
    Také prejavy Moysesove, spojené s jeho oduševňujúcou a do extáze privádzajúcou
         osobnosťou, roku 1862 a 1863 urobily ho centrom všetkých národných myšlienok. Časopisy z
         toho času plnia sa ním, ako vzduch vychádzajúcim slnkom. Lenže slnko nie je vinné, keď jeho
         blesky nepravidelne zachytávajú zem. Tak i pri všetkej fenomenálnej koncentrácii
         slovenských umov i sŕdc v ňom biograf dnešný je prečasto vo veľkom pomykove, lebo nachádza
         celé periody bez reálnych zvestí o Moysesovi… Tak málo zachytilo sa, a mnohé nie úplne a
         verne. Hora, razom vyrastená pred očami Slovákov, bola priveľká a priblízka, než by boli
         mohli dôkladne zvečniť jej útvary a kontúry. No nielen on, ale mnohí slovenskí ľudia pred
         ním, s ním a po ňom pracujúci čakajú na biografa… A postavy ich, vytiesnené dennou vravou,
         blednú…
   </p>
   <p>
    Návrat Moysesov ad lares, obsypaný kvietím všenárodnej lásky a horúceho uznania, nie
         menej bol počiatkom bezčíselných nápadov, intríg a upodozrievaní. Sürgönyov ešte pomerne
         slušný, ale úplne Moysesovou obranou zničený pochod bol iba signálom z Pešti, aby guerila
         potom pohla sa a vyslala svoju zákernícku mafiu proti smelému biskupovi. Na čele tohto
         pohybu bola sama námestná rada. Jej bolo strašne nepríjemné, že banskobystrický biskup pred
         samého kráľa niesol uzavretia jej povereníctva, vyslaného vypracovať návrh na reorganizáciu
         katolíckych gymnázií, ktorým sa uvádza maďarčina do gymnázií od prvej triedy počnúc. Jedinú
         výnimku robil návrh s rumunským belénešským gymnáziom. Návrh tento bol summum lže a
         krútenia macchiavellistického. Medziiným tam stojí, že proti maďarčine protestovalo iba 6
         direktorov proti 48 neprotestujúcim. Protest zadaly: Levoča, Prešporok, Štiavnica, Beléneš,
         Budín a Skalica. Ďalej, že na gymnáziách je 66% Maďarov, 25% Nemcov, 4% Rumunov, 8%
         Slovákov, 2% Rusov a 3% Srbov — teda maďarčina je cele oprávnená byť výlučne vyučovacou
         rečou. Možno si predstaviť niečo diabolsky lživejšieho a perfídnejšieho?
   </p>
   <p>
    Námestnej rade nemohlo byť príjemné, keď sa jej vyzradilo, ako si neváži nariadenia
         dvornej kancelárie, a proti žiadosti biskupovej z 10. decembra 1860 i proti úradnému návrhu
         učiteľského sboru banskobystrického gymnázia zo 16. septembra 1861 nezákonne a proti vôli
         kráľovej slovenčinu a nemčinu cele z gymnázia vylúčila prípisom z 18. septembra pod č.
         58.228. Nemilé jej to bolo: i počala proti biskupovi boj, pravda, len oficiózny, najviac
         používajúc ako nástroj Antona Radvánszkeho, neúradného síce, ale plnoprávneho agenta
         revolucionársko-maďarónskej kliky peštianskej. Vymenovaný za hlavného župana hneď po vydaní
         októbrového diplomu, úradoval za 8 mesiacov, s nastúpením nového provizoria bol síce
         shodený s tejto hodnosti, ale neprestal byť veľkým nepriateľom všetkého slovenského a tak i
         biskupa Moysesa a jeho tvorieb. O tomto jeho neúradnom síce, ale i pri provizoriu z Pešti
         podporovanom účinkovaní niektoré svetlo dostať možno z listín znamenitého a Slovákom
         priaznivého miestneho komandanta banskobystrického, majora Rudolfa Jakobsa z Herminenthalu.
         Prv než prejdeme ku kapitole, ktorá bude rokovať o Moysesovej činnosti okolo Matice
         slovenskej, potrebné je prehovoriť o tej spoločensko-politickej pôde, na ktorej prišlo
         Moysesovi pracovať.
   </p>
   <p>
    Všelijakými politickými chybami, a najmä hlavnou chybou Viedne, oportunizmom a strachom,
         vtrhly do Uhorska pomery, ktoré sa protiviť všetkému rozumnému, len nie šíreniu sa
         podvratných snáh, čeliacich k maďarizácii Uhorska. So zavedením provizoria málo dobrého
         prišlo. Tak i v Banskej Bystrici, hoci bol výnimečný stav, bola mocná klika, ktorá vedela
         si podmaniť „verejnú mienku“. Mala i organizáciu. Pod menom Curia jestvoval tajný spolok, s
         cieľom revolucionárnym, ktorý hľadel do svojich krážov pritiahnuť nielen meštianstvo
         banskobystrické, ale i okolie. V tomto tajnom spolku, ktorého vodcom bol akýsi dr. Krall,
         boli medzi inými komorskí úradníci Herzog, Petrogalli, Stängel a Ferschin, inženier-elév
         Riedel a s nimi meštianski synkovia Jozef, Gustáv a Robert Bushmann, Adam Móri, Pavel a
         Rudolf Heritz; s nimi sympatizovali ešte Hudoba, Wissnieg, najmladší Sumrák, Vischer,
         Banner, bývalý apatekár Straka, Strakonický. Oni sa nazývali curialistmi a mali spojenie s
         veľmi mnohými ľuďmi, mali kasu, „čestných“ členov, slovom, tvorili v istom smysle štát v
         štáte. Táto Curia-Cotteria popri iných cieľoch vytýčila si úlohu znevážiť pred obecenstvom
         osobu banskobystrického biskupa a všetkých kanonikov a kňazov, ktorí šli za jeho
         intenciami. V prostriedkoch páni curialisti a ich privrženci neboli vyberační: nadávky,
         posmechy, unižovanie a podzemné podrývanie každej autority. Curialisti bez rozdielu
         náboženstva rozširovali učenie, že evanjelické cirkve treba unirovať a maďarizovať, proti
         katolíckej cirkvi a dynastii chovali sa s najväčším opovržením. Keď Plošic v Selciach dal
         posviacať oltárny obraz svätého Cyrila a Metoda, Curia rozposlala agentov po dedinách,
         ktorí huckali ľud proti týmto „novým svätým“ a menovali ich posmešne „Cilchert a Machold“,
         teda menami profánnymi a v okolí známymi. Slovenské snahy Curia persiflovala a
         najohavnejšími titulmi znevažovala.
   </p>
   <p>
    S protináboženskou činnosťou tajného spolku Curia paralelne išla podvratná,
         maďarizátorská z pekného kaštieľa v Radvani. Tam sídlil Anton Radvánszky a mal v rukách
         všetky tajné niti protislovenskej a protibiskupskej intrigy. Najprv všetko išlo tajne, no
         roku 1863 Anton Radvánszky na Jamke na Urpíne usporiadal pri príležitosti evanjelického
         majálesu celý antislovenský a antidynastický konventikul, podporovaný curialistmi, ktorí ta
         prišli na čele so svojím majstrom dr. Krallom. Tam rečnilo sa za Maďarov, za
         maďarsko-poľské priateľstvo a nadávalo sa na Moysesa a Slovákov. Keď katolícke gymnázium
         malo majáles v Tajove, Radvánszky s curialistmi vyvinul veľkú agitáciu po Bystrici, aby ani
         jeden mešťan nešiel na majáles, ktorý bude navštívený biskupom a oficierskym sborom
         banskobystrickej garnizony. Pravda, agitácia podarila sa len čiastočne. Biskup Moyses bol
         na štvorke v Tajove a zábava bola čisto slovenská, oduševnivšia celý kraj.
   </p>
   <p>
    Radvánszky ešte i vlastnú ženu poslal do boja. Na majálesi opatrovne, ktorej bola
         protektorkou, odbývanom na meštianskej strelnici, zjavili sa i mnohí curialisti a premenili
         detskú zábavu na politický meeting, ktorého ostrie bolo obrátené proti Slovákom.
   </p>
   <p>
    Radvanszkemu pomáhal celou silou kráľovský komisár Havas, bývalý meštanosta kremnický a
         banskobystrický, ktorý svoj úrad biedne zastával, a preto hľadel si pomôcť vlastenčením. On
         celého pol roka nebol v úrade a dal si do Kremnice posielať úradné listiny, pri čom sa raz
         stalo, že hajdúch celý sväzok listín po ceste stratil, Tento „nepriateľ slovenského ľudu“,
         podľa zprávy majora Jakobsa, bozkal biskupovi Moysesovi v Svätom Kríži verejne ruku, čo ho
         nehatilo po Bystrici roznášať o ňom povesti, že biskup dostal dorgatorium z Pešti pre svoje
         slovenské smýšľanie. A od takého človeka dal sa informovať sám námestník v Budíne! Na veľké
         zadivenie, toho istého Havasa nachádzame v sozname zakladateľov Matice slovenskej, a to so
         120 zlatými. (Pešť. vedom. 1863, číslo 101.)
   </p>
   <p>
    K nepriateľom Moysesovým patril ešte prvý vicišpán Takáč, ktorý bol roku 1860 slúžnym v
         Brezne, potom pod autonomiou v disponibilite v Banskej Bystrici. Keď ho Anton Radvánszky
         pod svojím 8-mesačným nadžupanstvom nevymenoval, vyslovil sa: „Maďarizmus je tisíchlavá
         hydra, treba jej naraz hrdlo odťať“, ale ako vicišpán obrátil kepienok a stal sa
         prenasledovateľom Slovákov, hoci rodený Slovák, a najmä prenasledoval Adama Kardoša preto,
         že bol s matičnou deputáciou vo Viedni. K menším bôžkom slovákožrútov patril stoličný kasír
         Lešťák, rodák z Oravy, ale zúrivý maďarón, a advokát Ján Kollár, ktorý, obžalovaný pre
         akési obrazenie súdu, bránil sa tým, že ho prenasledujú preto, lebo nedrží s Martinom a nie
         je členom Matice slovenskej.
   </p>
   <p>
    Zo všetkého vidno, že Moyses nemal postlané na ružiach a že okrúžený bol zarputilým
         nepriateľstvom. Pravda, on sa nestaral veľmi o spomínané politické drobné nápady, ale ako
         človek širších koncepcií šiel vždy priamo veci na koreň.
   </p>
   <p>
    Fumigujúc Havasov, Lešťákov a Radvánszkych, vo veľkých veciach školských a národných
         obracal sa na samého miestodržiteľa grófa Mórica Pálffyho, ktorý zdal sa mať kus citu
         spravodlivosti oproti Slovákom. Výtečný dokument podávame v knižke tejto: slovenský preklad
         listu Moysesovho na námestníka.
   </p>
   <p>
    List tento, datovaný 10. mája 1862, našiel svoju adresu i konečne odpoveď. Lenže pán
         gróf Pálffy, prv ako by bol odpovedal, obrátil sa o informáciu na kráľovského komisára
         Havasa, vinníka mnohých krívd, na ktoré žaluje sa Moyses. Havas podal zprávu dňa 13. apríla
         1862, v ktorej sa umýva: že vraj otázku o prijatí Matice v Brezne znova pretriasali, pri
         čom väčšina (38 hlasov proti 9) hlasovala za neprijatie. Známo, že to bola iba podlá
         machinácia samého Havasa. Pálffy teda odpovedal Moysesovi dto 1. júna 1862 (vo výťahu):
   </p>
   <p>
    „Usilujete sa vcelku v liste svojom brániť slovenský národ pred krivdami. Ani ja, ani Vy
         nemáme pravotiť sa s minulosťou: naša úloha je na našich miestach napomáhať otcovské
         namerenie jeho veličenstva. Ale pri všestrannej najlepšej vôli pomery nedovoľujú vždy
         diela, ktoré sú želateľné a potrebné, v celej dokonalosti realizovať. Hlavný smer Vášho
         listu je známy z prosby, prednesenej pred trónom v decembri. Už som oznámil Vašej
         dôstojnosti, že na rozkaz jeho veličenstva rokuje sa o tejto veci, a na základe rokovania
         predostrú sa návrhy na spomoženie; teda môžem len sľúbiť, že očakávané rozhodnutie bude
         všestranne uvážené; medzitým o rečovej otázke rokuje sa na základe najvyššieho rozhodnutia
         z 20. októbra 1860 a vydané je už provizórne nariadenie strany miešaných gymnázií. Prosím
         oznámiť mi jednotlivé prípady, aby som sa mohol postarať o odpomoženie.“
   </p>
   <p>
    Na žalobu Moysesovu, že riešenie národnej otázky slovenskej sa odťahuje, tak že už
         Slovákom vychádza trpelivosť, a on sám hotový je sobrať novú valnú deputáciu pred trón,
         gróf Pálffy reflektuje náramne vyhýbavo a dvojsmyselne a dáva znať, že by takýto krok v
         „terajších“ pomeroch mohol vniesť „nesvár medzi rozličné národnosti krajiny“. Riešenie
         národnostnej otázky treba už teraz hľadať len na ceste zákonodarnej — čo sa týka
         jednotlivých výstupkov proti Slovákom, on je hotový im hneď položiť hrádze. Čo sa týka
         zamýšľaného odvedenia jedného evanjelického a jedného katolíckeho kňaza do Komárna pred
         vojenský súd, že biskup je zle informovaný, lebo niečo takého by on, Pálffy, netrpel, už z
         úcty ku kňazskému stavu… (Ale v čom záleží tá zlá informácia, gróf zamlčal.) Na žalobu
         Moysesovu, že v Pešti, Liptove a inde idú proti evanjelickej slovenskej cirkvi brutálne, čo
         poukazuje na vôľu vyničiť slovenský ľud, Pálffy jednoducho zapiera faktá a hovorí, že nikde
         nič násilníckeho sa nestalo proti evanjelickým cirkvám a že všetkým cirkevným roztržkám v
         Pešti vinou je Jozef Podhradský, kňaz pri slovenskej evanjelickej cirkvi peštianskej. V
         breznianskej otázke Pálffy verí Havasovi — ostatne že už Turčiansky Sv. Martin prijal
         nádejnú Maticu. Čo sa týka maďarizácie gymnaziálneho profesorského personálu a vôbec
         rečového útisku, potešuje gróf biskupa, že namestníctvo dostalo od gymnázií 70 operátov a
         ide sa o nich radiť. Čo sa týka novovymenovaných profesorov na gymnáziu banskobystrickom,
         pýta sa Pálffy, prečo toto vymenovanie poukazuje na prúd Slovákom neprajný? Slovenských
         kandidátov že niet. Ostatne sľubuje gróf všetky oprávnené nároky národností vziať do povahy
         a sám osobne prísť do slovenských stolíc a všetko urovnať, ako sa mu to už podarilo u
         Rumunov v Aradskej a Temešskej stolici. Na konci tohto „nič nehovoriaceho“ listu šľachetný
         gróf prosí biskupa, aby sa pomodlil za neho a jeho rodinu.
   </p>
   <p>
    Kto porovná krásny, pragmatický, vážny list Moysesov, nižšie v celosti uverejnený, a
         túto odpoveď námestníkovu, musí zbadať, že nedobre smýšľal ešte i taký nestranný, Maďarmi
         za zradcu vyhlasovaný človek.
   </p>
   <p>
    Moyses chytil sa s grófom do tuhej polemie listom, datovaným 5. júla 1862 v Svätom
         Kríži. Ešte raz obracia sa na grófa listom, lebo v metropoli jeho diecézy panujú pochybné
         pomery, ktoré len bezprostredne jeho excelenciou môžu byť sanované. Biskup nehovoril v
         liste z 10. mája o storočných krivdách národa slovenského, ale naopak, chválil staré časy,
         keď boly národnosti uspokojené, no žaloval sa, že práve v protive s celou historiou krajiny
         od nejakého času umele tvoria nové privilegium pre jeden jazyk v takej miere, že tým
         neodcudziteľné ľudské práva iných národností sú smrteľne ohrožené. O zamýšľanom odvedení
         dvoch kňazov nie on, Moyses, ale Pálffy je zle informovaný. Svedok na to je major Rudolf
         Jakobs, miestny komandant, ktorý musel zamedziť, aby títo farári v noci z postele neboli
         vytiahnutí a ihneď do Komárna poslaní. Jeho excelencia by nebola mohla pomôcť už pre čas a
         diaľku.
   </p>
   <p>
    Proti evanjelickej cirkvi spáchané násilenstvá ohrozujú prostredne i cirkev katolícku.
         Lebo keď maďarónsky liberalizmus zmakosí cirkev evanjelickú, pôjde i na katolícku. Žaloby
         sú oprávnené. V Orave dňa 9. a 11. júna na konvente udaly sa smutné scény. Ta prišla
         deputácia príbovského autonómneho konventu, aby oravské cirkve od patentu odhovorila. A keď
         cirkve o tom počuť nechcely, obvinené boly z búrenia a deputácia
    <span class="emphasis">
     <em>
      pohrozila im
            šibenicou
     </em>
    </span>
    . „Jestli i nehovorím ako katolícky biskup o práve cirkví
         evanjelických, predsa mi vlasy na hlave dúpkom vstávajú, keď povážim, že vzdelaní, vlivní
         ľudia (menuje Mórica Zmeškala) nevinnému, veriacemu a vernému ľudu slovenskému šibenicami
         hrozia pre niečo, na čo je oprávnený najvyššou vôľou jeho veličenstva, vyjavenou 15. mája
         1860. roku.“
   </p>
   <p>
    Moyses píše ďalej, že je spokojný s prijatím nádejnej Matice do Martina, ale
         poznamenáva, že Havas nemal práva už raz donesené uzavretie mesta Brezna rušiť a umele si
         sostrojiť nezákonnú majoritu.
   </p>
   <p>
    Podľa slov námestného radcu Danielika z 18. júna pomery na gymnáziu budú opravené. No čo
         sa týka vymenovania profesorov, teda poznamenáva Moyses, že vymenovali takých, ktorí sú
         zúriví nepriatelia slovenského národa i jazyka, ako Hódoly, ktorý ani slovensky nevie. Keď
         to oznámil referentovi námestníckej rady, dostal odpoveď, že znalosť slovenčiny nie je
         potrebná na banskobystrickom gymnáziu. Námestníctvo na jednej strane ide uspokojiť národné
         požiadavky slovami, a skutkami to znemožňuje. Väčšina vymenovaných profesorov patrí k
         zúrivým nepriateľom Slovákov. Okrem Štepána, Černého a Cebecauera sú to všetko renegáti,
         ako: Hódoly, August Lubrich a Georg Sztoczek. V konferencii väčšina učiteľov vyhodila
         slovenčinu z gymnázia, ba sa osvedčila, že nepodpíše svedectvo, kde by bol kalkul zo
         slovenčiny!
   </p>
   <p>
    Žiaci sa chceli privátne učiť po slovensky — i toto im zabránili.
   </p>
   <p>
    Väčšina profesorov spojená je s prepiatymi ľuďmi banskobystrickými a svádza i mládež k
         nezbedám politickým. Zábavy katolíckeho gymnázia navštevujú dvaja zúriví ľudia, luteráni,
         ktorým predtým nikdy neprišlo na um niečo takého. Väčšina profesorov zúri najmä proti
         slovenčine a hľadí intimát krajinskej vlády z 12. februára 1862 neplatným urobiť: naviedla
         mešťanov na monstróznu petíciu, aby do gymnázia uvedená bola výlučne maďarčina; hlavnými
         agitátormi sú spomenutí luteráni a profesori katolíckeho gymnázia. Väčšina petentov sú
         akatolíci!
   </p>
   <p>
    Keď teda menom monarcha krajinskou vládou vymenovaní profesori nariadenia vlády maria,
         keď v meste cele slovenskom, sídle stolice čisto slovenskej, v diecéze temer čisto
         slovenskej, medzi obyvateľstvom i za hranicami stolice čisto slovenským, kážu a zbroja celé
         križiacke ťaženia proti Slovákom, tichému národu, keď proti katolíckemu gymnáziu najviac
         akatolíci a idioti búria, teda kľúč pre vysvetlenie tohto brutálneho absurda je len tá
         rozšírená mienka, že patriotizmus pozostáva v nesmiernej opozícii proti vládnym
         (landesfürstlich) intenciam a nariadeniam. V takýchto pomeroch, pravda, Slováci, podľa slov
         monarcha „vo všetkých ťažkých okolnostiach verný a lojálny národ“, musia sa zdať ako
         malomocenstvom porazení. Tu natíska sa otázka, prečo v meste sídliaci, vládou vymenovaní a
         širokými plnomocenstvami vystrojení úradníci ani prstom nepohnú proti týmto mesto
         poburujúcim nešplechám, hoci tunajší miestny komandant, major Rudolf Jakobs,
    <sup>
     [
     <a class="footnote" href="#ftn.d56e819" name="d56e819">
      14
     </a>
     ]
    </sup>
    energicky o tom písal stoličnej vrchnosti.
   </p>
   <p>
    Vidno, tu treba nielen dobrá vôľa vlády a jej úradov, ale i súce orgány štátnej moci,
         najmä statoční predstavení municipií. I z druhých stolíc mohol by som poslúžiť podobnými
         dátami. Odpomoc je možná len tak, keď krajinská vláda v smysle úmyslov jeho veličenstva
         oprávneným nárokom každej národnosti dopomôže k platnosti. Prosí teda biskup námestníka,
         aby dal uskutočniť už vydané veľmi cieľu zodpovedajúce nariadenia vzhľadom na katolícke
         gymnázium a postaral sa,
    <span class="emphasis">
     <em>
      aby už raz daná bola vládna koncesia Matici
            slovenskej
     </em>
    </span>
    .
   </p>
   <p>
    To je krásny list Moysesov, svedčiaci o jeho otcovskej starostlivosti v takých
         rozmanitých otázkach, týkajúcich sa slovenského ľudu! On má srdce pre oravských a
         peštianskych Slovákov evanjelického vyznania, pre svojich kňazov a diecezánov, pre mládež,
         pre zavedené meštianstvo, pre nádejný vedecko-kultúrny ústav, pre ľud slovenský, bývajúci i
         za hranicami jeho diecézy a stolice. Krásna duša, srdečná dobrota pojí sa s energiou a
         smelosťou zlo pomenovať pravým menom bez ostýchania. Celý človek a celý kresťan a ideálne
         dokonalý, veľký syn svojho národa.
   </p>
   <p>
    Moyses pripomenul, že ani v iných stoliciach je nie blažene pod terajšou vládou a
         námestníctvom grófa Pálffyho. A veru mal pravdu, všade tisla sa zo zeme zlá zelina
         maďarónska, ktorá dnes už zahlušuje po celej krajine česť a poriadnosť. V Orave slabý,
         rýchlym životom vycivený a zadlžený stoličný prednosta gróf Franc Pongrácz, najprv dosť
         spravodlivý oproti Slovákom, okrúžený tuhými maďarónmi, počal ustupovať autonomistom, najmä
         dedičnému nadžupanovi Zmeškalovi, ktorého syn Zoltán verejne agitoval proti Slovákom.
         Katolícke duchovenstvo Oravy, vyšlé z pomaďarčeného seminára a zpod správy spišského
         biskupa Ladislava Zábojského, národne chladného, bolo z veľkej väčšiny protinárodné.
         Slovenských ľudí, čo boli v úrade, počali prenasledovať, tak medziiným znamenitého
         nadslúžneho v Trstenej, Vilčka…
   </p>
   <p>
    V Turci panoval gróf Dessewffy veľmi klátivo a vcelku nepriaznive Slovákom. Väčšina
         úradov bola v rukách protivníkov už od počiatku. V hornom okrese bašoval Velič. Statočných
         rychtárov shadzoval (Mošovce) a kreatúry vymenúval. Pavel Mudroň a Ambro Pivko, advokáti,
         zažalovali Veliča u kráľovskej uhorskej dvornej kancelárie a žiadali vyšetrovanie — a
         nebolo z toho nič, ešte ich pokutovali na 270 zl. Dessewffy nanútil 17 obciam naničhodný
         maďarský miestny lexikón, v ktorom stálo, že celý Turiec je maďarský okrem obce Ratkovo.
         Martin nechcel knihu prijať a zaplatiť. Dessewffy dal obci predať obecného býka na
         licitácii. V Hornom Jasene dal predať rychtárovi kravu z tej istej príčiny. V Liptove bolo
         to isté. Tam vyznamenával sa v prenasledovaní Slovákov slúžny Tholdt a temer všetci
         stoliční úradníci. Hlavné prenasledovanie bolo namerené proti Hodžovi, Hudcovi a
         samostatnejším mešťanom, tak na pr. proti debnárovi Petrovi Bazelovi. Našich všade
         odtískali a nekonečne dráždili. Toľko k charakteristike stolíc, neďalekých Zvolenu a
         Banskej Bystrici. Na celom Slovensku po krátkej zore počalo mrkať ako v arktických krajoch.
         No do tohto mrkania vpadol jasný lúč: Matica slovenská.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e694" name="ftn.d56e694">
        13
       </a>
       ]
      </sup>
      Tu je, rozumie sa, kráľovský reškript na snemovú adresu, datovaný 21. júla 1861.
               Pasus, na ktorý sa Moyses odvoláva, znie: „Čo sa týka ostatných čiastok zákona z r.
               1848, snemu bude známo, že zákony tieto, vo viacej záhlaviach s jasným obsahom
               pragmatickej sankcie sa nesrovnávajúc, ani so stanoviska právneho obstáť nemôžu, a že
               zákony tieto
      <span class="emphasis">
       <em>
        nielen práva našich ostatných krajín, ale veľkú čiastku pod
                  korunou uhorskou žijúcich národov v ich národných záujmoch urážajú, miestnym
                  národným pomerom v uhorskej krajine nezodpovedajú
       </em>
      </span>
      .“ A ďalej hovorí kráľ
               v reškripte: „Za potrebné pokladáme snem vyzvať, aby alebo na základe našich
               kráľovských predlôh, alebo následkom návrhu o
      <span class="emphasis">
       <em>
        takom zákone
       </em>
      </span>
      rokoval, ktorý by
      <span class="emphasis">
       <em>
        práva národností nemaďarských obyvateľov nášho kráľovstva
                  uhorského určite a zreteľne formulované obsahoval, ohľadom vyvinovania reči a
                  národnosti, ako i vzhľadom na ich pomery k životnej administrácii
       </em>
      </span>
      .“
               Toto sú slová jeho veličenstva cisára a kráľa Fraňa Jozefa I.
     </p>
    </div>
    <div class="footnote">
     <p>
      <sup>
       [
       <a class="para" href="#d56e819" name="ftn.d56e819">
        14
       </a>
       ]
      </sup>
      K charakteristike tohto priateľa Moysesovho a čestného, nestranného človeka, viac
               ráz spomínaného, nech slúžia niektoré miesta jeho listu, písaného z Dolného Kubína
               dňa 28. marca 1864 na direktora banskobystrického gymnázia Martina Čulena. Jakobs sa
               vtedy bavil v Kubíne ako komandant oddielu, vyslaného pozorovať haličsko-uhorskú
               hranicu, lebo medzi maďarskou a poľskou stranou akcie zbadali solidárnosť. „Mein
               herzliebster, theuerster Freund!“ (môj srdečný, drahý priateľ), oslovuje tento čestný
               Nemec čestného Slováka, a vyhovára sa, že tak bez titulu píše; „no myslím, že
               slobodná, neumelkovaná reč srdca je najpochopiteľnejšia. Vy dobre viete, že okrem
               mojej služby usilujem sa podľa svojich slabých síl brániť prenasledovaných Slovákov
               proti maďarským potlačovateľom, prenasledovateľom a mučiteľom. Sám gróf Pongrácz mi
               oznámil, že som u maďarónskych autonomistov preto zle zapísaný. To je len dôkaz, že
               nie som pri nich, ale pri dobrých a lojálnych Slovákoch. Od toho ma nik neodvedie,
               hoci oravská autonomná strana na čele s nešľachetnými šľachticmi ma veľmi svádzala s
               ňou držať. Chválili ma strašne a zvali do rodín… Mne k vôli nadávali na Pongrácza a
               stoličných úradníkov. Chceli ma chytiť za slabú stránku. Sú to veľmi múdri páni, ale
               ja som tiež nie taký hlúpy. Odstúpenie Forgáča vyvolalo medzi „našimi“ (unter den
               Naši, píše Jakobs) radosť. Hodža bol práve v Kubíne a Pongrácz sa s ním spriatelil.
               Pongrácz gratuloval „našim“ k novému dvornému kancelárovi, ktorý má byť priateľom
               Slovákov. Ja myslím, že slovenská vec poškodila Forgáčovi. Možno, i moja zpráva
               trochu pomohla: odpis jej poslal som biskupovi Moysesovi. Vašu žalobu na stoličného
               tyrana som čítal s rozhorčenosťou, no aj H. (Havasovi) udre hodina. Pongrácz bežal
               hneď po páde Forgáča do Turčianskeho Sv. Martina k Dessewffymu, ale ten bol už vo
               Viedni, zdrapiť niečo. Gratulujem, že ste sa sprostili Hódolyho… Keď pôjdete do
               Seliec, pozdravte nášho statného, vysokocteného Plošica. Je už rok, 2. júla, čo sme u
               neho prežili nezapomenuteľný deň (patriaci do histórie Slovenska). Tu je strašné
               počasie! A tá masa Židov najhoršej kategórie, ktorí celý kraj okupujú a vyciciavajú!
               Ak Slováci nepostarajú sa ľud osvietiť, pri dobrom rozume podržať, teda musí sa stať
               obeťou dvoch nepriateľov: Židov a zemänov; tí poslední i tak už všetko prešachrovali
               Židom… Ale beda, tu ešte i kňazi sú maďaróni, a pritom nízko smýšľajúci a nevzdelaní.
               Tu treba iných, vzdelaných, čestných ľudí slovenských.
      <span class="emphasis">
       <em>
        Na to treba pevná
                  vôľa a vytrvanlivosť. Vy by ste boli človek pre to, ale škoda, že väčšina i
                  dobrých Slovákov je lenivá a nemá energie premôcť cele normálne ťažkosti s mužnou
                  samodôverou. Mnoho sa hovorí, málo robí, a myslí sa, že vec spraví sa
                  rezonovaním.
       </em>
      </span>
      Je to pohodlné, ale tým sa iba škodí veci pokroku, za
               ktorú treba rozhodne a vážne pracovať. Ja síce nemám práva miešať sa do slovenskej
               veci, ale keďže som z najlepších, najsúcitnejších a najúprimnejších priateľov
               Slovákov, teda by som
      <span class="emphasis">
       <em>
        želal Slovákom ľudí, majúcich smelosť i dar vynútiť i
                  u vrahov uznanie a rešpekt pred krásnym slovenským národom!
       </em>
      </span>
      Treba
               vyvinúť inteligentnosť, energiu, obetivosť v celom národe, potom všetko pôjde dobre;
               ale keď i tí lepší sa zanedbávajú, teda lepšie časy k Slovákom veľmi pomaly budú sa
               blížiť! Keďže sú zemäni nepriatelia Slovákov, teda vývin slovenskej národnosti je
               hlavne v rukách kňazov; keď tí budú znať úlohu, pôjde to i bez aristokracie…“ List sa
               končí: „Pozdravenie na Bartoňa a Gottčára, a „Našich“ bozkávam! Ale najvrelšie
               bozkávam Vás, svojho srdečného, nezapomenuteľného priateľa. Myslím, tento list, len
               neúplne podaný, musí u každého čestného človeka vynútiť úctu pred človekom, cudzím
               národnosťou, ale takým spravodlivým a umným.
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e842">
       </a>
       V
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Málo myslel a skúsil v živote, kto jednu a tú istú, hoci nielen podobnú, ale cele
         kongruentnú vec chápe jednako, jednako cení, posudzuje a jedným rífom meria v dvoch
         rozličných okolnostiach. Priamolinajné, porovnávajúce a teda nespravodlivé alebo zrovna
         neprajné posudzovanie veľmi často počúvajú potlačené národy od iných, voľnejších,
         šťastnejších, hoci by boly s nimi spojené sväzkom krvi, sväzkom to najužším,
         najtrvanlivejším, keď príde na konečné lámanie chleba. V mojom dome môže byť veľmi cennou
         vecou niečo, čo je v druhom cele zbytočné alebo málo cenné.
   </p>
   <p>
    <span class="emphasis">
     <em>
      Matica slovenská
     </em>
    </span>
    bola jednoduchým literárno-vzdelavateľným spolkom,
         nie prvým ani toho mena, ani tých cieľov. Takých spolkov je mnoho, veľmi mnoho, ale predsa
         ona stojí cele osobitne, a môžeme smelo povedať, že samorastle a originálne. Keď u druhých
         národov literárno-vzdelavateľný, možno omnoho lepšie zariadený, bohatšie obdarený,
         pilnejšie a vedeckejšie vedený spolok je iba potrebným, ale nie nevyhnutným žľabom
         národno-kultúrnej práce, naša Matica bola slovenskému národu omnoho viac, bola mu temer
         všetko, na čom mohol zavesiť sa národný cit, národné povedomie, národná hrdosť a nádej;
         bola výrazom a viditeľným symbolom slovenskej národnosti, teda symbolom celého duchovného
         života slovenského národa… Áno, uznávam to smelo, to bola Matica; uznávam, že bola viac ako
         hovorí prvý paragraf stanov, nie veľmi precízne osnovaný, bola viac len preto, že Slováci
         nemali ani historickej rozpomienky, ani jediného spoločného orgánu politického alebo
         národno-spoločenského, nemali nič jednotného, všetkých slučujúceho, ako cez tmu nepovedomia
         šťastne zachránené meno Slovák, slovenčina, slovenská reč, slovenskosť. I to je pravý
         zázrak.
   </p>
   <p>
    Hlúposť je, že by boli Maticu zrušili pre
    <span class="emphasis">
     <em>
      politické
     </em>
    </span>
    , so stanovami
         nesúhlasiace diela. Veľmi dobre vedeli v Pešti, že Matica slovenská a jej úradníci
         absolútne
    <span class="emphasis">
     <em>
      nepoliticky žili a robili
     </em>
    </span>
    . Veď dobre vieme, že o každom ich
         kroku mali v Pešti lepšiu známosť, ako sám výbor, zriedka zasedajúci, a že veľmi hlboko
         boli presvedčení, že o politizovaní, vytvorenom 2. §-om matičných stanov, ani reči byť
         nemôže. Zrušili Maticu preto, že
    <span class="emphasis">
     <em>
      chcú zrušiť slovenský národ
     </em>
    </span>
    , a najmä
         znemožniť alebo aspoň obťažiť utvorenie niečoho, čo by mohlo byť spoločné pre celý národ…
         Verím, že proti jedenástim Maticiam (nota bene, píšucim v jedenástich dialektoch) nemala by
         nič štátna raisona maďarského štátu. Konečne predpokladám pritom umných maďarských
         štátnikov a nie obmedzených stoličných loco-tyrankov.
   </p>
   <p>
    Národno-politická akcia zo 6. a 7. júna 1861, akokoľvek silná tým, že konštatovala
         faktum existencie slovenského národa, nemala želaného skorého realizovania; no ona bola
         plodnou v národno-kultúrnom ohľade, keď z nej vyšla praktická, všenárodná, hoci len výlučne
         kultúrno-vzdelanostná inštitúcia. Radosť nad týmto šťastne dosiahnutým pobočným cieľom
         poukazuje na skromnosť, ktorú sotva možno odobriť s čisto politického stanoviska. Slováci
         svojou skromnosťou posmelili vrahov v dravých chúťkach. Kto málo má a málo chce, i to málo
         bude mu odňaté, podľa Písma.
   </p>
   <p>
    Možno, že práve v predošlej hlave opísané smutné úkazy vzmáhajúceho sa maďarónstva a to,
         že ony podporované boly i takými mocami, ktoré malý zastávať utlačené národy, zväčšily
         radosť v takej veľkej miere.
   </p>
   <p>
    A radosť bola naozaj veľká, pre priamolinajných, čo i dobroprajných posudzovateľov temer
         nepochopiteľná.
   </p>
   <p>
    Dňa 21. augusta roku 1862 datované je najvyššie rozhodnutie, že stanovy Matice
         slovenskej sa potvrdzujú, námestná rada doniesla výnos 9. októbra a budínsky mestský
         magistrát doručil ho dňa 23. októbra Jánovi Franciscimu, ako predsedovi výboru, ktorý
         uverejnil radostnú zvesť v Peštbudínskych vedomostiach, ním redigovaných, v utorok dňa 28.
         októbra v čísle 86. II. ročníka. Ako vidno, cesta s výšin trónu až po budínsky magistrát
         bola hodne dlhá, trvala celé 63 dni (cesta okolo sveta), v čase, keď už ľudia vozili sa po
         železinciach a shovárali sa po telegrafe. No ani naši neprenáhlili sa: úradné
    <span class="emphasis">
     <em>
      Ohlásenie Slovenskej matice
     </em>
    </span>
    , podpísané Jánom Franciscim, Jánom
         Gottčárom, Viliamom Paulinym-Tóthom a Jánom Palárikom dňa 4. novembra, uzrelo svetlo sveta
         dňa 7. novembra 1862. Traja Jánovia boli pri tom, čo svedčí o slovenskosti.
   </p>
   <p>
    Ohlásenie je vzletné. „Pod bremenom osudného tisícročia, v ktorom národ slovenský po
         páde Veľkej Moravy vinou — ako nejaká kliatba — v plemene našom zúriacich nesvárov sial a
         nežal, mozolil a predsa chudobnel, bohatieril a neoslávil sa, mudroval a zmúdrieť predsa
         nemohol — pod bremenom tohto tisícročia národ náš slovenský utratil svoje národné povedomie
         a s ním vytuchol i jeho život národný… Národu, ktorý pred tisícročím, prijatím a rozšírením
         kresťanstva, zvestoval slovanskému plemenu večné spasenie a v lone ktorého zaviazala sa,
         podstatne prostriedkom jeho jazyka, slovesnosť slovanská, tomuže národu bolo zasa po
         tisícročí súdené, aby skrze svojich národných blahozvestov a vedomcov zvestoval slovanskému
         plemenu spasenie časné, spasenie národné.“
   </p>
   <p>
    Keď i uznáme, že z radostnej ináč príležitosti utvorenia a potvrdenia
         literárno-vzdelavateľného spolku, čoby ako sľubného, tón Ohlásenia je o jednu oktávu
         privysoký, a možno i nie veľmi politický, ani jeden čestný a umný človek nemôže mu uprieť
         historicko-kultúrnu pravdu. Slováci pred tisíc rokmi, pokresťanení Cyrilom a Metodom, i v
         nové časy dali ľudí prvej veľkosti Slovanstvu a ľudstvu. A tak nebolo neskromne vznik
         prvého kultúrneho čisto slovenského telesa priviesť do spojenia s krásnou rozpomienkou…
   </p>
   <p>
    Uznávam i to, že stanovy literárno-vzdelavateľného spolku, v mnohom neurčité a nejasne
         široké, nadto nadovšetko ešte obstrihané, a ako vyslovuje sa sama zpráva dočasného výboru,
         kráľovskou uhorskou dvornou kanceláriou tak okyptené, že „spolok Matice slovenskej teraz je
         taký, ako driek tela bez rúk a nôh“, predčasné bolo pomenovať „zlatou bulou“, „priepustným
         listom, snímajúcim s nás bremeno a väzby nevôle a dávajúcim nám prvý pôžitok slobody“.
         Pôžitok slobody nemohol byť taký sladký nielen tým, čo uhorská kancelária z pôvodných
         stanov odňala, ale ani tým, čo k nim pridala, a najmä paragrafom, slušnosť k čestnému
         národu urážajúcim, paragrafom čisto policajným, podľa ktorého pri valných shromaždeniach
         spolku čisto kultúrneho potrebná je figúra zemepanského komisára. Ani jedna akademia nie je
         na to nútená, ani len v Číne…
   </p>
   <p>
    Matica slovenská, podľa stanov „jednota milovníkov národa a života slovenského,“ mala
         cieľ v členoch slovenského národa mravnú i umnú vzdelanosť budiť, rozširovať a utvrdzovať:
         vydávaním a rozširovaním slovenských kníh a umeleckých výtvorov, rozjímaním o literatúre,
         umení a vede, založením literárnych, umeleckých, vedeckých, prírodospytných a
         starožitníckych sbierok a podporovaním národných vedomcov a umelcov.
   </p>
   <p>
    Ústroj Matice bol komplikovaný a široký. Pre nás bol to šat priširoký, bolo treba do
         neho ešte len vrásť. Tak dobré matičky šijú šaty pre bytsro rastúce deti. Úmysel Matice bol
         veľkolepý, a to, čo chýbalo, bolo by sa časom nahradilo opravou stanov a skoncentrovaním
         síl, trochu naširoko rozmetaných.
   </p>
   <p>
    Dojem potvrdenia stanov Matice bol veľký… Na Slovensku zrazu zakypelo ako v kotle.
         Nezdary a biedy, ktoré len nedávno ľudí trápily, razom boly zabudnuté. Účasť na Matici bola
         naozaj krásna. Prvý soznam členov a príspevkov na Maticu uverejnený bol dňa 11. októbra
         1862 v 90. čísle Pešťbudínskych vedomostí, a na počiatku augusta roku 1863, teda za deväť
         mesiacov, boli už 984 riadni členovia s podpísaným i složeným kapitálom 94.251 zl. 95 kr.;
         do toho nie je vpočitaný kapitál hodnoty muzeálnych darov, ani do 4000 osôb, ktoré sa do
         Matice menšími-väčšími príspevkami prihlásily. Výsledok vyzvania bol teda uspokojujúci. Čo
         sa týka členov Matice, padá veľmi na váhu, že možno povedať: sám národ sa zúčastnil… Tí, čo
         u nás na Slovensku majú latifundia, čo majú kurie a najlepšie zeme, nedali na Maticu ani
         groša a dokázali ostré pozorovanie Jakobsa, že patria k nepriateľom národa slovenského.
         Zemäni, čo pod lipami martinskými dušili sa byť Slovákmi, spomínali „môj slovenský národ“,
         vystali celkom. Nezúčastnili sa ani tí, čo majú najviac peňazí, Židia, žijúci a tyjúci z
         mozoľov ľudu. V celom kapitále matičnom niet ani jedného židovského krajciara. Peniaze
         poskladala soľ zeme a jej čestní synovia.
   </p>
   <p>
    Za členov Matice vstúpilo za desať mesiacov 24 obcí mestských a dedinských, 4 cirkve, 12
         škôl, 9 knižníc, 21 ciech. Duchovenstvo bolo zastúpené 304 osobami, medzi nimi dvaja
         biskupi, jeden superintendent a jedenásť kanonikov; učiteľstvo bolo zastúpené 120,
         úradníctvo 98, priemysel 557 osobami; ostatok ide na roľníctvo. Povážte, že je to národ
         utlačený, oberaný všetkými školami o národnosť! Hodnú časť výsledku treba pripísať
         Pešťbudínskym vedomostiam a ich redaktorovi Jánovi Franciscimu.
   </p>
   <p>
    Vôbec rok 1862 bol dosť šťastný pre slovenskú vec, ktorá už-už bola v dešperátnom stave.
         Okrem povolenia Matice slovenskej ešte jedno ovocie priniesla Moysesova krásne vykonaná
         viedenská cesta a audiencia z 12. decembra 1861.
   </p>
   <p>
    Zo žalôb Moysesových vieme, že banskobystrické gymnázium nachádzalo sa v r. 1861 — 1862
         v zlej koži. Jedna štvrtina učiteľského sboru boli ľudia bez prípravy a povolania. Profesor
         historie pýtal sa žiakov doslovne; „Welches ist der Ursach von des jetziges Krieges?“ No už
         24. októbra 1862 počaly sa blahé premeny. Z vlaňajších maďarónskych kulturtrégrov zostal
         iba jeden. Prišli noví ľudia, pripravení a čestní: Jozef Loos a Emil Černý. Chýbal ešte len
         poriadny direktor, aby bolo odpomožené aspoň čiastočne žalobám, Moysesom vysloveným pred
         grófom Pálffym. No tu hrozby! Že keď prídu ľudia a la Loos a Černý, všetko žiactvo odíde na
         školy patriotickejšie… No stalo sa naopak: na nový školský rok prišlo toľko žiakov, ako
         nikdy predtým, tak že veľká nová budova nestačila a boly obavy, že na rok už vôbec nestačí.
         Konečne prišiel i hlavný tromf: dňa 15. novembra ráno o 10. hodine vošiel do Banskej
         Bystrice Martin Čulen, kňaz arcibiskupstva ostrihomského, konzistoriálny radca biskupstva
         satmárskeho… Vošiel do mesta, v ktorom bol pred šiestimi rokmi profesorom, ako direktor
         katolíckeho gymnázia. Pravda, iba vlivom Moysesovým, ktorý píše o tom Kozáčkovi: „Čulen je
         na svojom mieste.
    <span class="emphasis">
     <em>
      Ale ma to stálo veľkých námah, prímluv a písačky, a i vojenskú
            lesť som musel použiť, aby som ho ta dopratal, lebo na smerodajnom mieste boli veľmi
            proti nemu, pravda, nespravodlive
     </em>
    </span>
    “
   </p>
   <p>
    Čulen zaujal miesto svoje energicky. Shromaždil stante pede profesorov i žiakov do auly
         a povedal im klasicky priamu reč — po slovensky. Mládež bola elektrizovaná, ešte v ten
         večer improvizovala fakľový pochod a serenádu s muzikou a pozdvihla celé mesto na nohy.
         Dolná ulica bola plná národom. Ján Cebecauer, žiak VII. triedy, povedal mu pri fakliach
         blýskavú reč, plnú oddanosti a lásky. Čulen odpovedal svojím úsečným spôsobom… mládež i
         obecenstvo zavolalo na slávu novému direktorovi, ktorý potom s priateľmi strávil utešený
         večer v novom svojom byte.
   </p>
   <p>
    To bol úspech nemalý. Profesori hneď chytili sa do literárnej práce: sostaviť slovenské
         učebnice. Čulen hotovil prírodopis a matematiku, Anton Cebecauer náboženskú učebnicu, Emil
         Černý slovenskú mluvnicu a skladbu, Karol Černý latinskú chrestomatiu, Floro Červen a Jozef
         Loos grécku mluvnicu a skladbu, Fraňo Mráz latinskú mluvnicu a skladbu, Štepán zemepis,
         každý v svojom obore a všetci dohromady I. a II. čítanku. „Matica slovenská a slovenské
         vyššie gymnázium nie sú už fantomy“, tešia sa Pešťbudínske vedomosti, „ale makavé dôkazy
         toho, že národu, ktorý zná dokázať silu a schopnosť k životu, i kráľ dopraje života a vezme
         ho pod ochranu zákonitosti.“ Dvanásty december 1862, výročitý deň audiencie, svitol slávnou
         zorou nad Slovenskom. Moyses stal sa uholným kameňom nádejnej novej budovy. Banská Bystrica
         premenila sa, teror ustúpil všeobecnej radosti a slovenské povedomie šírilo sa každým dňom.
         Z každej uličky vykukávali pred terorom schovaní naši slovenskí patrioti. Slovenčina stala
         sa módou, a ukázalo sa, že ona jestvovala i pod terorom, ale bola iba zatlačená. Dievčence
         nosily slovenské trikolóry, všade bolo počuť slovenský spev.
   </p>
   <p>
    A zasa počaly sa sypať Moysesovi adresy a prípisy so všetkých strán. Bolo ich na stá so
         všetkých kútov Slovenska. Už i zatemnelé väčšie mestá, ako Skalica, Žilina, Brezno,
         Prievidza, otváraly oči. Ešte i Spiš sa pohýbal.
   </p>
   <p>
    Moyses bol politik znamenitý. Pocítil vanutie času a preložil biskupské sídlo na čas zo
         Svätého Kríža do Banskej Bystrice. Dňa 16. decembra 1862 vošiel do ohromnej, ale osiralej
         rezidencie biskupskej v Lazovnej ulici. Okolo 3. hodiny popoludní vkročil do mesta. Bol to
         triumf, akého Banská Bystrica ešte nevidela. Mažiare hrmely, zvony zunely, národ vlnil sa
         ulicami. Mestská vrchnosť, pod vedením mešťanostu Szigethyho, sbor profesorov, kapitula,
         seminár a konečne i kráľ. komisár Havas vítal ho slávnostne. Večer gymnaziálna mládež
         urobila fakľový pochod. Hudba hrala pred rezidenciou, potom spev, reč, na ktorú biskup
         odpovedal otvoreným oblokom. Prišla i Slovenská Ľupča s fakľami. „Sláva Moysesovi!“ bolo
         heslom celého mesta.
   </p>
   <p>
    Moyses v reči k mládeži povedal medziiným: „Ja som sa vynasnažil, aby Banskej Bystrici
         dostalo sa gymnázia, a keď ono malo klesnúť, pozdvihol som ho z prachu, a keď sa nie
         cieľuprimerané vyučovanie zaviedlo, zastúpil a zaujal som sa u vrchností krajinských, ako i
         u samého kráľa a panovníka, aby vyučovanie stalo sa cieľuprimeraným. Teraz len od vás
         závisí, ako použijete prostriedkov nám poskytnutých.“
   </p>
   <p>
    Pri tomto vítaní úradne zastúpené boly: Radvaň, Ľupča, Šalková, Selce, Špania Dolina,
         Ulmanka, Jakub, Kostiviarska, Badín, Garamsek. Odpoveď biskupova na vyslanstvo selčianske,
         vedené notárom J. Bruknerom, bola už cele rozhodne národná.
   </p>
   <p>
    Na druhý deň prichádzaly pozdravujúce deputácie, medzi nimi národná, 34-členová, ktorá
         ho vítala ako
    <span class="emphasis">
     <em>
      prvého vodcu celého slovenského národa.
     </em>
    </span>
    Národná strana
         vo Zvolene naozaj po tieto dva dni, 15. a 16. decembra, ukázala svoju silu. Intriga
         zaliezla do kútov. Hádam nikdy tak dobre nestála slovenská vec — lenže to všetko bol iba
         geniálne osnovaný počiatok. Generál zvíťazil na celej čiare, bolo treba iba dobrého vojska.
         Ale i vojsko bolo dobré, bolo treba dobrých podveliteľov. Našlo sa ich dosť… No nebolo
         vytrvalosti, mužného sebavedomia a náležitej obetivosti.
   </p>
   <p>
    Rok sa končil, a národný orgán veselo obzrel sa nazad v svojom silvestrovom čísle:
         „Radostný a pamätný je rok 1862 pre národ slovenský preto, že dokázal silu, ktorej uznanie
         nebolo možné odoprieť. Mnoho ráz počuli sme, že človek len toľko platí, koľko vládze, a tak
         je i s národom, a teraz presvedčili sme sa, že národ, keď vládze, i platnosti dochádza.“
   </p>
   <p>
    Národ vstupoval do cyrilo-metodejského roku 1863. Rok mal byť venovaný tisícročnej
         pamäti blahoslaveného príchodu solunských bratov k nášmu národu. Zaznamenaný je zriadením
         Matice slovenskej a niektorými cirkevno-národnými prejavmi. Ale národ náš v tomto roku
         nedobre musel vzývať svojich svätých záštitníkov. Ešte Hospodin neuznal za dobré trvalé
         shliadnuť na slovenský národ a dopriať mu slobody, ktorá sa zdala takou blízkou. Nerýchle
         zrejú národy, slobodu musia si náležite zaslúžiť. Moyses bol fenomenálny zjav, ale nenašiel
         ešte pôdu dosť pripravenú. Krstiteľ prišiel, ale národ ešte bál sa vody očisťujúcej…
   </p>
   <p>
    Moyses vynaložil celú svoju arcipastiersku starosť, aby slávnosť tisícročnej pamiatky
         pokresťanenia slovenského národa bola dôstojne zasvätená. Ako vždy, i toto krásne dielo
         nebral polovičato, ale s najvyššieho stanoviska. On mal veľkolepý úmysel znova vzkriesiť
         význam svätých bratov osvetiteľov a tak osvietiť ideu národnú s náboženskou, chytiť národ
         za intímnu stránku jeho duchovného života. Ak niečo, cyrilo-metodejské jeho plány poukazujú
         na vysoký vzlet jeho ducha, na ďalekosiahle, pravdivé a posvätné úmysly. On chcel, aby
         tento jubilárny rok bol svätený jednomyseľne a zároveň na celom Slovensku. Najdôležitejší
         moment, ktorý má celý národ skutkom upomenúť na jeho organickú jednotu a duchovnú
         jednoliatosť, a spolu pripomenúť mu, že nie je sám, ale má spoločný duchovný interes s
         milionmi jednokrvných bratov. Veľká duša, veľká hlava, v ktorej mohla zarodiť sa taká
         myšlienka! Keby Moyses nič iného nebol urobil, ako priviedol národ na túto blahú myseľ,
         meno jeho zostalo by nesmrteľné nielen v slovenskom národe, ale i v celom Slovanstve.
   </p>
   <p>
    Ako hlboko, s historickým citom chápal cyrilo-metodejskú slávnosť náš biskup, dokazuje
         to, že oči svoje obrátil na Nitru, niekdajšie sídlo Metodovo, ktoré je i dnes sídlom
         slovenského biskupstva. Následník Metodov v sídle nitrianskom bol biskup Roskoványi, človek
         učený, zahĺbený do svojich cirkevno-právnych štúdií, človek vznešený a tých najlepších
         vnuknutí, lenže priveľký kabinetník, ktorý málokedy pozrel zpoza svojho písacieho stolíka.
         Na toho teda obrátil sa biskup Moyses, pripomenúc mu, že by nitrianskemu biskupovi
         najlepšie pristala iniciatíva v tomto bohumilom a pre veriacich takom dôležitom diele.
         Moyses rozložil učenému prelátovi, akého veľkého dosahu, hoci čisto cirkevného, je
         osvieženie pamiatky Cyrila a Metoda. Nielen celá cirkev katolícka, nielen diecezáni
         slovenského jazyka majú živý záujem na takom veľkom diele, ktoré vykonali blahozvestovia,
         ale i samo uhorské kráľovstvo, založené svätým Štefanom na osnove christianizovania. Aby v
         tejto otázke bola shoda vo všetkých diecézach, radil Roskoványimu, aby sa obrátil na jeho
         eminenciu arcibiskupa Scitovského do Ostrihomu… Možno, to bola chyba. Scitovský, rodom
         Slovák, rád žil vo vysokých svetských sférach a silno klonil sa k politike v smysle
         maďarskom. Na Roskoványiho otázku dal odpoveď, ktorej obsah neznám, no Moyses, referujúc o
         tom Kozáčkovi, vzdychol v liste svojom z 13. marca 1863: „Gott erbarme dich unser!“ Môžeme
         si teda predstaviť, aká to musela byt odpoveď arcibiskupa na dotaz biskupa Roskoványiho,
         keď náš veľký Moyses zalomil nad ňou rukami. No list Moysesov mal taký úspech, že biskup
         Augustín Roskoványi na pamiatku roku 1863 urobil diecezánsku základinu 40.000 zl. na meno
         Cyrila a Metoda.
   </p>
   <p>
    No ani to neodstrašilo Moysesa. On vyzval ešte aj iných bratov svojich, medzi nimi i
         Ladislava Zábojského, spišského biskupa, ktorý i obežníkom nariadil cirkevné slávnosti od
         5. až do 12. júla. V obežníku Zábojský vyzdvihuje zásluhy kňaza moravského Rastislava,
         ktorý povolal bratov Cyrila a Metoda, zakladateľov kresťanstva vo Veľkej Morave.
   </p>
   <p>
    Moyses dňa 14. februára rozposlal zo Svätého Kríža obežník na všetky fary a chrámy
         svojej diecézy, v ktorom nakladá, aby vo všetkých chrámoch odbavovaly sa slávnostné služby
         božie dňa 14. a 15. marca na pamiatku blahozvestov Cyrila a Metoda. Dňa 15. marca prikazuje
         kázať vo všetkých chrámoch o živote a účinkovaní apoštolov slovanských. Spievať sa má
         ambroziánske Te Deum a pod sv. omšou modliť sa modlitba k sv. Cyrilovi a Metodovi
   </p>
   <p>
    V Banskej Bystrici svätila sa slávnosť v duchu a podľa intencií Moysesa. Omšu slúžil F.
         Berlica, kanonik, seminaristi spievali pod ňou
    <span class="emphasis">
     <em>
      Gospodi pomiluj ny, Jezu Kriste
            pomiluj ny!
     </em>
    </span>
    Po omši kázal Ján Skalečka, duchovník seminára. Po kázni sbor
         chovancov zaspieval slovenské trisagion. Maďarské časopisy vrhly sa na Moysesa, že vraj
         vymyslel nových svätých.
   </p>
   <p>
    Pamätne zasvätená bola cyrilo-metodejská slávnosť v Selciach, neďaleko Banskej Bystrice,
         kde bol farárom statný Július Plošic. Táto slávnosť veľkolepou okázalosťou, masou národa a
         prítomnosťou biskupa Moysesa vy chodí z rámu lokálnej cirkevnej udalosti a má širší význam.
         Hľa, keď Nitra mlčí, utopená v svetáctve a zahmlená výparmi z Pároviec, keď posvätné
         miesta, na ktorých zdržoval sa, Metod, mlčia v tupej nemote, dediny naše zahovorily.
         Konečne duch nie je priviazaný ku skale, hoci oviatej poeziou stariny a rozpomienkou
         národnou.
   </p>
   <p>
    Farár Július Plošic dal vymaľovať obraz Cyrila i a Metoda, ktorým zasvätený je
         selčiansky chrám. Na 31. mája ustanovil Moyses slávnosť a Plošic pozval na posviacku obrazu
         biskupa a kresťanov celého okolia. Už 30. mája Selce naplnily sa pútnikmi. Služby božie
         počaly sa o piatej hodine ráno, procesie sa zamieňaly jedna za druhou, vedené svojimi
         kňazmi; zbožné spevy nezamĺkaly popri rachote mažiarov a zvonení. Oproti Moysesovi sobral
         sa celý ľud až po obec Senicu. Biskup prichodil s veľkým sprievodom duchovných, kanonikov a
         kňazov… Boli i kňazi zo súsedných diecéz. Na hranici chotárnej vítal biskupa Samuel
         Bodorovský, vtedy hlavný slúžny banskobystrický, v gále, so silným banderiom koňmo. Menom
         duchovenstva vítal ho medzibrodský farár Michal Fodor. Biskup sišiel s voza a putoval pešo,
         sprevádzaný tisícami, k fare, kde ho vítala i hudba Piťova s Kto za pravdu horí! Po krátkom
         oddychu biskup šiel do kostola, pozdravený spevom Ajhľa, kňaz veliký! Biskup, v plnom
         ornáte, posvätil obraz podľa rituálu. Potom počala sa omša pred oltárom, jedinom na
         Slovensku, zasvätenom sv. Cyrilovi a Metodovi. Krásny spev slovenský ozýval sa pod službou.
         Na graduále zaznelo Gospodi pomiluj ny. Kedže v kostole ani dvadsiata časť prítomných
         nemala miesta, boly dve kázne pred chrámom pod holým nebom. Jednu povedal Štefan Závodník s
         improvizovaného, kvietím ozdobeného kancľa, pred kancľom bol uvitý z jedliny stánok pre
         biskupa. Druhú na cintore povedal Jur Slotta. Oba kazatelia mali zástupy poslucháčov.
   </p>
   <p>
    Po kázni sa išlo zasa do chrámu k omši, pod ktorou spievali staroslovenský Otčenáš, iže
         jesi na nebesiech, pre ľud vytlačený, aby ho mohli všetci veriaci spievať.
   </p>
   <p>
    Po omši biskup Moyses udelil veriacim plnomocné odpustky a všetkým ctiteľom sv. Cyrila a
         Metoda arcipastierske požehnanie.
   </p>
   <p>
    Hudba zahrala, mažiare zadurkaly, keď biskup vkročil do fary. Keďže fara nemohla
         poskytnúť miesta toľkým hosťom, stoly boly pripravené vo farskej záhrade. Prostredný stôl,
         prikrytý pre biskupa, bol utešene okrášlený kvietím. Veľký koláč, s nápisom „1000-ročný
         radostník cyrilo-metodejský“, ležal na stole. Slávnosť navštívila banskobystrická
         garnizona, na čele s majorom Rudolfom Jakobsom. Toasty nechýbaly. Hodovanie trvalo viac
         hodín. Slávnosť robila na prítomných zvláštny dojem. Ako by sa už naozaj mala pretrhnúť a
         rozptýliť tma, ležiaca na národe našom. Taká vysoká, čistá, duše potriasajúca slávnosť,
         spojujúca nábožnosť s vrelým citom národným, sotva bola slávená od čias Metodových na
         vysokej Nitre… Ona bola možná jedine pod auspiciami biskupa Moysesa, tak živo upomínajúceho
         na prvých vierozvestov slovenských.
   </p>
   <p>
    No Moyses sklonil sa i k peknoduchým zábavám necirkevným: dňa 2. júna 1863 poctil
         prítomnosťou svojou majáles gymnaziálnej mládeže v Tajove. Mládež biskupa na rukách niesla
         z koča na miesto zábavy. Dňa 5. júna 1863 zanechal Banskú Bystricu, ktorú pohýbal do
         základu, obživil, oduševnil, a za krátkych šesť dní pobytu svojho vrátil sa dňa 5. júna do
         svojho tuskuluma v Svätom Kríži.
   </p>
   <p>
    Moysesov príklad predsa neostal bez stopy i v iných diecézach; spišská zasvätila všade.
         Z ostrihomskej išly nepočetné púte na Velehrad. Krásne slávnosti boly v Ústí, v Lipnici
         (Štefan Radlinský), v Zubrici, Pružinej a v ústrednom seminári peštianskom. Slová
         Moysesovho arcipastierskeho listu k svojmu duchovenstvu: „Napomínajte a učte ľud v kázňach“
         (dňa 14. a 15. marca) píše biskup, „aby ďakoval Bohu za dobrodenia, ktorých službou Cyrila
         a Metoda dostalo sa celej cirkvi Kristovej, krajine uhorskej,
    <span class="emphasis">
     <em>
      a konečne i celému
            národu slavianskemu
     </em>
    </span>
    “, maly veľký vliv na katolícku literatúru toho času.
   </p>
   <p>
    Dr. Andrejom Radlinským redigovaný časopis Cyrill a Method (ročník XIII., 1863) od
         prvého do posledného čísla naplnený je úvahami o apoštolských bratoch a referátmi o
         tisícročných slávnostiach na Slovensku, na Morave, v Ríme, v Čechách, v Chorvátsku a
         Slavonsku, v Gniezdne a Poznani, v pravoslávnom Rusku, v protestantskom Sasku, v Poľsku, v
         pruskom Sliezsku, v Lužici. Tak, hľa, pohýbal veľký biskup umy slovenské v časoch vážnych a
         nebezpečných. Nemyslím, že by Moysesova akcia za ideu cyrilo-metodejskú na Slovensku
         vytratila sa pre všetky budúce časy. Devečka neumrela, ale spí. A keď zasa národ pri dobrej
         príležitosti rozpomenie sa na svojich veľkých dobrodincov a osvetiteľov, Moysesova krásna
         postava vynorí sa súčasne s nimi z polotmy národného pozabývania…
   </p>
   <p>
    Medzitým sbieralo sa na Maticu. Okrem Petianovskej, vyše osemtisícovej základiny, darov
         Tomáša Červena, Kozáčka, Tvrdého a Čipkayovej tisícky, z väčších súm, venovaných Matici,
         musím pripomenúť veľkodušný dar biskupa Jozefa Juraja Strossmayera, ktorý poslal 1000 zl.
         na Maticu s prípisom, ktorý človeku dušu rozohrieva. Na konci krásneho listu ľutuje: „da mi
         izcrpljeni i usahli izvori moji nedopuščaju blagodarnijim se ukazati prama bratji, koju
         toliko štujem i ljubim. Ako Bog da medjutim života i zdravlja, neče to biti posljedni dar,
         koga Matica slovenská dobiva od svoga najiskrenijega privrženika a štovatelja.“ List z 12.
         februára 1863.
   </p>
   <p>
    Sbieranie na Maticu bola asi hlavná národná akcia dní od 23. októbra 1862 až po 1. júl
         1863, v ktorom dni dočasný výbor vydal slávnostné pozvanie na prvé valné zriaďujúce
         shromaždenie Matice slovenskej. Pozvanie konštatuje, že na ohlásenie výboru od 4. novembra
         1862 do nádejného spolku prihlásilo sa toľko členov, složilo sa toľko peňazí, že možno už
         spolok v smysle potvrdených a vrchnostenskou závierkou opatrených stanov ustrojiť,
         oživotvoriť a účinkovanie jeho začať. Valné shromaždenie pozýva sa na 4. augusta 1863 do
         sídelného mesta Matice slovenskej, Turčianskeho Sv. Martina.
   </p>
   <p>
    Márne boly, sú a budú navždy škriepky o tom, prečo Matica slovenská a s ňou celé
         koncentrovanie slovenských síl a túžob uskromnilo sa nepatrným mestečkom, horami
         obkľúčeným, len úzkymi priesmykmi svetu prístupným. Po prvé, organický vzrast alebo čo len
         pohyb národa nejde za hotovými múrmi, starými baštami, kráľovskými titulmi a výsadami. U
         nás niektoré staré, historické, kráľovské slobodné mestá zakrnely v kocúrkovatosti,
         živoria, ba i hynú. Po druhé, všetky pokusy najst väčšie už hotové centrum boly márne, ako
         to ukazuje už spomenutý brezniansky škandál. A Brezno nebolo národne zlé a neupovedomelé
         mesto. A po tretie, za Martin bolo niečo, čo sa volá
    <span class="emphasis">
     <em>
      génius loci
     </em>
    </span>
    .
         Tento génius, ktorý nedá sa určiť ani hmatať, toto
    <span class="emphasis">
     <em>
      imponderabile
     </em>
    </span>
    ,
         priviedlo bolo už raz do skromného Turca slovenský národ v jeho najlepších, duchovne
         najslobodnejších a národne najzrelších synoch v dňoch júnových roku 1861. Či zásluhou, či
         bez nej, meno Martina dostalo milý zvuk v ušiach každého čestného Slováka, roznášalo sa po
         krajine i po Slovanstve a mesto to stalo sa vytúženým kúskom slovenského teritoria, na
         ktorom Slovák, tam doma bitý, skrývajúci sa, mohol byť cele svojím, otvoreným, a vedel, že
         príde medzi svojich. Tu i myšlienka osnovania Matice dostala silný náraz.
   </p>
   <p>
    A boly i príčiny cele reálne, pri ktorých netreba citovať génia miesta. Martin bol čisto
         národným mestom od starodávna; roku 1848 dal národu mnoho dobrovoľníkov i trpiteľov
         mučeníckych, a vo všetkých neskorších bojoch vydržal vždy do konca a ani raz nepotkol sa v
         národnom ohľade. Ináč možno, ale v národnom nikdy. On mohol smelo ponúknuť Matici nielen
         ohnisko, ale i
    <span class="emphasis">
     <em>
      ochranu
     </em>
    </span>
    . Medzitým, čo Brezno dalo sa ošudiť jedným
         Havasom, Banská Bystrica opanovaná bola abderitskými patricijmi, pod ktorých auspiciami
         dobrodincovi cirkvi i mesta, Kuzmánymu, obloky vybíjala uličná háveď, Myjava, desaťtisícová
         obec, dala sa tyranizovať rychtárovi Valáškovi a neskôr i bláznivému notárovi Jankovičovi
         tak, že títo ľudia stali sa tam suverénmi, absolútnymi pánmi obecného i súkromného majetku,
         ba i životov: v Turci a Martine nebola možná nijaká agitácia proti veci slovenskej, a tým
         menej nejaký výsledok takej agitácie. Meštianstvo stálo pri svojich vodcoch Mudroňovi,
         Kuzmánym, Jesenskom, Pivkovi, Horváthovi atď. ako jeden chlap, vidiek horný i dolný lipol
         za nimi bezpodmienečne, masa turčianskeho ľudu, pomerne vzdelaná, vcelku vedela, o čo ide,
         a nedala sa použiť ani úradným ani neúradným svodcom. Prízvukujem, že tu nielen sám neveľký
         Martin, ale celá stolica dávala na celom Slovensku najlepšie garancie, aby nádejný ústav
         národný mohol v tichosti a bezpečnosti vzniknúť a počať prácu.
   </p>
   <p>
    To všetko sa dokázalo skvele pri prvom valnom shromaždení dňa 4. augusta 1863. Predihrou
         k nemu bolo prijatie biskupa Moysesa už na hranici tekovsko-turčianskej. Tam ho očakávaly
         vyslanstvá: zo stolice, duchovenstvo a veľké množstvo národných inteligentov na čele
         sviatočne odenej masy. Menom všetských rečnil vítanku slúžny Toček, menom duchovenstva
         archidiakon Ján Ország. V Svätom Michale bol obed. Tam Jur Adamovič pozdravil biskupa
         vrelým toastom. Naladenie bolo tiché, slávnostné a citné, až ľudia slzili radosťou… A teraz
         sa ukázalo biskupovi divadlo, aké ešte podľa vlastného soznania nevidel, a nemyslel, že
         slovenský ľud vie takou vďakou odmeniť lásku, raz mu nepochybne preukázanú. Cesta od Sv.
         Michala až po samý Sv. Martin posiata bola národom sviatočne oblečeným, od rána čakajúcim
         vidieť prvého biskupa slovenského. Každé mestečko, každá dedina vyslala vyslanstvá a
         banderia. Po celej ceste slovenské bielo-modro-červené zástavy vialy, hudby znely a ozývalo
         sa neprestajné slávovolanie. Starí Turčania neverili očiam, že je toľko ľudu v Turci. Ale
         bol i celý na tejto ceste od mala do veliká. Mošovce, práve pred niekoľkými dňami požiarom
         navštívené, vyznačily sa okrášlením mesta, slávobránou a krásnou rečou predstaveného.
         Dievčence sypaly kvety pod koč biskupov. Krásne vítaly biskupa Karlová, Príbovce, Košťany…
         Nikdy cesta od Michala po Martin nevidela toľko slávnostne naladeného, jubilujúceho ľudu.
         Bol to sviatok pod holým nebom. K povozu biskupskému pripojovaly sa na každých krížnych
         cestách vždy nové a nové vozy, mnohé prišly oproti, tak že už k Martinu ťahal sa dlhý rad.
   </p>
   <p>
    Na víťaznej bráne v slovenských farbách, bielo-modro-červenej, skvel sa významný nápis:
    <span class="emphasis">
     <em>
      Štefanovi Moysesovi, biskupu, za jeho vernosť k pravde slovenského
            národa
     </em>
    </span>
    . Pri bráne vítal ho Karol Kuzmány. „Celé tisícročie hladí teraz na
         vás,“ povedal Kuzmány, „i na nás s výšin vrchov týchto, všetky doliny svätých Tatier až po
         sivý Dunaj hladia na vás očami tu prítomného dospelého pokolenia, a z tvári týchto detí
         hladí na vás i nás celá budúcnosť slovenského národa. Idete vykonať skutok, rozhraničný pre
         celú historiu tohto národa, pomník minulosti, základ budúcnosti; dvojitú bránu, zátvornú
         pre krivdu minulých, otvornú pre slávu budúcich vekov!“ Tento pasus Kuzmányho reči bol
         verným výrazom naladenia, očakávania a viery Slovákov v tie časy. Nádeje zdaly sa byť
         oprávnené, veď i sám Strossmayer v spomenutom už liste písal: „Nádeja je, že i Maďari skôr
         alebo pozdejšie uvidia, že v ich záujme leží, aby krásny národ slovenský bol i šťastný, čo
         dotedy byť nemôže, kým jemu jazyk a národnosť v každom ohľade zabezpečené nebudú.“ (List J.
         J. Strossmayera. V Diakove, 12. februára 1863.) Keď také jasné hlavy, s veľkej výšky
         hľadiace, tak dumaly — či haniť našich predákov za ich hymnické výlevy?
   </p>
   <p>
    Sám vjazd do Martina bol skvelý, a čo chýbalo na luxuse a okázalosti, to nahradily citom
         sršiace tváre, oči slzami miloty a oduševnenia zalievané. Moyses sostúpil na fare a hneď
         prijímal deputácie: dočasný výbor matičný plný pod vedením Jána Francisciho, stolicu
         Turčiansku (Nemess), úradníctvo, vojsko; Nitru viedol dr. Jozef Miloslav Hurban, Liptov
         Jurko Matúška, Gemer Štefan Marko Daxner, Zvolen Adam Kardoš, Prešporok J. Galbavý, Trenčín
         Štefan Závodník, Oravu Samuel Novák, Šariš podžupan Moravčík, Tekov Michal Chrástek atď.,
         konečne sídlo Martin rychtár Kossa.
   </p>
   <p>
    Večer bolo osvetlenie mesta i kraja, lebo na výšinách, okružujúcich Turiec, zajagaly sa
         ohne, navatrené vďačným ľudom, ktorý nemohol mať účasť pri poradách a slávnostiach,
         sústredených bezprostredne okolo osoby Moysesovej… Tisíce národa vlnilo sa ulicami, v
         hostincoch rozšumela sa zábava, vítali sa starí známi, nové známosti sa nadväzovaly, znely
         Piťove trávnice, oduševnené toasty sa hovorily, spev zunel mestom… Sviatok lásky,
         sbratrenia, všenárodnej radosti. Srdce celého Slovenska bilo tu bystrým tempom… A medzitým,
         ďaleko od hluku veselia, Moyses s prednými ľuďmi národa radil sa o dielach, ktoré majú byť
         zajtra, dňa 4. augusta, osnovou lepšej budúcnosti slovenského národa.
   </p>
   <p>
    Priebeh prvého valného a zriaďujúceho shromaždenia je základne zvečnený tajomníkom
         Michalom Chrástkom, týmto znamenitým, ešte ďaleko neoceneným kronikárom tohto pohnutého
         času, v prvom ročníku Letopisu, I. číslo matičných spisov, Viedeň 1864. Tam je i opis
         služieb božích v oboch chrámoch s textom kázní: Gottčárovej a Brózikovej. Tam sú v
         krátkosti i reči a priebeh kandidácií. Shromaždenie odbavovalo sa v drevenom pavilóne,
         schválne postavenom na námestí pred katolíckym chrámom. Shromaždenie otvoril predseda
         dočasného výboru vzletnou rečou… Potom oznámil, že práve dostal po zvláštnom kurierovi
         prípis od námestníka grófa Mórica Pálffyho, že jeho veličenstvo rozhodnutím z 2. augusta
         Matici slovenskej udeľuje ako dar tisíc zlatých. Dôkaz najvyššej priazne oduševnil ohromné
         shromaždenie… (Všetkých prítomných do 6000.) Zatým oznámil predseda, že biskup Moyses k
         oddaným už 100 zlatým ako zakladateľ pripojuje ešte 2200 zlatých. Nasledovalo čítanie
         obšírnej zprávy, už pod predsedníctvom Moysesovým, potom voľba predsedu. Reč vyvoleného
         predsedu Moysesa je vzácnym dokumentom jeho veľkého umu a predovšetkým veľkého plamenného
         srdca. Tak ešte nehovoril k národu slovenskému ani jeden z neho pošlý veľmož alebo prelát.
         Bol to hlas kriesiteľa s výšiny, posiaľ počuli sme len hlasy z nížin. On usiloval sa vyhnúť
         hodnostiam a vyznačeniam, a volá Boha za svedka, že zdráhal sa prijať i biskupskú hôľ.
    <span class="emphasis">
     <em>
      „Ale kde je otázka o službe národu môjmu slovenskému a ochotnosti k službám
            týmto, ako i k obetiam pre rozkvet národa nášho, akživ som sa neodťahoval, ani sa
            nejdem, ani nechcem, ani nebudem!… Nad blaho môjho národa nie mi je nič vznešenejšieho,
            tak i nad priazeň môjho národa nie mi je nič vyššieho, čo by to hneď bola priazeň celého
            sveta“
     </em>
    </span>
    . Slová tieto ostanú historickými, i keď súdené bude národu slovenskému
         žiť v porobe národnej tak dlho, až denervujúci tlak šťastím omámenej maďarskej prepotencie
         vykynoží v ňom zárodok čestného žitia, pred čím nech ho chráni Boh náš trojjediný;
         historický v tom smysle, že predsa našiel sa duchovný poctivec, ktorý junáckym odhodlaním
         vydal mu svedectvo, platiace i tam, kde slová národa nebývajú povšimnuté.
   </p>
   <p>
    Matica organizovala sa pod umným, niektoré vybočenia nežnou, ale silnou rukou do
         pravidelnej dráhy nazad uvádzajúcim kormidlovaním Moysesovým, ktorý tu dokázal pre Slovákov
         nové, drahocenné vlastnosti vodcovské.
   </p>
   <p>
    Obdivujeme, bez všetkého, čo i najmenšieho oslabenia toho slova, úprimne, s hlbokým
         presvedčením, na česť mužského slova nášho obdivujeme Moysesovu diplomaciu v tomto
         rozbúrenom mori opravdového oduševnenia, v tejto záplave citu, radosti a skutočné pomery
         mohutnou vlnou prebíjajúcich svetlých nádejí… On bol i sám vrelý citom a neoblieval zápal
         studenou sprchou chladnokrvnej reflexie, ale vedel mohutný prúd vpraviť do pevne osnovaného
         koryta, keď počal prirujno schytať ľudí a ich mysle.
   </p>
   <p>
    Moyses navrhol poslať z lona už zriadeného spolku pred trón vyslanstvo, ktoré by
         vyjavilo vďaku jeho veličenstvu za povolenie Matice slovenskej a za tisíczlatový dar.
   </p>
   <p>
    Tu bolo shromaždenie prekvapené, keď dr. Hurban vstal a oslovil biskupa:
    <span class="emphasis">
     <em>
      Vaša
            excelencia!
     </em>
    </span>
    Prvý raz bol tak oslovený. Za pobytu jeho v Martine prišla zvesť
         o jeho vymenovaní kráľom za
    <span class="emphasis">
     <em>
      skutočného tajného radcu
     </em>
    </span>
    . Fascinujúcu reč
         svoju, akú na Slovensku sotva kto bol súci povedať, zakončil Hurban návrhom, aby založenie
         Matice dialo sa na pamiatku cyrilo-metodejského krstu a tisícročného pokresťanenia nášho
         národa. („Čiňme všetko v smysle ukrižovaného Pána Ježiša Krista.“)
   </p>
   <p>
    Moysesova odveta na tento krásny návrh je dôkazom odôvodnenosti nášho, hore spomenutého
         obdivu. On radí držať sa stanov, ktoré zabraňujú týkať sa viery a pomerov cirkevných.
    <span class="emphasis">
     <em>
      Nakoľko však svätí Cyril a Metod boli nielen prví vierozvestovia národa
            slovenského, lež spolu i tí, ktorí u nás základ položili slovanskému
            písomníctvu
     </em>
    </span>
    , z celého srdca súhlasí s návrhom dr. Hurbana. Tak teda Matica
         slovenská založená bola „
    <span class="emphasis">
     <em>
      v tisícročnú pamäť pokresťanenia Slovákov a zavedenia
            písomnosti slovanskej
     </em>
    </span>
    “.
   </p>
   <p>
    Valné shromaždenie Matice slovenskej sa skončilo dôstojne a mohlo len obodriť i v
         politickom ohľade ľudí slovenských. Povolenie kráľa, v časoch, kde sa už tisly do popredia
         sily nám strašne neprajné, potom preukázanie milosti peňažným darom a konečne, čo je
         hlavné, udelenie skutočného tajného radcovstva Moysesovi, boriacemu sa vo Zvolene za
         slovenskú vec s otvorenosťou heroickou, Moysesovi, idúcemu s triumfom do Turčianskeho Sv.
         Martina, rodiska Memoranda, aby prevzal vedenie Matice slovenskej, proti ktorej Acheronta
         hýbaly všetky politické mocnosti Uhorska, — to všetko boly také faktické, srozumiteľné
         znaky, že ich nebolo možno ináč vysvetľovať, ako že slovenská národná vec vyvinuje sa
         pravidelným, dosť bystrým a všetko dobré sľubujúcim postupom.
   </p>
   <p>
    Ak len v duši Moysesovej nebola zlovestná predtucha, ak jeho ostrý um hádam prv než umy
         iných neprišiel na logické zakľúčenia, nie veľmi priaznivé svätej veci národa slovenského,
         ak ostré, skúsené oko jeho, ktoré videlo už toľko stúpajúcich a klesajúcich vĺn v pohybe
         národov, nespozorovalo temnú škvrnu na slovenskom nebi, pre nás takom jasnom a bezoblačnom,
         teda dni prvého valného shromazdenia Matice slovenskej boly pre neho kulminovaním jeho
         života, apogejou celého jeho harmonického bytu. O vnútornom šťastí človeka ťažko súdiť, no
         všetky zovňajšie príznaky nútia nás k takémuto súdu. Moyses bol v tomto čase ešte
         neprestarlý, šestdesiatšesťročný človek, svieži, zdravý, iba že sa mu už pri písaní ruky
         triasly; zovňajškom krásny, s milým, veľkým, jasným okom, impozantnou priamou postavou,
         veselej letory, prístupný životným radostiam. Povýšený bol medzi prvých hodnostárov krajiny
         i ríše, stál pod lúčom kráľovskej milosti. Zanechajúc lásku pobratimských Chorvátov,
         vydobyl si trojnásobnú lásku svojich najbližších, lásku, spojenú s oduševnenou oddanosťou a
         bezhraničnon úctou. V diecéze stala sa mu satisfakcia, že videl pokorených atentátorov na
         posvätnosť školy, ktorú z dobrej polovice zachránil pred útokmi nepriateľov slovenského
         národa. Druhé veľké jeho dielo kultúrne bolo krásne osnované a stálo v mladej, v
         mnohosľubnej hotovosti. Meno jeho skvelo sa čisto, bezúhonné. V národe svojom stal sa
         spojivom všetkých snáh, smerov, rozdielov politických i vierovyznanských. Veľkňaz i
         slovenský veľmož. Delicium et dulce decus gentis slavonicae! Predmet lásky, úcty i zvučnej
         lýry slovenských básnikov, i tisícich čestne a úprimne myslených adries! Uznaný a slávený
         najlepšími, najčestnejšími, najzaslúženejšími synmi slovenského národa, vrátil sa z
         búrlivej, peknoduchej slávnosti do tichého Kríža, sprevádzaný modlitbami a žehnaním národa.
         A ako najvyššie vyznamenanie, ktoré mu mohol dať obezdolený národ slovenský, vyvoliac si ho
         za predsedu svojho jediného inštitútu, s ktorým disponoval, bola vlastne len služba, ako sa
         sám vyslovil, nuž veď celý jeho život bol slúžením vyššiemu, nezemnému, ideálnemu.
   </p>
   <p>
    Po štvrtom auguste znova obnovil sa prítok adries Moysesovi. Už pohly sa i také mestá a
         obce, ktoré posiaľ mlčaly: Trnava s mnoho podpismi, medzi nimi nachádza sa veľký priateľ
         Slovákov toho času dr. Alois Paikrt, vojenský lekár, teraz generálny štábny lekár, teda
         najvyšší stupeň vo vojensko-lekárskej hodnosti dosiahnuvší. Skalica rozbehla sa už po druhý
         raz. Pamätná je monstre-adresa z Turca, datovaná 20. augusta. Tam pod ňou nájdete doslovne
         všetko, čo možno menovať Turcom, jadrom Turca. Nechýba ani jedna obec, nevynímajúc ani naše
         turčianske nemecké kolonie: Graserhaj, Ober-Stuben, Vrícko, Briešťa atď., ktoré sú tam
         podpísané (na čele rychtári a notári):
    <span class="emphasis">
     <em>
      po nemecky
     </em>
    </span>
    , cele správne, a
         tak, ako si to najvýš spravedlivý Moyses želal. On šiel tak ďaleko, že zrušil v nemeckých
         farnostiach slovenské kázne, ktoré tam boly v úžitku, lebo naši handerbulci lepšie rozumeli
         slovenčinu ako spisovnú nemčinu. Urobil to na základe zásady: každému svoje! Ste Nemci,
         teda pestujte svoju nemčinu. Text adresy je silno politický, silno lojálny, vynášajúci
         hlbokú vďaku a oddanosť monarchovi. Tu Turiec znova dokázal, že mu národná popredná misia,
         tu i tu zaznávaná a ohováraná, nepadla do lona z čistého augustového neba, ani že nebola
         zadovážená rezonovaním a planou kritikou, ale činnosťou a umným koncentrovaním más pri
         dielach a prejavoch národných, hotovosťou slúžiť, obetovať a vystaviť sa v prvej línii.
         Keby len v tomto ohľade bolo bývalo viac skutkovej revnivosti a žiarlivosti!
   </p>
   <p>
    Na Moysesa po malom oddychu vo Svätom Kríži išla nová starosť: valným shromaždením
         uzavretá a na jeho plecia položená. Mal viesť matičnú deputáciu do Viedne. Už dňa 1.
         septembra prišiel ta a počal pracovať všetkými silami, aby audencia bola čím najvýhodnejšia
         pre slovenskú vec. Dvorné parkety sú síce veľmi klzké, ale k nim vedie cesta veľmi
         hrbolatá. Ľahko sa číta: audiencia bola, ale medzi tisícmi sotva jeden má pravý pochop o
         tom, aká namáhavá je to vec, vo verejných veciach, na ktoré upriamené sú oči celého sveta a
         pri ktorých križujú sa záujmy a vlivy najmocnejších, vykonať zdarne takýto akt. Nejeden
         horlivý ináč človek hodil by na všetko rukou a išiel ku krbu svojmu.
   </p>
   <p>
    Vo vyslanstve matičnom okrem Moysesa boli: Karol Kuzmány, superintendent a prvý
         podpredseda Matice; Ján Francisci, kr. uhorský námestný radca; Ján Gottčár, opát a školský
         radca; Adam Kardoš, prísediaci stoličného súdu; dr. Michal Mudroň, advokát, a Ján Čipkay,
         statkár. Títo prišli do Viedne 5. a 6. septembra.
   </p>
   <p>
    Vyslanstvo jeho veličenstvo prijal 10. septembra o 10. hodine, ako prvú po svojom
         návrate z Frankfurtu. Moyses v reči svojej poďakoval sa za potvrdenie spolku a tisíczlatový
         dar. Ale nebol by Moysesom, aby silno neprekročil obyčajnú šablonovitosť audienčnej
         retority. On valné shromaždenie Matice zo 4. augusta priamodušne a hrdo pomenoval takým
         príkladným, bezúhonno-slušným, obetivým a nadšeným, akých riedko bolo od časov jestvovania
         uhorského kráľovstva. Potom vyslovil nádej, že národ slovenský bude šťastne pokračovať v
         svojom ďalšom bohumilom vývine v duchu cis.-kráľ. diplomu z 20. októbra 1860 a najvyššieho
         patentu z 26. februára 1861. Tým dal reči svojej tuho politickú farbu a audienciu vysoko
         pozdvihol nad akt obyčajnej aulickej vernopoddanskej manifestácie. To bola reč nie dvorana,
         ale obrancu a otca svojho národa pred monarchom.
   </p>
   <p>
    Odpoveď jeho veličenstva je známa, no podávam ju v celosti pre mladšie pokolenie,
         ktorému čo chvíľa neprístupné budú staršie vydania slovenské. Odpoveď znela:
   </p>
   <p>
    „Teší ma zasa vás vidieť u mňa a prijať vďaku a oddanosť literárneho spolku Matice
         slovenskej. Teší ma tým viac, že prvé shromaždenie odbavovalo sa s takým príkladným
         poriadkom a opravdivým zápalom, ako aj všeobecným dosvedčením vernosti ku mne.
   </p>
   <p>
    Nádejem sa, že lojálny slovenský národ činným a horlivým dosvedčí sa pri ústavnom užšom
         pripojení môjho kráľovstva uhorského ku celistvej dŕžave.
   </p>
   <p>
    Hotový budem vziať i napotom pod svoju ochranu verný slovenský národ. Ešte raz hovorím:
         tešilo ma. Povedzte to svojim rodákom.“
   </p>
   <p>
    Vyslanstvo urobilo potom poklonu u grófa Forgácha, dvorného uhorského kancelára. Moyses
         rečnil po slovensky, lebo „i kolísky slávneho rodu Forgáchov stály v lone poctivého
         slovenského národa, i prach jeho predkov tam spočíva.“ Takto Moysesom za Slováka pašovaný
         milý gróf Forgách odpovedal v dosť hladkej slovenčine.
   </p>
   <p>
    Dobrý výsledok tejto audiencie musel mať obodrujúci dojem na Slovákov, hoci sa už
         ukazovaly čudné znaky v krajine samej. Výnimečný stav bol lebavý nad pomyslenie, Slovákom
         nepriateľská strana mala za sebou mocný agitačný prostriedok: autonomné práva, štátnu
         samostatnosť Uhorska, a spojila to nerozlučne s maďarizáciou a aristokratickými chúťkami
         celej solídnym režimom od hrnca odstavenej takzvanej „inteligencie“. Tak Slovákom
         prichodilo znášať odium všetkých absolutistických a výnimečných akcií viedenskej vlády, bez
         faktického podporovania z Viedne, ako sme to videli pri patente evanjelickom. Ľudia,
         počúvajúci doslovne zákon, bez záštity vyhadzovaní boli vládou nezákonnou, neviditeľnou,
         ale majúcou moc ich zničiť. Že vraj to boly „Strömungy“, vyhovárali sa vo Viedni Moysesovi
         na vysokom mieste, „Strömungy“, proti ktorým vo Viedni nevedeli lieku. — Keď na pr. Myjavci
         boli sa žalovať u arcikňaza Rainera na neznesiteľnú tyraniu rychtara Valáška, postaveného a
         udržiavaného nitrianskou koteriou, jeho cis. a kráľ výsosť pokrčil plecmi a povedal: „Wir
         haben auch hier unsere Valášek.“
   </p>
   <p>
    Veľmi pravdive líči štátoprávne a národno-politické pomery, v ktorých pohybovala sa
         politická i národná činnosť Moysesova, Štefan Marko Daxner v nevydanom ešte dokumente.
   </p>
   <p>
    Nešťastie Slovákov, rozjíma tento tvrdý um, žiaľ, že v osudné chvíle oddialený od
         centra, že sme ako národ prináležali do sféry záujmov a princípov rakúskej politiky. Pred
         rokom 1848 pokladalo sa Rakúsko za štát nemecký — teda boli sme v princípe materiálom
         germanizácie. V reichstate r. 1860 podarilo sa grófovi Széchenyimu príjemnou urobiť tamhore
         doktrínu o „historickom práve“, o „historicko-politických individualitách“. Následok toho
         bol októbrový diplom, t. j. oddanie legálnej moci v Uhorsku do rúk aristokracie maďarskej a
         maďarstvujúcej, ako reprezentantke historicko-politickej individuálnosti Uhorska, svolanie
         snemu a uvedenie diplomatičnosti reči maďarskej. Germanizácia oddala úlohu svoju
         maďarizácii. Schmerling pokúsil sa februárovou ústavou princíp jednoty ríše a s ním nemeckú
         hegemóniu postaviť nad historické právo Uhorska, ale spojenou silou Slovanov, Maďarov a
         opozíciou frakcie veľkonemeckej padol. S jeho pádom padla i februárová ústava a meravé
         historické právo
    <span class="emphasis">
     <em>
      v smysle maďarskej aristokracie
     </em>
    </span>
    zvíťazilo nad
         princípom jednoty ríše.
   </p>
   <p>
    Následok tohto víťazstva bol vyhlásenie integrity koruny uhorskej, povolanie
         Sedmohradska i Chorvátska na snem peštiansky, uznanie formálnej zákonitosti zákonov z r.
         1848 a výhľad na maďarské ministerstvo.
   </p>
   <p>
    My Slováci, keďže v Uhorsku len maďarský národ s maďarskou aristokraciou na čele tvoril
         historicko-politickú individualitu,
    <span class="emphasis">
     <em>
      vrhnutí sme boli maďarstvu za
            korisť
     </em>
    </span>
    , už i preto, aby nami zosilnené maďarstvo pomáhalo Nemcom nivočiť
         slovanské národy Rakúska. Tak Daxner.
   </p>
   <p>
    Áno, tak to bolo v hlavnom: to druhé, čo sa zdalo priečiť tejto hroznej politike, ako na
         príklad platonické milovanie „lojálnych“, „verných“ národov, povoľovanie nevinných
         literárnych spolkov s policajtom Nemessom za chrbtom, lámanie slovenčiny kancelárom
         Forgáchom, nič neujímalo pravde, že už októbrovým diplomom boli sme hodení za korisť
         maďarizmu. Dokázalo sa to neskoršie.
   </p>
   <p>
    No tým väčšia sláva, tým jasnejší veniec lavrový, premiešaný tŕním, človeku, ktorý v
         takýchto hrozných okolnostiach, jemu povedomých a jasných, neopustil za korisť hodených
         bratov svojich. Neopustil ani potom, keď už sklamanie bolo úplné a ležalo na bielom dni.
         Uhorsko dodnes nie je nič iné, ako na princípe skazeného, falošného aristokratizmu
         vystavená drevená budova bez národov, teda bez organických členov, bez právnej kontinuity,
         ba i bez rodového aristokratizmu — aristokracia bez aristokratov skutočných, namazaná na
         dlh vzatým firnajzom liberalizmu. Ešte i maďarizmus ako národnosť v naše dni stratil farbu,
         keď ho pestuje dnes už dotieravo khagal a policia.
   </p>
   <p>
    Druhé valné shromaždenie povolal Moyses ako predseda na 3. augusta 1864. Vítali ho v
         Turci ako prvý raz a cesta bola zas triumfom, Martin vrel tak isto hosťmi z celého
         Slovenska? Pisateľ týchto riadkov prvý a posledný raz videl Moysesa a počul jeho zvonivý
         hlas v stoličnej dvorane, ktorú administrátor gróf E. Dessewfy pre valné shromaždenie
         prepustil.
   </p>
   <p>
    Moyses odcestoval z Kríža už 1. augusta, sprevádzaný kanonikom a pokladníkom Matice
         Tomášom Červenom, Antonom Knoppom a Michalom Chrástkom. Už v Kremnici počala sa oslava
         milovaného biskupa. Tam bol vítaný opátom a farárom i správcom baní s baníkmi so zažatými
         kahancami. Streľbou ozývaly sa vrchy kremnické. Turiec po druhý raz odel sa v sviatočné
         rúcho od Piargu po Martin. Na hranici rečnil slúžny Jur Toček a arcidekan Ján Országh. S
         dlhým radom vozov prišiel Moyses na obed do Štubnianskych Teplíc. Tam ho čakal už
         administrátor gróf Dessewffy. V Mošovciach, ktoré okrášlily sa ako nevesta, pozdravil ho
         náčelník banderia Čajka. V Príbovciach bolo banderium pod náčelníkom Dulom, i tam vyznačil
         sa krásny ľud Dŕžavia. Sto panien v bielom kvetmi obsypalo biskupa a zaspievaly mu kantátu.
         Slečna Riznerová vítala ho krátkym prívetom. V Martine triumfálna brána… tisíce národa a
         plesanie. Rychtár Andrej Švehla povedal slávnostnú reč. Menom výboru matičného Karol
         Kuzmány skončil dlhú reč svoju: „Pane, učiň mu dobre, lebo miluje národ náš a postavil nám
         školu!“
   </p>
   <p>
    Shromaždenie, radostne otvorené a prítomnosťou Moysesovou ožiarené, starosťou policie
         dostalo malú, vtedy málo pozorovanú, ale pre nás už dnes vážnu štrbinu. Vládny komisár
         Nemess totiž oznámil, že podľa vysokého nariadenia shromaždenie nesmie byť verejné a jedine
         vykázaným členom Matice prístupné. To už znamenalo, že sa čosi neľúbi tamhore. No tu Moyses
         dokázal svoju mužnosť: on na to absolútne nereflektoval, a vec zostala tak, bez exekutívy.
         Ostatne do dvorany turčianskeho stoličného domu nezmestila sa ani tretina prítomných
         členov. Ale policajt-štát už oznámil svoju prítomnosť.
   </p>
   <p>
    Všetko, čo sa predtým a potom robilo, všetky slávnosti a do sĺz pohýnajúce scény, všetok
         ruch skutočne
    <span class="emphasis">
     <em>
      krásneho
     </em>
    </span>
    obecenstva (lebo do Martina prichodili ľudia
         dušou rozjarení, spití muštom až hyperidealistického nadšenia, starcovia Simeoni, chcejúci
         vidieť spasenie, ľudia, hotoví na obete, mládež, zapálená krásnym ohňom naivného citu,
         bojovníci a mučeníci zasotených kútov, kde nikto nevidel ich útrapy pre vec národnú,
         prichodili podýchať aspoň relatívnou slobodou pod krídlami „povoleného“ spolku), — všetko
         to bolo zatienené otvárajúcou rečou Moysesovou. Ona je najväčším retorickým zjavom na
         Slovensku, bohatom na výtečných rečníkov. Je presná, pravdivá, logická, prostá a previata
         svätosťou. Slovo za slovom padalo priamo do duše. Človek nemohol vážiť a umom rozoberať tok
         myšlienok (i primladí sme boli na to), ale vibrovanie šľachetného citu rečníkovho
         prechádzalo do srdca poslucháčovho, a keď už biedny človek nevedel čo, teda vyhrkly mu slzy
         z očí, tak že nevidel hustú masu okolo seba, ani svit dňa z oblokov, len počul jemno-silný
         hlas tohto veľkého človeka, syna slovenskej matičky. Z jasieľ vychodí spása!
   </p>
   <p>
    Nedivím sa, že po reči pozdvihlo sa shromaždenie ako jeden chlap, až stemnela dvorana a,
         ako píše zpravodaj: „slzami urosené shromaždenie“ vybúšilo v hromové volanie na slávu, veď
         už prostred reči chceli ho pretrhnúť, aby vy ronili city svoje… Nedivím sa zdržanlivému
         Kuzmánymu, ktorý si mnoho zakladal na svojom chladnom úsudku, že povedal: „toto je slávna,
         na Slovensku nikdy neslyšaná
    <span class="emphasis">
     <em>
      svätá reč
     </em>
    </span>
    “, že Hodža, zachvátený Moysesom
         nazval reč jeho
    <span class="emphasis">
     <em>
      slovom žalmov a citov slovenských
     </em>
    </span>
    . To všetko nie sú
         nijaké prepiatosti, to je tak, to je pravda i dnes, keď nieto príčiny oduševňovať sa, kde
         si arogujeme dosť kritického rozumu, aby sme správne a reálne mohli súdiť.
   </p>
   <p>
    Odhliadnuc od osoby, osobnej prelesti rečníka, krásoty citu, s ktorým bola reč povedaná,
         ona váži myšlienkami a pravdami, jasno a prosto povedanými. Človeka zmrazí slovo:
            „
    <span class="emphasis">
     <em>
      Núdza úbohého národa je nevýslovná! Keby jeden celý národ, hrozným osudom,
            nemohol byť vzkriesený zo sna smrti duševnej, žiadúcnejšie by bolo, aby všemohúci Boh
            národ náš z obličaja zeme vyhladil, než aby sme po tisícročnej duševnej porobe ešte i
            budúcne v podobnom otroctve sebe i človečenstvu na potupu živorili!
     </em>
    </span>
    “
         Starozákonná, prorocká prísnosť i veleba zuní z týchto slov. Je to reč Mojžiša, pri pohľade
         na biedny, zaslepený národ, rozbíjajúci v svätom hneve dosky zákonov!
   </p>
   <p>
    To je to, za čo pracovať usilujeme sa, a preto sme slepí pre všetky poľahoby a lehoty
         takzvaných občianskych, krajinských, historicko-politických slobôd a liberalizmov! Preto
         sme chladní k všetkým Slávam a bleskom, i skutočným národo-hospodárskym pokrokom. Lebo ony
         smrť našu napomáhajú, ony chcú byť hodvábnou posteľou pre našu agóniu. To je to, čo každý
         cíti, i keď odpadne a stane sa účastníkom privilégií maďarizmu a renegátstva. Ak nikdy, v
         poslednej hodine musí mu prísť na vyhasínajúci um strašná myšlienka duševnej poroby
         milionov! Verne hovoril náš Mojžiš: radšej zhynúť, ako dušu zatratiť!
   </p>
   <p>
    Slávne skončilo sa i druhé valné shromaždenie. Pripomenúť treba, že pod autoritou
         Moysesovou 18. punktom protokolu na návrh K. Kuzmányho uzákonil a upevnil sa terajší
         spisovný jazyk slovenský literárny pre všetky spisy matičné, podľa filologických zásad
         Hodžových a Hattalových. Týmto odrezalo sa raz navždy kolotanie v hlavných princípoch.
         Spisovná slovenčina prijatá bola všeobecne (i vládou, nakoľko vydáva niečo úradne po
         slovensky). Moyses tu nevdojak prichádza nám v postave sv. Cyrila filozofa… aspoň pre náš
         malý slovanský kmeň.
   </p>
   <p>
    Ešte v apríli 1864 (dňa 21.) stala sa vážna osobná premena tamhore: gróf Antal Forgách,
         vlivom arcikniežaťa Rainera, poďakoval sa a či, lepšie, bol prepustený i s podkacelárom
         Károlyim, a na ich miesta vymenoval kráľ za uhorského kancelára grófa Hermana Zichyho a za
         druhého Štefana Priwitzera. Náš orgán premenu kvitoval s tichým uspokojením a nádychom
         jasnejšej nádeje. Keď už vymenovanie Jána Francisciho dňa 6. augusta 1863 za skutočného
         radcu kráľovskej uhorskej námestnej rady práve v hluku matičných slávností, počas prvého
         zriaďujúceho shromaždenia, pokladalo sa za „koncesiu, urobenú slovenskému národu“, premena
         od 21. apríla 1864 ešte viac utvrdila našich v dobrej nálade. „Jeden hlas panuje na
         Slovensku, a to: bude lepšie,“ písali 17. mája 1864. Z Pešti písali 24. mája: Málokto pozná
         nového kancelára, a predsa temer každý s nadobyčajnou dôverou očakáva od neho lepšiu
         budúcnosť. A Sürgöny, vládny časopis, písal 9. júna 1864: „
    <span class="emphasis">
     <em>
      Idea, ktorá
            rovnoprávnosť národov vo vývine a užívaní reči vystavila za právnu zásadu, založená je
            na pravde. Zapieranie tejto zásady je taký veľký hriech (bün), ako násilenstvo svedomia,
            a ako toto, i tamto je obrazenie hodnosti ľudskej.
     </em>
    </span>
    “
   </p>
   <p>
    Zichy, na hostine u mešťanostu viedenského Zelinku, predniesol toast, že „len v spojení
         Uhorska s Rakúskom vidí oboch blaho. Má nádej, že zástupcovia Uhorska skoro budú sedieť v
         rajchsráte pri boku rakúskych vyslancov.“ Ako vidno, toto súhlasilo so snahami vtedajších
         slovenských politikov, ako i so slovami Moysesovými pred kráľom z 10. septembra 1863 „o
         vnútornom a zovnútornom zosilnení celistvej dŕžavy“. Naši teda videli v Zichym človeka
         pevných cieľov po trojročnom vrtkavom vladárení junkera grófa Forgácha. Utvrdení boli v
         nádejach vymenovaním Jána Francisciho za župana stolice Liptovskej dňa 26. októbra 1864. V
         tomto vymenovaní videli už nielen koncesiu slovenskému národu urobenú, ale počiatok
         praktického uvádzania do skutočného života národnej rovnoprávnosti. Ako sa ukázalo, bolo to
         len aprílové leto… Bol to experiment, ktorý nemal v sebe zárodok trvácnosti a pri ktorom
         nebolo čestnej vôle… Nie mne prichodí tu skúmať pravé pohnútky a príčiny tohto experimentu,
         zahrávajúceho sa s národmi, tu je dôležité, ako hľadel na to Moyses.
   </p>
   <p>
    Už roku 1862 sa vyslovil, že v Uhorsku u vlády
    <span class="emphasis">
     <em>
      všetko maďaromaniou
            dýcha
     </em>
    </span>
    (Slovenské pohľady, ročník XVII., č. 1., str. 52) a ďalej: „Bohužiaľ,
         politika vôbec drží sa mimo spravodlivosti, zvlášte politika vlády, nevediacej, kam z
         konopí. Ak terajšiu rakúsku vládu opanovala mienka,
    <span class="emphasis">
     <em>
      že sa jej problematické
            položenie nadvládou živlu maďarského ľahšie dá zaplátať, ako spravodlivosťou naproti
            nemaďarským živlom krajiny, darmo je nám spravodlivosť našu dokazovať, tým viac, že u
            Nemca súcit so Slovanom predpokladať nemôžeme
     </em>
    </span>
    .“ „Slovana nikto tak nenávidí,
         ako Nemec, lebo mu nikto toľko krivdy neučinil.“ „No z toho nenasleduje,“ píše Moyses, „aby
         sa nepracovalo,
    <span class="emphasis">
     <em>
      viac pre našu poctivosť, ako pre zisk
     </em>
    </span>
    “, dokladá s
         rezignáciou.
   </p>
   <p>
    Ešte pesimistickejšie vyslovuje sa Moyses o spomenutej premene aprílovej roku 1864.
         „Pokladám najnovšiu zmenu za vážnu,“ píše Kuzmánymu, „ale či sa budú z tejto múky pre nás
         koláče piecť, to je otázka. Priwitzer (podkancelár, zamenivší Károlyiho) bol kedysi,
         slúžiac v Rieke, horlivý kossuthovec. Neskoršie, pravda, získal si dôveru Bachovu, ale ešte
         práve v minulom mesiaci apríli, keď námestník kráľovský v známej otázke upokojenia
         národností celému sboru námestníckych radcov predložil otázku: či sú doterajšie opatrenia
         ohľadom šetrenia nemaďarských národností dostatočné, alebo či sa majú ďalšie poriadky v
         príčine tejto učiniť, Priwitzer prvý hlasoval, že vraj nijakých nových poriadkov netreba.
         Nuž keď v takom sbore mužov, kde sa veru priatelia Slovákov nepriam hemžili, predsa našlo
         sa 9 osôb, ktoré pre väčšiu voľnosť nemaďarských národností hlasovaly, a k týmto sa konečne
         i sám Pálffy pridružil: dosť pochopiteľne objavila sa priazeň Priwitzerova oproti
         nemaďarským národnostiam. A predsa tento muž má byť, ako sa zdá, svätým duchom Zichyho.
         Pokladajúc tento výjav a iné, ktorých bych na kopy vypočítať mohol,
    <span class="emphasis">
     <em>
      ja v blízkom
            čase nepriam dobré veci očakávam
     </em>
    </span>
    . Môže byť, že sa mýlim, ale moja nedôvera
         behom nepriaznivých časov a
    <span class="emphasis">
     <em>
      množstvom do neba volajúcich krivd
     </em>
    </span>
    už je
         natoľko zatvrdnutá, že neverím, dokiaľ neomakám. Už sme my dosť vyjavili, i slovom i
         písmom, vedia, čo žiadame a k čomu sme hotoví: tak teda myslím, že by bol už čas, aby oni
         nám stanovisko deja poskytli.“
   </p>
   <p>
    Moyses je neúnavný túto svoju „zatvrdlú nedôveru“ odôvodňovať pri každej príležitosti. V
         liste z 18. septembra 1864 píše: „Teda už i pod Zichym dalo sa z krajinskej pokladnice
         60.000 zl., v prospech maďarského divadla, so sľubom i budúcej každoročnej podpory. Nám
         nechcú dať ani babky: ale platiť budeme do sýtosti, aby sa súložnice niektorých magnátov
         (boljarov) lepšie zaopatriť mohly. Taká je spravodlivosť sveta tohoto; tak povždy čert
         podobný zostane diablu.“ A na druhom mieste: „V terajšom svete len odbojníci a buriči úctu
         a vážnosť požívajú.“
   </p>
   <p>
    Ale veľmi by sme sa mýlili, keby sme mysleli, že Moyses, nepokladajúc ani vymenovanie
         jediného župana už za „makanie“, rovno a určite vyslovujúc svoje „zatvrdlé“ pochybnosti v
         dôvernom liste, ktorý bol písaný in sincero a nepatril vtedy pred verejnosť, hádam ochabol
         a spustil ruky do lona, že by bol klesol duchovne: nie, on naopak radil k činnosti a sám
         písal neustále, napomínal, radil. Všetko ho zaujímalo, všetko krásne chápal:
    <span class="emphasis">
     <em>
      „Udržanie a ďalšie rozvinutie zriadenej superintendencie má pre nás všetkých
            nekonečnú vážnosť,“
     </em>
    </span>
    píše na jednom mieste; „máme sa hýbať a dobývať si nášho
         práva, už či po vôli vlády, či proti nej,“ na druhom; medzitým pracuje a namáha sa o
         záchranu preparandie, o čistotu aspoň pomernú gymnázia, o utvorenie
    <span class="emphasis">
     <em>
      hospodárskeho
            ústavu pre Slovensko
     </em>
    </span>
    , propagovaného v dvanástich základne písaných článkoch
         Pešťb. vedomostí od 85. čísla až po 94. 1864. Dňa 9. decembra 1864 vymáha si audienciu u
         cisára vo Viedni a prednáša súrnu potrebu hospodárskeho ústavu pre Slovensko, „silno
         obydlené, zle obrobené, a preto nútené posielať synov svojich na zárobky do cudziny na
         hanbu národa a krajiny, a ohrožené, ak sa nič neurobí, silnou emigráciou, tak že kraj
         spustne.“ Prijatý bol pekne. „Milostivosť, s akou som bol prijatý, opísať sa nedá.“
         Odovzdal jeho veličenstvu písmo vo veci hospodárskeho ústavu, ktoré bolo hneď kráľom
         poznačené a signované veľkým F, čo znamená v dvornej praxi, že kráľ želá si, aby prosbu
         mimo radu povážili a v nej složené žiadosti vyplnili; bolo hneď expedované do uhorskej
         dvornej kancelárie, ztadiaľto na námestníctvo a odtiaľ do budínskeho Štátneho archívu, až
         sa prach tam nad ním zavrel na večné veky… Tak odmieňajú „lojálne“, v „ťažkých okolnostiach
         vždy verné“ národy; keď sa chcú správne učiť orať a hnojiť rodnú pôdu, nedopustia to páni,
         žijúci z mozoľov zanedbaného, o školy oklamávaného ľudu, oklamávaného proti kráľovmu signu.
   </p>
   <p>
    Moyses videl, že treba sa mať okolo už hotového, okolo škôl a Matice. „Áno, oklamaní
         sme, zradení sme, ukrivdení sme… Musíme sa tak usporiadať,
    <span class="emphasis">
     <em>
      aby nás nemohli
            stroviť, jestli nás pohltajú.
     </em>
    </span>
    Mimo cirkevného poľa máme len lono Matice; tam
         sa máme shromaždiť s vysúkanými rukávmi, presvedčení, že ani jeden národ ináče nepozdvihol
         sa, iba svojimi vlastnými silami, a že národ povedomý a podľa povedomia pracujúci konečne
         potlačiť nemožno. Tak teda povedomie národné budiť je nateraz našou hlavnou úlohou.“ To sú
         jeho slová. (Slov. pohľady XVII., soš. 1., str. 184.)
   </p>
   <p>
    A ako málo klesol duchom náš Moyses, blýskavo a nádherne dokazujú jeho zlaté slová,
         povedané, keď chystal sa na tretie valné shromaždenie: „Ohľadom blížiaceho sa valného
         shromaždenia Matice opätujem môj vlaňajší výraz:
    <span class="emphasis">
     <em>
      že ma len smrť alebo ťažká nemoc
            od podielu na ňom zdržať môže
     </em>
    </span>
    . Toho úmyslu som bol i pred najnovšími
         verejnými udalosťami: tieto ale úmysel môj nielen že nezvrtly, lež ho tým viac upevňujú.
         Slovák je vo strastiach a neprajných okolnostiach doma, ako ryba vo vode:
    <span class="emphasis">
     <em>
      kto sa
            týchto bojí, je odrodilec
     </em>
    </span>
    .“
   </p>
   <p>
    Čo Moyses myslí pod najnovšími verejnými udalosťami, neviem — no iste to boly tiene,
         ktoré padaly napred a ktoré Moyses ostrým okom pozoroval. Iste myslel i na pád Zichyho a
         menovanie grófa Jura Majlátha za kancelára 26. júna 1865, za ktorým nasledoval i grófa
         Mórica Pálffyho a vymenovanie Sennyeyho za taverníka. V Rakúsku padol Schmerling 27. júla a
         nastúpilo ministerstvo Belcrediho. Moyses už pádom Zichyho bol dostatočne orientovaný.
         Videl, že vzmáha sa deákovský liberalizmus, pod ktorým niet pomilovania pre nemaďarské
         národy. Rodila sa prekliata teória o „politickej národnosti“, o „politickom národe“, ktorá
         potom s dualizmom prebila sa do života. „Politický národ“, tento perfídny parodox, našiel
         milosť na vysokom mieste, ako by politika rodila národy a nie národom len slúžiť mala.
         Oflinkovanie prírody a poriadku božieho… kult jednej rasy a potlačenie ostatných národov,
         tieto dve nepekné decká už trepotaly sa mocne v živote matky svojej, v reštitúcii
         takzvaného historického práva. Čakalo sa len na pôrodné baby v osobách Bismarcka a Moltkeho
         a na slúžku — Klapku…
   </p>
   <p>
    Moysesa nezostrašily všetky mrákavy, ba ani ďaleké podunievanie hromu. On chystal sa
         ticho na tretie valné shromaždenie, svolané pozvaním dto. Svätý Kríž 27. júna 1865 na deň
         9. augusta tohože roku.
   </p>
   <p>
    Moyses opustil Sv. Kríž dňa 7. augusta s veľkým prepoštom Tomášom Červenom, tajomníkom
         Chrástkom, s chorvátskym spisovateľom Stauduarom a obradníkom biskupským Knoppom. Vítanie
         cestou bolo to isté, ako pri dvoch predošlých príležitostiach: Kremnica, Piarg, Horná
         Stubňa, Svätý Michal, Mošovce, Socovce, Príbovce (vystavily bránu s nápisom: „Vitaj, otče
         národa!“). Banderia, brány, sviatočne odené devy, reči, spevy a všeobecné oduševnenie. V
         Štubnianskych Tepliciach bol obed, ktorý je pamätný zdravicou Mudroňovou, majúcou
         aktualitu. Mudroň v svojom prípitku ďakoval Bohu, že obdaril slovenský národ takým radcom a
         priateľom, akého má v slávnom slovenskom biskupovi, jeho excelencii Štefanovi Moysesovi.
         „Naša radosť je na tento raz dvojnásobná, lebo príchodom svojím ste vyvrátili zlé zvesti,
         ktoré nás strašily, že pre politické premeny a mútny tok politického života neprídete na
         valné shromaždenie Matice slovenskej. To boly predsudky a malomyseľnosť bola u tých, ktorí
         im uverili.“ Moyses hneď vstal, aby odpovedal na tento toast. Hovoril: také zvesti a
         predsudky vždy zostanú planými a nepravdivými,
    <span class="emphasis">
     <em>
      lebo on, kedykoľvek a v akomkoľvek
            úrade dokončí časnú púť zemskú, vystúpi z počtu živých ako verný syn národa
            slovenského
     </em>
    </span>
    . Hľa, takéto iskry vedel hádzať Moyses do národa… žiaľ,
         nechápavého vo veľkej, ohromnej väčšine.
   </p>
   <p>
    Martin vítal si najvzácnejšieho hosťa svojho s veľkým zápalom. Ľudstva nahrnulo sa do
         Martina veľká masa. Pri víťaznej bráne rečnil rychtár Švehla a pri fare Kuzmány. Na druhý
         deň večer, 8-ho. bolo slávnostné otvorenie novej matičnej dvorany, vystavenej mestom
         Martinom, ktoré na tento cieľ predalo veľkú časť mestskej hory, aby malo kde pritúliť
         Maticu, aby tento krásny spolok nemusel prijímať cudzie, veľmi vrtkavé pohostinstvo. Tento
         čin mesta Martina, málokomu známy, je už sám dosť veľký, aby bol uznaný od akejkoľvek
         kritiky. Hrali Palárikove Obžinky.
   </p>
   <p>
    Prítomnosť Moysesova na tri blahé dni zahnala politické a národné starosti a obavy,
         ktoré tak úzkostlivo počaly svierať hruď mysliacich ľudí. Hľadiac na Moysesa, nebolo možno
         nezaplesať duchom, sviežim obodrením. Okolo neho shromažďovaly sa postavy našich už
         zvečnelých ľudí typicko-historických: Gottčár, Červen, Kuzmány, Hurban, Pongrác, Samo
         Chalupka, Andrej Sládkovič, Hýroš, Pauliny, Škultéty, D. Štúr, Zoch, Hodža, Országh, Hroboň
         atď. Shromaždenie, väčšie ako lanské, po celé tri dni sústredené bolo Svetlicou, ktorá
         mohla uhostiť všetkých v jednom.
   </p>
   <p>
    Valné shromaždenie počalo sa službami božími v oboch chrámoch. V katolíckom slúžil
         Moyses, v evanjelickom kázal teraz dr. Hurban. Do novej dvorany nahrnulo sa obecenstvo
         slobodne, lebo zákaz verejnosti odvolali v Pešti, čo policajný komisár Nemess, privezený na
         biskupskom koči, hneď oznámil. Moysesova otvárajúca reč stojí na tej istej orátorskej i
         umeleckej výške, ako klasická reč z druhého valného shromaždenia. A čo do hĺbky a sily,
         možno ju ešte zatemňuje. Lebo jas a duchovná veselosť, ktorou srší reč predchádzajúceho
         roku, nikdy tak netne do špiku a nervu, ako
    <span class="emphasis">
     <em>
      osteň bôľu a odtienok
            sklamania
     </em>
    </span>
    … Pravda, Moyses, pozerajúc na dosiahnuté trojročné úspechy Matice,
         teší sa nad mnohým a vypočituje až s úzkostlivou úplnosťou všetky dobré diela Matice. Ale
         tu zvrtne. „Núdza úbohého národa nášho je nevýslovná!“ opätuje svoje lanské slová, lenže
         silnejším prízvukom.
   </p>
   <p>
    „Odstúp od nás podlá zmalátnelosť, chabosť a neplodné ľúbostkárstvo! Spasenie naše je
         nemožné bez usilovania a vytrvalej pracovitosti! Len sám všemohúci Boh môže z kamenia
         tvoriť synov Abrahamových!“ Potom dedukuje filozoficky silu a inerciu duševnej sily človeka
         a národa, ktorá je taká neodvislá, že ešte i milosti božej, pravda, na svoju ujmu,
         sprotiviť sa môže. Preto hniť môže národ následkom tejto samostatnej inercie a sily ešte i
         pod blahoprajnou vládou a navzdor milosti božej. A potom už, keď potrebu samopráce
         odôvodnil, zavolá nie bez horkosti a bôľu: „Národ môj, spal si tisíc liet, precítni už raz
         a vzmuž sa… Neukazuj mozole, znám ich, ale to štiepa srdce horkou žalosťou, že z tak mnoho
         tvrdých mozoľov tak málo úžitku pre teba! Nevyhováraj sa na chudobu pôdy, ani na malý svoj
         počet. Nie tam väzí príčina tvojich nerestí, ale v nedostatku duchovnej osvety.
    <span class="emphasis">
     <em>
      Rozptýlený si ako zrnká poľa piesočnatého, ktorými zahráva každý
            vietor.
     </em>
    </span>
    “ Potom napomína národ poslúchať svojich prirodzených vodcov, ktorí mu
         hovoria v prirodzenej, jadrnej reči slovenskej.
   </p>
   <p>
    Ako vidno, slovenský národ nemôže sa žalovať na biedu a chudobu múdrosti apoštolskej…
         liala sa mu ona nie potokom, ale riekou z úst Moysesových. Nie na prorokovi je chyba, ale
         na synoch izraelských.
   </p>
   <p>
    Na ohnivo, vzletno, známou uchvacujúcou silou prednesený návrh dr. Hurbana uzavrela sa
         horúca vďaka za reč a spolu i jej čím najširšie publikovanie.
   </p>
   <p>
    V ďalšom zasedaní podaná bola nevolaná a nečakaná príležitosť Moysesovi národu svojmu
         odokryť novú vlastnosť svoju, novú silu, ktorú on všemožne skrýval pod svojím kňazským
         rúchom a pod skromnou kresťanskou ústupčivosťou: svoj heroizmus, svoju junácku, povedali by
         sme, neslovenskú chrabrosť. Posledný raz bol pred tvárou celého národa: bolo súdené, aby ho
         poznal i s tejto strany.
   </p>
   <p>
    Po zpráve matičnej vládny komisár zastaral sa do dvoch vecí, že stanovy Matice § 22.
         (21.) neznajú doživotných členov a že § 3. nedovoľuje dávať matičné peniaze na alumnea a
         štipendia. Tretia zádrapka je ireleventná, preto o nej mlčím.
   </p>
   <p>
    A tu z Moysesa-proroka razom stal sa mocný hrdina. Aký malý bol pred ním „zemepanským
         komisárom“ veličajúci sa policajný orgán, keď Moyses zvlneným hlasom povedal, že „po prvé §
         22. (21.) neznie o hodnostároch alebo úradníkoch, ale len o výborníkoch, nasledovne na
         čestné doživotné predsedníctvo Francisciho vzťahovať sa nemôže, a po druhé,
    <span class="emphasis">
     <em>
      s
            úžasom som počul od pána komisára
     </em>
    </span>
    druhé poznamenanie a pochopiť nemôžem, ako
         vrchnosť nad týmto najšľachetnejším skutkom Matice slovenskej pozastaviť sa mohla, ktorý
         nielen že neodporuje §. 3. stanov, ale úplne sa s ním srovnáva (§ 3. d; §. 1. a 30.), kde
         všade o podporách matičných je reč, a práve podpory sú najpodstatnejšou časťou účinkovania
         Matice slovenskej. A keď je to Matica slovenská, teda nám je slovenčina smerodajnou rečou,
         nám nezáleží na tom, ako sa to podporovanie v druhých jazykoch menuje, či štipendium, či
         dar, či ako; my to po slovensky
    <span class="emphasis">
     <em>
      podporou
     </em>
    </span>
    menujeme. Veď keď to zahatia,
         zmarený je náš cieľ. Peniaze sú prostriedkom vzdelanosti. Keď si týmto prostriedkom
         nevychováme národných vedomcov a umelcov, kde budú tí, čo posvätia sa uskutočňovaniu
         zákonných zámerov Matice? Nehovorím len ako biskup, ako predseda Matice slovenskej, ale ako
         slobodný občan v slobodnej vlasti, a ako taký mám právo majetok svoj na akýkoľvek poctivý
         cieľ vynaložiť. Ohradzujem sa proti takémuto hateniu! Sám kráľ dal nám peniaze, dal nám
         1000 zlatých.“
   </p>
   <p>
    Keď Moyses veľmi mnoho nového zasial do slovenského života, keď valne rozšíril kruh
         slovenského myslenia a najmä kruh slovenských činov, tento nový krásny výstup patrí k
         najkrajším jeho novotám… Tak neshovárali sa otcovia naši s rozmanitými „zemepanskými“
         veličinami, a čo by ony nosily i policajný mundúr. Tak prosto nehľadeli otcovia naši do očí
         nosičom polobarbarského feudalizmu, cítiac v duši dedičné následky poddanstva a prikutosti
         k neslobodnej hrude, zrosenej potom i krvou… Syn slovenského sedliaka brinkol do tvári
         urodzenej svrchovanosti svoje slovenské quos ego.
   </p>
   <p>
    A tak rozlúčil sa Moyses so šľachetno-hnevným posunkom zmiju smrtiaceho Phoiba Apolla s
         národom svojím, pred ktorý mu už nebolo súdené viac predstúpiť. Odchádzajúc z Martina, pred
         farou katolíckou, vyprevádzaný hudbou slovenských javorových huslí, vybozkával, vstupujúc
         do hyntova, Kuzmányho, Hurbana a Hodžu so slovami
    <span class="emphasis">
     <em>
      „pobozkajte
         svojich“
     </em>
    </span>
    , i unikol Martinu pohostinnému a ním tak ľúbenému navždy. Hlahol
         zvonov, svorne zvučiaci s oboch veží martinských, katolíckej i evanjelickej, šiel čistým
         vzduchom za ním. Milou harmóniou zunely dovedna slievajúce sa hlasy zvonov i modlitieb,
         vznášajúc sa k nebu a prosiac Boha za smilovanie nad národom slovenským.
   </p>
   <p>
    *
   </p>
   <p>
    Prišiel rok 1866 a s ním nešťastná vojna, ktorá, dobre a ľstivo využitá, oddala všetky
         národy koruny sväto-štefanskej pod hegemoniu maďarskú. Štefan Daxner ešte 8. augusta 1866,
         teda hneď po vojne, napísal z Debrecína nasledujúce profetické riadky, ktoré maly vystríhať
         slovenských politikov pred mýlkami: „Dosiaľ ruka božská na našu záhubu namerené plány
         Maďarov porúcala, najpríhodnejší čas je, pod heslom cisárskym slovom toľko ráz zaručenej
         rovnoprávnosti národnej žiadať: zabezpečenie práv národných, národnú správu, cirkev i
         školu. Lebo akýkoľvek obrat vezmú veci, či federalizmus, či dualizmus, či pol toho a pol
         toho bude smerodajným pri vnútornej organizácii ríše rakúskej, v každom prípade je isté, že
         keby krajiny pod korunu sv.-štefanskú náležajúce v smysle zákonov z r. 1848, alebo tomu
         podobným spôsobom v moci aristokracie maďarskej ponechané a v jeden osobitný celok
         zorganizované boly, teda aristokracia maďarská bude obrom, pri ktorom by ostatné národy a
         krajiny Rakúska svoj politický význam a časom i svoju politickú existenciu utratiť musely;
         ba aj bez Chorvátska a Sedmohradska len samé Uhorsko ešte dve pätiny celej ríše bude
         tvoriť, čoho následok bude
    <span class="emphasis">
     <em>
      veľká prevaha v rozhodovaní spoločných
         vecí
     </em>
    </span>
    , nasledovne nemožnosť vnútornej rovnováhy, a tak in fine finali
         nepraktičnosť ústavného spoludržania ríše, ergo:
    <span class="emphasis">
     <em>
      despotizmus s prevažným vlivom
            aristokracie maďarskej
     </em>
    </span>
    .“
   </p>
   <p>
    To sa vyplnilo temer doslovne. Možno, svätokrížsky biskup kongeniálne myslel s drusom
         svojím a vyhnancom debrecínskym, a tlačený vekom, tuho znechutený sklamaniami,
    <sup>
     [
     <a class="footnote" href="#ftn.d56e1195" name="d56e1195">
      15
     </a>
     ]
    </sup>
    a hlavne v presvedčení, že jeho úloha, Bohom pridelená, blíži sa koncu a nastal
         čas utiahnuť sa
    <span class="emphasis">
     <em>
      do tej najskrytejšej sakristie
     </em>
    </span>
    , málo znakov dával o
         svojom jestvovaní… Márne prezerám dokumenty z rokov 1867 a 1868. Sú podrobnosti, ktoré
         nepridávajú nové črty k obrazu jeho veľkej osobnosti a nemôžu byť predmetom tejto mojej
         príležitostnej práce, kusej a napochytre napísanej z poverenia našich národných mužov.
   </p>
   <p>
    On sprevádzal národné pohyby až do konca… bránil i obránil, zakiaľ žil svoje milé
         tvorby: Maticu, gymnázium i preparandiu, ale do nových pokusov sa nepúšťal, a tak deje,
         ktoré sa pomimo neho odohraly, nemajú miesta v jeho životopise.
   </p>
   <p>
    Moyses ešte roku 1864 vykonal pri rímskej stolici, aby výročný sviatok sv. Cyrila a
         Metoda určený bol v celej katolíckej cirkvi na deň 5. júla. V ten deň roku 1869 umrel v
         Kristu Pánu. „Pešťbudínske vedomosti“ rozniesly smutnú zvesť po slovenských stranách na
         úvodnom mieste smrtným oznámením, utešeno a vzletne napísaným Sasinkom. „Verný ctiteľ,“
         stojí tam, „svätých apoštolov našich Cyrila a Metoda,
    <span class="emphasis">
     <em>
      ich nástupca
     </em>
    </span>
    v
         biskupskej hodnosti, ich nasledovateľ v učiteľstve, spisovateľstve a milovaní národa,
         umiera v tisícročí smrti sv. Cyrila, umiera vo výročný slávnostný sviatok sv. Cyrila a
         Metoda, jeho úsilím na deň 5. júla ustanovený! Slovenský biskup umiera v svätý sviatok
         svätých slovanských apoštolov! Večná mu pamäť a sláva v národe!“
   </p>
   <p>
    *
   </p>
   <p>
    Moyses chystal sa na sviatok cyrilo-metodejský a na tisícročnú pamiatku smrti sv.
         Cyrila, ktorú svätil svet slovanský († 14. februára 869), prijímaním oltárnej sviatosti.
         Cítil sa zle od dlhšieho času, zimnica ho morila, ale ráno 5. júla povedal svojmu lekárovi:
            „
    <span class="emphasis">
     <em>
      Dnes sa cítim zvlášte dobre. Dnes je môj slávnostný deň.
     </em>
    </span>
    “ Vernému
         priateľovi svojmu, Stauduarovi, chorvátskemu spisovateľovi, ktorý bol s ním v Martine na
         treťom valnom shromaždení, povedal, aby ho čakal v záhrade na raňajšej prechádzke. Stauduar
         čakal v záhrade, ale biskup neprichodil. Sobral sa teda pre neho. Pri dverách počul
         chrápanie, a myslel, že biskup tuho zaspal, ale predsa vošiel do izby. Bolo 10 hodín.
         Biskup ležal na diváni bez seba. Privolaný lekár pustil mu krv, ale len z pravej ruky
         vytieklo málo krvi. Chorý dýchal, ale už sa neprebral. O 7 1/2 hodine večernej po slabom
         vydýchnutí dokonal na porážku srdca v 72. roku veku svojho v Tekovskom Sv. Kríži.
   </p>
   <p>
    (1897.)
   </p>
   <p>
   </p>
   <p>
    Matičné reči biskupa Štefana Moysesa a ich budovateľský význam
   </p>
   <p>
   </p>
   <p>
    Jozef Kozáček, veľkovaradínsky
    <span class="emphasis">
     <em>
      „opát, kanonik a rytier“
     </em>
    </span>
    , ako ho
         tituluje Štefan Moyses vo dvoch listoch, z 13. marca 1863 a zo 16. marca 1869, písaval
         zavše do Svätého Kríža dlhšie listy, z ktorých prebleskuje vysoký um a vrelý cit k
         slovenskému národu. V takomto jednom poslaní z 23. decembra 1863 (po nemecky písanom,
         posiaľ nevydanom) stojí: „Ja sprevádzam
    <span class="emphasis">
     <em>
      veľké činy
     </em>
    </span>
    Vašej Excelencie s
         plnou pozornosťou, s najradostnejšími citmi vďačnosti, obdivu a hlbokej úcty, a modlím sa
         vrúcne za požehnanie a úplný zdar skutočne heroických podnikov, ktoré podľa miery síl
         svojich a svojich terajších pomerov podporovať budem. (Ich begleite die grossen Thaten Euer
         Excellenz mit voller Aufmerksamkeit, mit den freudigsten Gefühlen der Dankes, der
         Bewunderung und Hochachtung, und flehe instendig um den Segen und das vollen Gelingen der
         wahrlich heroischen Unternehmungen, welche ich nach Massgabe meiner Kräfte und meiner
         jetzigen Verhältnisse zu unterstützen und zu förderen stets gedenke.)
   </p>
   <p>
    Kozáček tu s veľkou prenikavosťou apostrofuje vážnu stranu Moysesovho bytu: jeho
    <span class="emphasis">
     <em>
      heroizmus
     </em>
    </span>
    . Obyčajne plytký svet vidí herosov len po veľkých
         úspechoch a meria heroizmus podľa ich veľkosti, nepamätajúc, že heroizmus je výplod
         vnútornej sily duchovnej, ktorý nestratí hlavnú svoju vlastnosť i veľkosť ani vtedy, keď
         úspech heroického činu naoko je malý alebo i skutočne cele vystane.
   </p>
   <p>
    Áno, Moyses bol heroický duch, u nás taký riedky. Nie je slávou vyznať takú slabosť, ale
         je to potrebné a zdravé. U nás heroickí duchovia bývali a sú i dnes predmetom
         nedorozumenia, ak nie výčitky a posmechu. Skôr bude náš človek rešpektovať pochybné
         junáctvo bakoňského koňokmína, ako vlastného človeka, ktorý mužnosťou a odhodlanosťou
         vynikol nad úroveň slovenskej všednej „dobrotivosti“, „mäkkosti“, „holubičatosti“, a ako
         všelijako okrašľuje sa slabosť, pohodlnosť, pôžitkárstvo, ba, povedzme rovno, hoci sa nám
         pritom srdce bôľom strasie, chabosť slovenského života.
   </p>
   <p>
    Máme o tom jasný príklad na veľkom martýriu našich slovenských osemaštyridsiatnikov,
         ktorí v národe našom vykonali veľké, heroické činy, akých nebolo od pádu Veľkomoravskej
         dŕžavy. Heroizmus ich mal tri veľké momenty: po prvé cieľ bol ohromne vysoký a ťažký: bez
         historickej prípravy, bez podromu duchovno-kultúrneho z lenivých skál stvoriť synov
         ľudských, z netrebného, bezstruktúrneho konglomerátu národ živý, rozčlánkovaný, z
         rozhádzaných rodín a jednotlivcov organizmus; po druhé úplné chybenie tvrdých vlastností u
         tohoto konglomerátu (bol i on „mäkký“, „holubičí“), a po tretie temer apodiktické povedomie
         o istom nezdare k silám nepomerného prvého pokusu, prvého živého zavolania do hluchoty a
         netrebnosti.
   </p>
   <p>
    A ako vítali v živote ideálny heroizmus našich slávnych iniciátorov? Odhliadnuc od
         nedvižnosti más, za ktorú obviňovať možno okrem osud i divú nenávisť všetkých susedov,
         absolútnu chladnosť pokrvných národov, ľudia činu, práve tí heroickí a všetkými ctení, boli
         obviňovaní, chabo upodozrievaní, posmievaní — lenže neboli na zodpovednosť volaní, že
         nevedeli a nemohli oslobodiť, osamostatniť, oživotvoriť slovenský národ. „Načo počínali,
         keď nevedeli, či vyhrajú,“ v tejto často opätovanej vete zrkadlí sa celá nezrelosť a
         chabosť nášho žitia a bytia. A človek, ktorý najsmelšie, najmužnejšie vystúpil, najviac
         pracoval medzi ľudom schôdzkami, plamennými rečmi, tak že celý pohyb pokrstený bol jeho
         menom, počul najviac výčitiek od svojich, ako i najviac hán od protivníkov. „Bubeníkom“
         ľahko je nazvať toho, ktorý život niesol v obeť, ľahko tomu, ktorý bezpečne sedel medzitým
         za pecou. Ceniť, pochopovať, obdivovať heroizmus, ako sa zdá, nevyhnutne požaduje, aby i
         národ dozrel k samožertve a heroizmu.
   </p>
   <p>
    Z potomných slovenských dejateľov Moyses mal v sebe a v svojom charaktere najväčšiu dózu
         vozvýšeného, mužného heroizmu, ktorý mňa od mladosti mocne priťahoval a ktorý hľadel som
         podľa síl objasniť a osvetliť. Všetky jeho kroky, všetky prípisy, práce, ohlasy majú na
         sebe pečať bezohľadnej, mužnej smelosti, otvorenosti a priamoty, tak že len veľká vis
         major, nesená mocným a víťazným princípom zla, mohla natoľko zamiesť stopy veľkého Štefana,
         ako to vidíme v naše smutné dni epigonské.
   </p>
   <p>
    Moyses nezanechal po sebe väčších literárnych diel slovenských. Jeho špeciálne slovenské
         účinkovanie počalo sa až 26. mája 1851, keď bol vysvätený za biskupa primasom Scitovským v
         Ostrihome, a vlastne až 23. júla toho roku, keď zaujal biskupský prestol banskobystrický.
         Narodený roku 1797 dňa 24. októbra, stál teda už v 55. roku života svojho, teda vo veku, v
         ktorom nezačínajú novú literárnu kariéru ľudia, ktorí už v inom jazyku majú za sebou
         literárnu minulosť, ako ju mal Moyses v jazyku chorvátskom.
   </p>
   <p>
    No zanechal nám Moyses utešenú symfoniu v troch rečiach matičných, ktorých význam,
         pravdivosť, vysoký vzlet vynahradiť môžu čujnému národu hodný kus literatúry, a to tej
         najvážnejšej. Hriech by bol zabúdať na tieto tri reči a pokladať ich iba za historické
         dokumenty ukrižovanej a pohrobenej Matice slovenskej. Sú ony viac. Ony sú dokumentmi života
         slovenského z útlej doby druhého preporodenia, sú emanáciou najväčšej hlavy slovenskej
         predošlého stoletia. Krátke sú to reči, ale ani perly nebývajú veľké, neporážajú veľkosťou,
         ale vnútornou hodnotou. V týchto rečiach obsažené je veľmi mnoho pre Slovákov. No popri ich
         heroickom ozone čujeme v nich základný tón:
    <span class="emphasis">
     <em>
      horror pred minulosťou slovenského
            národa, nepeknou, poníženou, otrockou, spojený s horúcou túžbou vymaniť národ slovenský
            zpod duchovného podružia.
     </em>
    </span>
   </p>
   <p>
    Mám pred sebou osemstránkový, husto popísaný sošitok Moysesov, popísaný jeho drahou
         vlastnou rukou. Sú tam citáty z čítaných novín a kníh, krátke poznámky na deje, notáty a
         epigramatické myšlienky. Sú to poznámky, čerpané z diel najrozmanitejších, ale každá, i
         najmenšia, súvisí na silnejšej alebo slabšej nitke s osudom slovenského národa. Z týchto
         besných notát zračí sa vehementná, náruživá láska k svojmu národu. Je priamo citno vhĺbiť
         sa do intímneho deníčka veľkého človeka, do konfesií, ktoré vyronily sa z jeho tajného
         vnútra a nikdy neboly určené pre verejnosť. Ony nám dokazujú, že slovenská myšlienka
         zaujímala veľkú časť jeho duše. Či už si zapisuje slovenský epitaf Rafaela Podmanína v
         chráme považskobystrickom (ako milo, ako vzácno, že sa upozornil na tých niekoľko
         slovenských slov v mramore rezaných r. 1558), či starou, trasľavou rukou píše si do deníka
         svojho mená martyrov-Slovákov z Lajoš-Komárna a zapisuje pri menách i počet palíc, ktoré
         dostali preto, že si hájili v cirkvi reč materinskú (Táto poznámka takto znie: Martýri
         Lajos Komarenses an. 1828: Martin Bartoš 64, Juraj Janáček 50, Pavel Rus 40, Štefan Vrabec
         24 palíc), či zaznamenáva nejakú podlú klebetu nemeckú. (Calumnia. Die Slovaken, der
         grossen Masse nach ohne höheres politisches Wissen, werden durch Agitationen Einzelner
         geleitet. „Ost und West“ Nr. 25. 864 in articulo: Centralisation oder Decentralisation) —
         všade veje ten istý duch, ten istý dušu zožierajúci smútok nad otrockou upadlosťou svojho
         národa. V tých istých zápiskách Moyses ukazuje sa nielen ohlasom pravdy pozitívnej, ale i
         dosť prísnym kritikom. Pod názvom
    <span class="emphasis">
     <em>
      Fatuitas slovacica
     </em>
    </span>
    cituje niekoho:
         „in P. B. Viedomosti 866 Nr. 64 quidam litera R. subscriptus,“ a dokladá: „Istud nempe
         finem non vero medium esse, non perspicit,
    <span class="emphasis">
     <em>
      pauper spiritu
     </em>
    </span>
    .“
   </p>
   <p>
    Neušly bystrému oku tohto veľkého, len lásku a úctu zasluhujúceho človeka ani denné
         biedy a potreby. Pod titulom: Functio comitatuum anno 1861 zapísal si Moyses: „Soha
         politikai éretlenség s önkormányzatra való képtelenség hazánkban nagyobb mértékben nem
         nyilvánult mint az 1861-iki megyék többségének eljárásában.“ Pesti Hírnök 1863, č. 35. Na
         druhom mieste zapísal si svetlú chvíľu maďarských novín Vezér, kde sa hovorí, že
         jestvovanie Maďarov je len tak zabezpečené, keď budú spravodliví. (Csak úgy lehetünk
         szabadok, ha igazságosok vagyunk), alebo i slová Pesti Hírnöka (1864, č. 248.) pod titulom:
         Momentum nacionalis: „Napjainkban nem lehet többé nemzetiségeket kiirtani, ezeket vagy el
         kell ismerni, vagy transigálni velök; ellenkező esetben örökös viszályok, harczok lesznek.“
         (V naše dni nemožno už národnosti vyhubiť, treba ich uznať, alebo sa s nimi pojednať, ináč
         budú večné biedy a boje.) Zapísal si náš biskup i slová Deákove: Verba Francisci Deák ad
         Croates 1861.: „Mi a hóditást soha sem ismerjük el érvényes jogalapnak a hóditott nép
         irányában. Morális kőteleséget csak a szerződésileg, vagy a szónélkül ugyan, de
         kényszerités nélküli folytonos cselekvényekben nyilvánult szabad beleegyezés vonhat maga
         után.“ (My podmanenie nikdy neuznáme za právnu osnovu oproti podmanenému národu. Morálnu
         povinnosť môže za sebou ťahať alebo smluva, alebo hoci mlčanlivé, ale slobodné svolenie,
         vyjadrené v ustavičných činoch, bez prinútenia konaných.) K tomuto poznámka: Worte, Worte,
         Worte! Shakespeare.
   </p>
   <p>
    Medzi týmito diariumovými citátmi a poznámkami našiel som citát, ktorý ma oprávňuje k
         horeuvedenej charakteristike ducha Moysesovho a ktorý súvisí s vnútorným významom jeho
         matičných rečí. Citát znie: „Gleichberechtigung. So wie ein Volk alle anderer als
         Unterhanen an seinem Triumfwagen spannt, so absorbirt das dominirende Volk die Kraft der
         Besiegten, hemmt und stört ihre naturgemässte Entwiekelung in geistiger und materieller
         Beziehung." Hist. Pol. Blätter, 55. Band, 11. Heft. Seite 948. (Keď jeden národ všetky
         ostatné priaha ako poddaných do triumfálneho voza, teda absorbuje panujúci národ silu
         premožených, hatí a ruší ich prirodzený vývin v duchovnom i hmotnom ohľade.)
   </p>
   <p>
    Hľa, osud slovenského národa, hľa, ohromné nacionálne nešťastie, ktoré Moyses vycítil v
         svojej duši! Jeho žralo do najjemnejšej útroby, že v časoch vyhlasovanej „rovnoprávnosti“
         možné je otrokárske priahanie celých národov do voza jediného, zdrapivšieho na seba všetko,
         čím národy žijú a čím vyvinovať sa môžu duchovne a hmotne. A preto oddal sa heroicky,
         neobzerajúc sa nazad, ani nahor, službe vymanenia svojho národa prostriedkami, ktoré jeho
         stavu boly primerané a prístupné. Svoju odhodlanosť vypukle osvedčil od počiatku svojho
         vystupovania na rodnej pôde, a potom spečatil a zobrazil večne pamätnými slovami v
         Štubnianskych Tepliciach dňa 7. augusta 1865. Keď tam Pavel Mudroň spomenul: boly zvesti a
         predsudky, že Moyses nepríde na valné shromaždenie Matice slovenskej „pre politické pomery
         a mútny tok politického života“, Moyses odvetil: „Také zvesti a predsudky zostanú vždy
         planými a nepravdivými, lebo ja kedykoľvek a v akomkoľvek úrade dokončím časnú púť zemskú,
         vystúpim z počtu živých ako verný syn môjho národa slovenského.“
   </p>
   <p>
    Nemožno dosť často pripomínať žijúcim pokoleniam takéto svetlé chvíle, dosť často
         neosvetľovať ich buditeľský význam. My ani nevieme, čo všetko im ďakujeme. Takéto blesky
         ducha a charakteru neosvetlily len prítomných, ale zasiahly do budúcnosti, umožnily nám, že
         ešte dnes dýchame, že pod ohromným tlakom a intrasigeantnou vôľou vykynožiť slovenský národ
         on sa duchovne hýbe a trvá, pracuje na svojom vymanení.
   </p>
   <p>
    Utešená slovenská trilogia Moysesovská (naozaj, iba nejaký budúci veľký básnik môže ju
         prevýšiť nejakou kolosálnou trilogiou) počína sa v prvej matičnej reči tichým, pevným
         osvedčením biskupa, že je hotový k práci i obetiam, že ide
    <span class="emphasis">
     <em>
      slúžiť
     </em>
    </span>
    národu. Nie panovať, nie rozkazovať, ale
    <span class="emphasis">
     <em>
      slúžiť
     </em>
    </span>
    . „Kde je otázka o
    <span class="emphasis">
     <em>
      službe
     </em>
    </span>
    národu môjmu slovenskému a ochotnosti k
    <span class="emphasis">
     <em>
      službám
     </em>
    </span>
    týmto, ako i k obetiam k rozkvetu národa nášho, akživ som
         sa neodťahoval, ani sa nejdem, ani nechcem, ani nebudem!“ A potom utešený, večne pravdivý,
         z duše a srdca vyrvavší sa pasus:
    <span class="emphasis">
     <em>
      „A zaiste ako nad blaho môjho národa nie mi je
            nič vznešenejšieho, tak ani nad priazeň môjho národa nie je mi nič vyššieho, čo by to
            hneď bola priazeň celého sveta.“
     </em>
    </span>
    Ako skromný biograf Moysesov takto
         charakterizoval som slová prvej matičnej reči: „Slová tieto ostanú historickými, i keď
         súdené bude národu slovenskému žiť v porobe národnej tak dlho, až denervujúci tlak šťastím
         omámenej maďarskej prepotencie vykynoží v ňom zárodok čestného žitia, pred čím nech ho
         chráni Boh náš trojjediný; historickými v tom smysle, že predsa sa našiel duchovný
         poctivec, ktorý s junáckym odhodlaním vydal mu svedectvo, platiace i tam, kde slová národa
         nebývajú povšimnuté.“
   </p>
   <p>
    Mravná zásada
    <span class="emphasis">
     <em>
      slúženia
     </em>
    </span>
    národu, tak mocne vyzdvihnutá, stala sa vo
         vyberanej družine potomnej vodiacou ideou a premáha ešte i dnes ľahtikárske pokusy panštiť
         v národe na osnove nízkych osobných, egoistických plánov, trieštiť národ návodom
         podplatených cudzích agentov na akési strany a stránočky. Len ty
    <span class="emphasis">
     <em>
      slúž
     </em>
    </span>
    ,
         môj milý, a poznajú ťa, nemusíš sám seba vystacovať a po barnumsky sa reklamovať. Do služby
         chytili sme sa, i bude čestnému robotníkovi i mzda, i vehlas, i sláva.
   </p>
   <p>
    Ako na tri slovenské hory hľadím na matičné reči veľkého Štefana. Tá prostredná, druhá,
         povedaná v Turčianskom Sv. Martine pri druhom valnom shromaždení dňa 3. augusta 1864, zdá
         sa mi byť najvyššou, ako belasé hory na matičnom štíte erbovom. Je to orátorský veľčin, je
         to majstrovské, harmonické dielo, ktoré sa nezahanbí pri boku výplodov najväčších rečníkov
         klasických. Rečou touto prehĺbil sa význam Matice, ňou smelo načrtané je, že spolok tento
         neslúži jednostranným cieľom, ale „kladie základy úspešného účinkovania vo veškerých
         vrstvách života nášho národného“.
   </p>
   <p>
    Reč je prísne rozdelená na tri časti: kto má podporovať a život svoj slúčiť s Maticou:
         1. vzdelanci a vedomci, 2. ľudia moci úradnej a hodnostárskej a 3. pospolitosť, obecenstvo
         národa slovenského. No pred týmto suchým rozvrhom hrmia slová veľavýznamne, priamo osudné,
         keby boly náležite povšimnuté:
   </p>
   <p>
    „Ktokoľvek… božskou prozreteľnosťou je údom slovenského národa;
    <span class="emphasis">
     <em>
      ktokoľvek ako
            taký ctihodný prach otcov a dedov svojich hyzdiť za ohavný hriech pokladá
     </em>
    </span>
    ;
         ktokoľvek bohumrzkým odrodilstvom poškvrniť sa nechce; ktokoľvek k slovenskému národu v
         pomeroch alebo spoločenských, alebo občianskych, alebo konečne úradných ako človek
         svedomitý stáť chce; slovom, ktokoľvek s národom slovenským svedomite smýšľa, tomu na
         jestvovaní, upevnení a rozkvete Matice slovenskej záležať musí!“
   </p>
   <p>
    A už keď všetkým triedam vymeral neomylnú dráhu, vyleje celý bôľ veľkého srdca:
   </p>
   <p>
    „Núdza úbohého národa je nevýslovná; potreby sú nesčíselné. Tu požaduje sa napätie
         nepretržené, aby zamedzila sa toľká núdza, aby sa toľkej biede odpomohlo, aby celý národ
         vzkriesiť sa mohol zo
    <span class="emphasis">
     <em>
      sna smrti
     </em>
    </span>
    duševnej k čulému, človeka dôstojnému
         životu.
    <span class="emphasis">
     <em>
      Čo keby hrozným osudom stať sa nemalo a nedalo, žiadúcnejšie by, pravda,
            bolo, aby všemohúci Boh biedny náš národ z obličaja zeme vyhladil, než aby sme po
            tisícročnej duševnej porobe ešte i budúcne v podobnom otroctve sebe i celému
            človečenstvu na potupu živorili!
     </em>
    </span>
    “
   </p>
   <p>
    To sú slová sub specie aeterni! Vždy sa mi duša strasie, keď tieto riadky čítam, a
         nielen preto, že som ich ako mladý nemecký gymnazista počul zo zlatých úst rečníka. Ale v
         nich je vlastne celá tá slovenská pravda, celý slovenský bôľ, celé nešťastie a pritom i
         celá sila života nášho slovenského, lebo niet takej padlej duše, niet takého malodušného
         chabca, ktorý by myslel a veril na vyhladenie nášho, čo i biedneho národa z obličaja zeme!
         On sám, veľký náš Mojžiš, neverí na takú káru neba — ale dáva len výraz svojmu titanskému
         sprotiveniu sa samej suďbe v mene Boha, Hospodina a Pána národov!
   </p>
   <p>
    Kuzmány povedal:
    <span class="emphasis">
     <em>
      „Toto je slávna, na Slovensku nikdy neslyšaná, svätá
            reč!“
     </em>
    </span>
    A Hodža pomenoval ju
    <span class="emphasis">
     <em>
      „slovom žalmov a citov
            slovenských“
     </em>
    </span>
    .
   </p>
   <p>
    Formálne, bezúhonné, prísne logicky, pritom vzletne, mladou duševnou sviežosťou nesená
         reč táto patrí medzi duchovné skvosty, po slovensky povedané i napísané. Je to vyššia
         múdrosť, vyššia sila, vyššia intuícia, ktorá môže produkovať niečo podobného. Mali by sme
         ju znať nazpamäť, mali by sme ju predriekať deťom svojim, mali by sme ju mať v školách a
         ústavoch našich zlatom vyšitú na hodvábe. Čože môžeme krajšieho, krajšie a kratšie povedať
         národu svojmu? Čím môžeme náhľadnejšie, citnejšie, rozumnejšie budiť svoj národ a privádzať
         k povedomiu, k spáse, k životu?
   </p>
   <p>
    Nie klasicita, nie sila, nie iskrennosť tohto orátorského činu, ale samá holá, nahá
         pravda mala by hromom cestu raziť našej slovenskej myšlienke, sám fakt, že niečo podobného
         vyznelo, že bolo rozšírené v desiatkach tisícoch, mal by budiť celý národ, mal by ho surovo
         a hrmotne vytrhnúť z letargie a ospalosti.
   </p>
   <p>
    Konečne vieme, že duch, slovo, reč ešte nie sú súce z masy urobiť národ. Ale ony sú
         prvým predbleskom života, a šťastný národ, ktorý má geniálnych strojiteľov ríše duchovnej,
         veľkých mysliteľov, ľudí myšlienky, zvestovateľov budúceho života. No, či kráčame v stopách
         vysoko ideálnych mysliteľov, či my, hrdí na vecné pokroky, neodchyľujeme sa od ich
         prednačrtaní, tak verných a spásonosných? Odpovedajme každý priamo. Bola by možná dnešná
         mizeria, keby sme neboli odpadli do učenia svojich prorokov?
   </p>
   <p>
    Tretia časť rečníckej trilogie, povedaná pri treťom shromaždení Matice slovenskej dňa 9.
         augusta 1865, možno v tajnej predtuche, zahlbuje sa do filozofických a poetických výlevov,
         ktoré by sme ani neočakávali od Moysesa, tak jasne prakticky zariadivšieho celý svoj život
         a konanie požehnaných rúk. Slová sú jasné, heroické: „Ďaleko… odstúp od nás podlá
         zmalátnelosť, ochablosť a neplodné ľúbostkárstvo… spasenie drahého národa nášho z tmy
         nevedomosti, z poroby nerestí… závisí hlavne len od neho samého, to jest od nás, a že
         spasenie toto bez všestranného nášho usilovania a
    <span class="emphasis">
     <em>
      vytrvalej
            pracovitosti
     </em>
    </span>
    je naprosto nemožné.“ Ako vidíme, Moyses dal nám lekciu o práci,
         prv ako to stihli urobiť holobradí mudrci, za otrepanými frázami cudzieho anglo-nemeckého
         Confúcia, a tak v svojich učňovských, bezforemných, prežvýkaných detinstvách len zneužili,
         pokazili veľké heslo o samopomoci, o práci, o neustálom, prácnom borení sa za svoj národ.
   </p>
   <p>
    Po tomto krásnom naučení Moyses filozofuje o slobode človeka oproti božskej ekonomii,
         ktorá i samému Bohu sprotiviť sa môže. Tým chce povzbudiť národ k samočinnosti, aby sa
         nespoliehal na nejaký „kismet“ , na nejakú „µ????“.
    <span class="emphasis">
     <em>
      Božie ustanovenie plní sa
            nevyhnutne, už či na blaho, či na stratu našu: to závisí od nás, ale plní sa
            istotne
     </em>
    </span>
    “.
   </p>
   <p>
    Toto sú zasa heroické slová z úst teologa, vysokého cirkevného hodnostára, ktorými chce,
         ako zúfalými ramenami, proti vôli pozdvihnúť svoj národ. „Práca, usilovnosť, namáhanie,“
         volá k národu:
    <span class="emphasis">
     <em>
      „Ó, keby mi bolo dané volať hlasom zemou zatriasajúceho hromu — ba
            hlasom trúby anjelskej, otvárať majúcej hroby v deň posledný!“
     </em>
    </span>
    volá náš
         profét k národu svojmu. Či nie márne?
   </p>
   <p>
    „Rodu môj,“ volá ďalej po filozofickom svojom rozbore: „milý národ slovenský! Spal si
         duševne stá, ba tisíce liet; precítni sa už niekdy a zmužni; precítni k práci človeka
         hodnej
    <span class="emphasis">
     <em>
      a sebe užitočnej
     </em>
    </span>
    . Ver mi, nevyhneš práci, ona je zákonom,
         pochodiacim z vôle božej —
    <span class="emphasis">
     <em>
      len či na úžitok iných, či i na svoj, voľ
            si
     </em>
    </span>
    .“ V tomto je zasa veľký kus rýdzeho zlata: veď Slovák pracuje, mnoho
         pracuje, vie pracovať, ale nie pre seba, ale pre iných! Celá hĺbka nášho otroctva, celá
         priepasť nášho nešťastia, ako tma, ako pekelná tma hľadí na nás z tohto pracovania pre
         iných, proti sebe, k vlastnej smrti, k vlastnej záhube. Koľko našich slovenských umov
         myslí, koľko slovenských pier píše, koľko rúk pracuje iným, alebo práve proti nám!
   </p>
   <p>
    A z filozofie náš zlatoústy rečník prechádza k poezii: „Nie vo výšspomenutých
         okolnostiach (v maločíselnosti, chudobe atd.) väzí príčina tvojich nerestí, drahý rod môj,
         lež jedine v nedostatku duševnej osvety.
    <span class="emphasis">
     <em>
      Rozptýlený si, ako zrnká poľa
            piesočnatého, ktorými zahráva každý vietor. Postav sa teda osvetou duševnou, povedomím
            národným, obecnomyseľnosťou, sostav sa týmito bezpečnými prostriedkami v skalu tuhú,
            vzdorujúcu i treskom hromov i besnote víchrov!
     </em>
    </span>
    “
   </p>
   <p>
    A končí slovom človeka reálneho, verného učiteľa a vodcu: „
    <span class="emphasis">
     <em>
      Postav sa, národe
            môj, na bezbečné plecia svojich prirodzených vodcov, by si sa povýšil
     </em>
    </span>
    ; otvor
         ochotne oči svetlu pravdy a užitočných vedomostí, ktoré prednášajú ti
    <span class="emphasis">
     <em>
      domáci
            vzdelancovia tvoji v srozumiteľnej, v prirodzenej tvojej jadrnej reči
     </em>
    </span>
    ; pracuj
         pilne na národa roli dedičnej!“
   </p>
   <p>
    Tak vyznieva neobyčajná, u nás jediná trilogia rečí veľkňaza, učiteľa, herosa rokov
         šesťdesiatych, pevne tvrdím, u nás v suché, hluché časy naše málo povšimnutá, málo uvážená
         a možno cele nepoznaná v istých vrstvách mladších, ktoré, možno, chcú slúžiť národu, ale
         huriavkom denných premien a v treskote „nových“ fráz omámené zabúdajú krásnu kontinuitu
         slovenskej myšlienky, celú masu hlboko premyslených a ešte hlbšie precítených našich právd.
         Často stretáme sa s Kolumbami, idúcimi znova vynachádzať Ameriku, a je nám ich ľúto. Veď
         vynájsť novú zem pre človečenstvo je vysoká idea, hodna potu najlepších ľudí, ale, Pane
         Bože, keď už to isté vykonal Krištof Kolumbus, teda načo? Priamo smiešno je, keď práve
         mládež zablúdi do didaktického tónu a nedospelou vážnosťou ide učiť, učiť, kde by mala
         podľa starých, našimi veľkými Kolumbami vynajdených ponaučení konať, robiť, obetovať sa,
         pracovať, biediť, jestli treba, vydávať sa nebezpečenstvám, ústrkom a trestom.
   </p>
   <p>
    V matičných rečiach Štefana Moysesa väzí veľký buditeľský kapitál, ale my sme ho dlhé
         roky nechali ležať po letopisoch, ctených, ale nečítaných. A keď sme odfúkli prach na
         dokumentoch ukradnutej Matice príležitosťou storočnej pamiatky narodenia Moysesa, národ
         choval sa netečne, mládež naša sotva sa upozornila na vydanie, také vážne, také blízke
         slovenským srdciam. Veď mládež naša pokúsila sa s novotami samostatne vystúpiť. Či ste
         čítali v ich vydaniach čo len ohlas na jubileum moysesovské? Či už pochvalne, uznanlive, či
         odmietave a odsudzujúc? Či uvážiac horúce rozpomienky a pokusy oživotvoriť postavu veľkého
         dejateľa, či kriticky rozoberúc nedostatky, neúplnosti ľudí pracujúcich? Nie, ani ohlasu,
         ani písknutia, ani slova, ani riadka.
   </p>
   <p>
    Sila buditeľská Moysesových matičných rečí zato nebola oslabená, a keď neprišli úradne
         zavolaní na svadbu, dostavili sa ľudia zpoza plotov a rohov.
   </p>
   <p>
    Živé, veľké slovo nemožno oslabiť nevšímavosťou jednej pomýlenej generácie, nemožno ho
         zabiť púhou negáciou a nepočutím, nevidením.
   </p>
   <p>
    Cítime vnútorne, že pri terajších temných časoch, i pri všetkých vybočeniach z dráhy
         starej, vernej, rastie ako v dubovej hore vanutie nového, sviežeho vetra, duch pravdivý a
         verný! Zabudnutá krása, zabudnutá vysoká myseľ, veľké prorocké slová buditeľa a iniciátora
         slovenského prídu k platnosti, a my srdečne a vďačne oddáme novým silám ďalšie vykonávanie
         jeho posvätných závetov.
   </p>
   <p>
    (Národnie noviny, 1900, č. 104 — 105.)
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1195" name="ftn.d56e1195">
        15
       </a>
       ]
      </sup>
      Týmto sklamaniam dal mocný výraz v liste na Kuzmányho (Slovenské pohľady, XVII.,
               č. 1., str. 183). „K záverku vášho milého písma nateraz len toľko: zanechal som
               Viedeň s plnučičkou kapsou daných najpotešiteľnejších výhľadov, o ktorých žiadúcnom
               úspechu som už tam pochyboval, ba pochybovanie moje bez okolkov i vyjadril, od toho
               času som sa ale dokonale presvedčil, že by pre mňa múdrejšie bolo bývalo pod pecou
               doma sedieť, nežli zdravie a peniaze, nemajúc ani jedného ani druhého nazbyt, darmo
               márniť. Úplnejšie bych vám len ústne vypravovať mohol, presvedčený súc, že by sa vám
               rozprávka tak hnusila, ako sa mne rozpomienka hnusí.“ (29. marec 1865.)
     </p>
    </div>
   </div>
  </div>
 </body>
</html>
