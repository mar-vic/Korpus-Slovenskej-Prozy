<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e388">
       </a>
       Matičné reči biskupa Štefana Moysesa a ich buditeľský význam
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e395" name="d56e395">
      1
     </a>
     ]
    </sup>
   </p>
   <p>
   </p>
   <p>
    <span class="emphasis">
     <em>
      Napísal Svetozár Hurban Vajanský
     </em>
    </span>
   </p>
   <p>
   </p>
   <p>
    Jozef Kozáček veľkovaradínsky
    <span class="emphasis">
     <em>
      „opát, kanonik a rytier“
     </em>
    </span>
    , ako ho
         tituluje Štefan Moyses vo dvoch listoch, od 13. marca 1863 a od 16. marca 1869, písaval
         občas do Svätého Kríža dlhšie listy, z ktorých prebleskuje vysoký um a vrelý cit k
         slovenskému národu. V takomto jednom poslaní od 23. decembra 1863 (po nemecky písanom,
         posiaľ nevydanom) stojí: „Ja sprevádzam
    <span class="emphasis">
     <em>
      veľké činy
     </em>
    </span>
    Vašej Excelencie s
         plnou pozornosťou, s najradostnejšími citmi vďačnosti, obdivu a hlbokej úcty, a modlím sa
         vrúcne za požehnanie a úplný zdar
    <span class="emphasis">
     <em>
      opravdu heroických podnikov
     </em>
    </span>
    , ktoré
         dľa miery síl svojich a svojich terajších pomerov podporovať budem.“
    <sup>
     [
     <a class="footnote" href="#ftn.d56e419" name="d56e419">
      2
     </a>
     ]
    </sup>
   </p>
   <p>
    Kozáček tu s veľkou prenikateľnosťou apostrofuje jednu vážnu stranu Moysesovho bytu:
         jeho
    <span class="emphasis">
     <em>
      heroizmus
     </em>
    </span>
    .
   </p>
   <p>
    Obyčajne plytký svet vidí hérosov len po veľkých úspechoch a meria heroizmus dľa ich
         veľkosti, nepamätajúc, že heroizmus je výplod vnútornej sily duševnej, ktorý nestratí
         hlavnú svoju vlastnosť i veľkosť ani vtedy, keď úspech heroického činu naoko je malý alebo
         i skutočne cele vystane.
   </p>
   <p>
    Áno, Moyses bol heroický duch, u nás taký riedky. Nie je slávou vyznať takú slabosť, ale
         je to potrebné a zdravé.
   </p>
   <p>
    U nás heroickí duchovia bývali a sú i dnes predmetom nedorozumenia, jestli nie výčitky a
         nasmiešky. Skôr bude náš človek rešpektovať pochybné junáctvo bakoňského koňokmína, než
         vlastného muža, ktorý mužnosťou a odhodlanosťou vynikol nad úroveň slovenskej všednej
         „dobrotivosti“, „mäkkosti“, „holubičatosti“, a ako všelijako okrášľuje sa slabosť,
         pohodlnosť, pôžitkárstvo, ba povedzme rovno, trebárs nám pri tom srdce bôľom strasie sa,
         chabosť slovenského života.
   </p>
   <p>
    Máme toho jasný príklad na veľkom martýriu
    <sup>
     [
     <a class="footnote" href="#ftn.d56e440" name="d56e440">
      3
     </a>
     ]
    </sup>
    našich slovenských osemaštyridsiatnikov,
    <sup>
     [
     <a class="footnote" href="#ftn.d56e446" name="d56e446">
      4
     </a>
     ]
    </sup>
    ktorí v národe našom vykonali veľké, heroické činy, akých nebolo od pádu
         Veľkomoravskej dŕžavy. Heroizmus ich mal tri veľké momenty: za prvé cieľ bol ohromne vysoký
         a ťažký: bez historickej prípravy, bez prodromu
    <sup>
     [
     <a class="footnote" href="#ftn.d56e452" name="d56e452">
      5
     </a>
     ]
    </sup>
    duchovno-kultúrneho, z lenivých skál stvoriť synov ľudských, z netrebného,
         bezštruktúrneho konglomerátu národ živý, rozčlánkovaný, z rozhádzaných rodín a jednotlivcov
         organizmus: za druhé úplné chybenie tvrdých vlastností v tomto konglomeráte (bol i on
         „mäkký“, „holubičí“), a za tretie temer apodiktické povedomie o istom nezdare k silám
         nepomerného prvého pokusu, prvého živého zavolania do hluchoty a netrebnosti.
   </p>
   <p>
    A ako vítali v živote ideálny heroizmus našich slávnych iniciátorov? Odhliadnuc od nedvižnosti
    <sup>
     [
     <a class="footnote" href="#ftn.d56e460" name="d56e460">
      6
     </a>
     ]
    </sup>
    más, za ktorú obviňovať možno okrem osud i divú nenávisť všetkých susedov,
         absolútnu chladnosť pokrvných národov, mužovia činu, práve tí heroickí a všetkými vážiaci,
         boli obviňovaní, chabo upodozrievaní, posmievaní — lenže neboli na zodpovednosť volaní, že
         nevedeli a nemohli oslobodiť, osamostatniť, oživotvoriť slovenský národ. „Načo počínali,
         keď nevedeli, či vyhrajú“, v tejto často opätovanej sade zrkadlí sa celá nezrelosť a
         chabosť nášho žitia a bytia. A muž, ktorý najsmelšie, najmužnejšie vystúpil, najviac
         pracoval medzi ľudom schôdzkami, plamennými rečami, takže celý pohyb pokrstený bol jeho
         menom, počul najviac výčitiek od svojich, ako i najviac hán od protivníkov. „Bubeníkom“
         ľahko je nazvať toho, ktorý život niesol v obeť, ľahko tomu, ktorý bezpečne sedel medzitým
         za pecou. Ceniť, pochopovať, obdivovať heroizmus, ako zdá sa, nevyhnutne požaduje, aby i
         národ dozrel k samožerstve a heroizmu.
   </p>
   <p>
    Z potomných slovenských dejateľov Moyses mal v sebe a svojom charaktere najväčšiu dózu
    <sup>
     [
     <a class="footnote" href="#ftn.d56e468" name="d56e468">
      7
     </a>
     ]
    </sup>
    vozvýšeného, mužného heroizmu, ktorý mňa od mladosti mocne priťahoval, a ktorý
         hľadel som dľa síl objasniť a osvetliť. Všetky jeho kroky, všetky prípisy, práce, ohlasy
         majú na sebe pečať bezohľadnej, mužnej smelosti, otvorenosti a priamoty, takže len veľká
         „vis major“ nesená mocným a víťazným princípom zla, mohla natoľko zamiesť stopy veľkého
         Štefana, ako to vidíme v naše smutné dni epigónske.
   </p>
   <p>
    Moyses nezanechal po sebe väčších literárnych diel slovenských. Jeho špeciálne slovenské
         účinkovanie počalo sa až 25. mája 1851, keď bol vysvätený za biskupa prímasom Scitovským v
         Ostrihome, a vlastne až 23. júla tohože roku, keď zaujal biskupský prestol banskobystrický.
         Narodený roku 1797 dňa 24. októbra, stál tedy už v 55. roku života svojho, tedy vo veku, v
         ktorom nezapočínajú novú literárnu kariéru ľudia, ktorí už v inom jazyku majú za sebou
         literárnu minulosť, ako ju mal Moyses v jazyku chorvátskom.
   </p>
   <p>
    No zanechal nám Moyses utešenú symfóniu v troch rečiach matičných, ktorých význam,
         pravdivosť, vysoký vzlet vynahradiť môžu čujnému národu hodný kus literatúry, a to tej
         najvážnejšej. Hriech bol by zabúdať tieto tri reči a považovať ich iba za historické
         dokumenty ukrižovanej a pohrobenej „Matice slovenskej“. Sú ony viac! Ony sú dokumentami
         života slovenského z útlej doby druhého preporodenia, sú emanáciou najväčšej hlavy
         slovenskej minulého stoletia. Krátke sú to reči — ale i perly nebývajú veľké, neporážajú
         veľkosťou, ale vnútornou hodnotou. V rečiach týchto obsažené je veľmi mnoho pre Slovákov.
         No popri ich heroickom ozóne čujeme v nich jeden základný tón:
    <span class="emphasis">
     <em>
      horor pred
            minulosťou slovenského národa, nepeknou, poníženou, otrockou, spojený s horúcou túžbou,
            vymaniť národ slovenský spod duchovného podružia
     </em>
    </span>
    .
   </p>
   <p>
    Mám pred sebou osemstránkový, husto popísaný zošitok Moysesov, popísaný jeho drahou
         vlastnou rukou. Sú tam citáty z čítaných novín a kníh, krátke poznámky na deje, notáty
    <sup>
     [
     <a class="footnote" href="#ftn.d56e483" name="d56e483">
      8
     </a>
     ]
    </sup>
    a epigramatické nápady.
    <sup>
     [
     <a class="footnote" href="#ftn.d56e489" name="d56e489">
      9
     </a>
     ]
    </sup>
    Sú to poznámky, čerpané z diel najrozmanitejších, ale každá, i najmenšia,
         súvisí na silnejšej alebo slabšej nitke s osudom slovenského národa. Z týchto bežných notát
         zračí sa vehementná, náruživá láska k svojmu národu. Je priamo citno, vhĺbiť sa do
         intímneho denníčka veľkého muža, do konfesií, ktoré vynorili sa z jeho tajného vnútra a
         nikdy neboli určené pre verejnosť. Ony nám dokazujú, že slovenská myšlienka zaujímala veľkú
         časť duše jeho. Či už si zapisuje slovenský epitaf Rafaela Podmanína v chráme považskobystrickom
    <sup>
     [
     <a class="footnote" href="#ftn.d56e495" name="d56e495">
      10
     </a>
     ]
    </sup>
    (aké milé, aké vzácne, že sa upozornil na tých niekoľko slovenských slov, v
         mramore rezaných r. 1558), či starou, trasľavou rukou píše si do denníka svojho mená
         martýrov — Slovákov z Lajoš-Komárna a zapisuje pri menách i počet palíc, ktoré dostali
         preto, že si hájili v cirkvi reč materinskú,
    <sup>
     [
     <a class="footnote" href="#ftn.d56e501" name="d56e501">
      11
     </a>
     ]
    </sup>
    či zaznamenáva nejakú podlú klebetu nemeckú.
    <sup>
     [
     <a class="footnote" href="#ftn.d56e511" name="d56e511">
      13
     </a>
     ]
    </sup>
    <sup>
     [
     <a class="footnote" href="#ftn.d56e514" name="d56e514">
      14
     </a>
     ]
    </sup>
   </p>
   <p>
    Všade veje ten samý duch, ten samý dušu zožierajúci smútok nad otrockou upadlosťou
         svojho národa. V tých samých zápiskách Moyses ukazuje sa nielen ohlasom pravdy pozitívnej,
         ale i dosť prísnym kritikom. Pod názvom:
    <span class="emphasis">
     <em>
      „Fatuitas slovacica“
     </em>
    </span>
    <sup>
     [
     <a class="footnote" href="#ftn.d56e524" name="d56e524">
      15
     </a>
     ]
    </sup>
    cituje niekoho: „in P. B. Viedomosti 866 Nr. 64 quidam litera R. subscriptus“,
         a dokladá: „Istud nempe finem non vero medium esse, non perspicit,
    <span class="emphasis">
     <em>
      pauper
            spiritu
     </em>
    </span>
    “.
   </p>
   <p>
    Neušli zorkému oku tohto veľkého, len lásku a úctu zasluhujúceho muža, ani denné biedy a
         potreby. Pod titulom: „Functio comitatuum anno 1861“
    <sup>
     [
     <a class="footnote" href="#ftn.d56e535" name="d56e535">
      16
     </a>
     ]
    </sup>
    zapísal si Moyses: „Soha politikai éretlenség s önkormányzatra való képtelenség
         hazánkban nagyobb mértékben nem nyilvánult mint az 1861-ikí megyék többségének eljárásában.“
    <sup>
     [
     <a class="footnote" href="#ftn.d56e541" name="d56e541">
      17
     </a>
     ]
    </sup>
    „Pesti Hirnök“ 1863, č. 35. Na druhom mieste zapísal si svetlý okamih
         maďarských novín „Vezér“, kde hovorí sa, že jestvovanie Maďarov je len tak zabezpečené, keď
         budú spravodliví. (Csak úgy lehetünk szabadok, ha igazságosok yagyunk),
    <sup>
     [
     <a class="footnote" href="#ftn.d56e547" name="d56e547">
      18
     </a>
     ]
    </sup>
    alebo i slová „Pesti Hirnöka“ (1864, č. 248.) pod titulom „Momentum
         nacionalis“. „Napjainkban nem lehet többé nemzetiségeket kiirtani, ezeket vagy el kell
         ismerni, vagy transigálni velök; ellenkező esetben örökös viszályok, harezok lesznek.“
    <sup>
     [
     <a class="footnote" href="#ftn.d56e553" name="d56e553">
      19
     </a>
     ]
    </sup>
    Zapísal si náš biskup i slová Deáka: „Verba Francisci Deák ad Croates 1861.: mi
         a hóditást soha sem ismerjük el érvényes jogalapnak a hóditott nép irányában. Morális
         kötelességet csak a szerződésileg, vagy a szó nélkül ugyan, de kényszerités nélküli
         folytonos cselekvényekben nyilvánult szabad beleegyezés vonhat maga után.“
    <sup>
     [
     <a class="footnote" href="#ftn.d56e557" name="d56e557">
      20
     </a>
     ]
    </sup>
    <sup>
     [
     <a class="footnote" href="#ftn.d56e562" name="d56e562">
      21
     </a>
     ]
    </sup>
    K tomuto poznámka: Worte, Worte, Worte!
    <sup>
     [
     <a class="footnote" href="#ftn.d56e567" name="d56e567">
      22
     </a>
     ]
    </sup>
    Shakespeare.
   </p>
   <p>
    Medzi týmito diárovými citátmi a poznámkami našiel som citát, ktorý ma oprávňuje k
         horeuvedenej charakteristike ducha Moysesovho, a ktorý súvisí s vnútorným významom jeho
         matičných rečí. Citát znie: „Gleichberechtigung. So wie ein Volk alle anderer als
         Unterthanen an seinem Triumpfwagen spannt, so absorbirt das dominirende Volk die Kraft der
         Besiegten, hemmt und stört ihre naturgemässte Entwicklung in gestiger und materieller Beziehung.“
    <sup>
     [
     <a class="footnote" href="#ftn.d56e575" name="d56e575">
      23
     </a>
     ]
    </sup>
    Hist. Pol. Blätter, 55 Band, 11. Heft. Seite 948.
    <sup>
     [
     <a class="footnote" href="#ftn.d56e581" name="d56e581">
      24
     </a>
     ]
    </sup>
   </p>
   <p>
    Hľa, osud slovenského národa, hľa, ohromné nacionálne nešťastie, ktoré Moyses vycítil vo
         svojej duši! Jeho žralo do najjemnejšej útroby, že v časoch vyhlasovanej „rovnoprávnosti“
         možným je otrokárske priahanie celých národov do voza jediného, zdrapivšieho na seba
         všetko, čím národy žijú a čím vyvinovať sa môžu duchovne a hmotne. A preto oddal sa
         heroicky, neobzerajúc sa nazad, ani nahor službe vymanenia svojho národa prostriedkami,
         ktoré jeho stavu boli primerané a prístupné. Svoju odhodlanosť vypuklo osvedčil od počiatku
         svojho vystupovania na rodnej pôde, a potom spečatil a zobrazil večne pamätnými slovami v
         Štubnianskych Tepliciach dňa 7. augusta roku 1865.
    <sup>
     [
     <a class="footnote" href="#ftn.d56e587" name="d56e587">
      25
     </a>
     ]
    </sup>
    Keď tam Pavel Mudroň spomenul: boli chýry a predsudky, že Moyses nepríde na
         valné zhromaždenie Matice slovenskej „pre politické pomery a mútny tok politického života“,
         Moyses odvetil: „Také chýry a predsudky zostanú vždy planými a nepravdivými, pretože ja,
         kedykoľvek a v akomkoľvek úrade dokončím časnú púť zemskú, vystúpim z počtu živých ako
         verný syn môjho národa slovenského.“
   </p>
   <p>
    Nemožno dosť často pripomínať žijúcim pokoleniam svetlé takéto okamihy, dosť často
         neosvetľovať ich buditeľský význam. My ani nevieme, čo všetko im ďakujeme. Takéto blesky
         ducha a charakteru neosvetlili len prítomných, ale zasiahli do budúcnosti, umožnili nám, že
         ešte dnes dýchame, že pod ohromným tlakom a intrasigentnou
    <sup>
     [
     <a class="footnote" href="#ftn.d56e595" name="d56e595">
      26
     </a>
     ]
    </sup>
    vôľou vykynožiť slovenský národ, on duchovne hýbe sa a trvá, pracuje na svojom
         vymanení.
   </p>
   <p>
    Utešená slovenská trilógia moysesovská (naozaj iba nejaký budúci veľký básnik môže ju
         prevýšiť nejakou kolosálnou trilógiou) počína sa v prvej matičnej reči tichým, pevným
         osvedčením biskupa, že je hotový k práci i obetiam, že ide
    <span class="emphasis">
     <em>
      slúžiť
     </em>
    </span>
    národu. Nie panovať, nie rozkazovať, ale
    <span class="emphasis">
     <em>
      slúžiť!
     </em>
    </span>
    „Kde je otázka o
    <span class="emphasis">
     <em>
      službe
     </em>
    </span>
    národu môjmu slovenskému a ochotnosti k
    <span class="emphasis">
     <em>
      službám
     </em>
    </span>
    týmto, ako i k obetiam k rozkvetu národa nášho, jakživ som
         sa neodťahoval, ani sa nejdem, ani nechcem, ani nebudem!“ A potom utešený, večne pravdivý,
         z duše a srdca vyrvavší sa pasus:
    <span class="emphasis">
     <em>
      „A zaiste ako nad blaho môjho národa nie je mi
            nič vznešenejšieho, tak ani nad priazeň môjho národa nie je mi nič vyššieho, čo by to
            ihneď bola priazeň celého sveta.“
     </em>
    </span>
    Ako skromný biograf Moysesov takto
         charakterizoval som slová prvej matičnej reči: „Slová tieto ostanú historickými, i keď
         súdené bude národu slovenskému žiť v porobe národnej tak dlho, až denervujúci tlak šťastím
         omámenej maďarskej prepotencie vykynoží v ňom zárodok čestného žitia, pred čím nech ho
         chráni Boh náš trojjediný; historickými v tom zmysle, že predsa našiel sa duchovný
         poctivec, ktorý junáckym odhodlaním vydal mu svedectvo, platiace i tam, kde slová národa
         nebývajú povšimnuté.“
    <sup>
     [
     <a class="footnote" href="#ftn.d56e620" name="d56e620">
      27
     </a>
     ]
    </sup>
   </p>
   <p>
    Mravná zásada
    <span class="emphasis">
     <em>
      slúženia
     </em>
    </span>
    národu, tak silno vyzdvihnutá, stala sa u
         vyberanej družiny potomnej vodiacou ideou, a premáha ešte i dnes ľahtikárske pokusy,
         panštiť v národe na osnove nízkych osobných egoistických plánov, trieštiť národ návodom
         podplatených cudzích agentov na akési strany a stránočky. Len ty
    <span class="emphasis">
     <em>
      slúž
     </em>
    </span>
    ,
         môj milý, a poznajú ťa, nemusíš sám seba vystacovať a po barnumsky sa reklamovať.
    <sup>
     [
     <a class="footnote" href="#ftn.d56e632" name="d56e632">
      28
     </a>
     ]
    </sup>
    Do služby chytili sme sa, i bude čestnému delníkovi i mzda, i vehlas, i sláva.
   </p>
   <p>
    Ako na tri slovenské hory hľadím na matičné reči veľkého Štefana. Tá prostredná, druhá,
         povedaná v Turčianskom Sv. Martine pri druhom valnom zhromaždení dňa 3. augusta 1864, zdá
         sa mi byť najvyššia, ako modré hory na matičnom štíte erbovom. Je to orátorský veľčin, je
         to majstrovské, harmonické dielo, ktoré nezahanbí sa po boku výplodov najväčších rečníkov
         klasických. Rečou touto prehĺbil sa význam Matice, ňou smelo načrtané je, že spolok tento
         neslúži jednostranným cieľom, ale „kladie základy úspešného účinkovania vo veškerých
         vrstvách života nášho národného“.
   </p>
   <p>
    Reč je prísne rozdelená na tri časti: kto má podporovať a život svoj zlúčiť s Maticou:
         1. vzdelanci a vedomci; 2. ľudia moci úradnej a hodnostárskej; 3. pospolitosť, obecenstvo
         národa slovenského. No pred týmto suchým rozvrhom hrmia slová veľavýznamne, priamo
    <span class="emphasis">
     <em>
      osudné
     </em>
    </span>
    , keby boli náležite povšimnuté:
   </p>
   <p>
    „Ktokoľvek… božskou prozreteľnosťou je údom slovenského národa; ktokoľvek
    <span class="emphasis">
     <em>
      ako
            taký, ctihodný prach otcov a dedov svojich hyzdiť za ohavný hriech sa
            považuje
     </em>
    </span>
    ; ktokoľvek bohumrzkým odrodilstvom poškvrniť sa nechce; ktokoľvek k
         slovenskému ľudu v pomeroch buďto spoločenských, buďto občianskych, buďto konečne úradných
         ako človek svedomitý stáť chce; slovom, ktokoľvek s národom slovenským svedomite zmýšľa,
         tomu na obstánku,
    <sup>
     [
     <a class="footnote" href="#ftn.d56e650" name="d56e650">
      29
     </a>
     ]
    </sup>
    upevnení a rozkvete Matice slovenskej záležať musí!“
   </p>
   <p>
    A už keď všetkým triedam vymeral neomylnú dráhu, vyleje celý bôľ veľkého srdca:
   </p>
   <p>
    „Núdza úbohého národa je nevýslovná; potreby sú nesčíselné. Tu požaduje sa napnutie
         nepretržené, aby zamedzila sa toľká núdza, aby sa toľkej biede odpomohlo, aby celý národ
         vzkriesiť sa mohol zo
    <span class="emphasis">
     <em>
      sna smrti
     </em>
    </span>
    duševnej k čulému, človeka dôstojnému
         životu.
    <span class="emphasis">
     <em>
      Čo keby hrozným osudom stať sa nemalo a nedalo
     </em>
    </span>
    , žiadúcnejšie
    <span class="emphasis">
     <em>
      by ovšem bolo, aby všemohúci Boh biedny náš národ z obličaja zeme vyhladil,
            než aby sme po tisícročnej duševnej porobe ešte i budúcne v podobnom otroctve sebe i
            celému človečenstvu na potupu živorili
     </em>
    </span>
    !“
   </p>
   <p>
    To sú slová „sub specie aeterni“!
    <sup>
     [
     <a class="footnote" href="#ftn.d56e671" name="d56e671">
      30
     </a>
     ]
    </sup>
    Vždy sa mi duša trasie, keď tieto riadky čítam, a nielen preto, že som ich čo
         mladý gymnazista nemecký počul zo zlatých úst rečníka. Ale v nich je vlastne celá tá
         slovenská pravda, celý slovenský bôľ, celé nešťastie a pritom i celá sila života nášho
         slovenského, lebo niet takej padlej duše, niet takého malodušného chabca, ktorý by myslel a
         veril na vyhladenie nášho, čo aj biedneho národa z obličaja zeme! On sám, veľký náš Mojžiš,
         neverí na takú káru neba — ale dáva len výraz svojmu titanskému sprotiveniu sa samej sudbe
         v mene Boha, Hospodina a Pána národov!
   </p>
   <p>
    Kuzmány riekol:
    <span class="emphasis">
     <em>
      „Toto je slávna, na Slovensku nikdy neslyšaná, svätá
            reč!“
     </em>
    </span>
    A Hodža pomenoval ju
    <span class="emphasis">
     <em>
      „slovom žalmov a citov
            slovenských“
     </em>
    </span>
    .
   </p>
   <p>
    Formálne bezúhonne, prísne logicky, pritom vzletne, mladou duševnou sviežosťou nesená
         reč táto patrí medzi duchovné skvosty, po slovensky povedané i napísané. Je to vyššia
         múdrosť, vyššia sila, vyššia intuícia, ktorá môže produkovať niečo podobného. Mali by sme
         ju znať naspamäť, mali by sme ju predriekať deťom svojim, mali by sme ju mať v školách a
         ústavoch našich zlatom vyšitú na hodvábe. Čože môžeme krajšieho, krajšie a kratšie povedať
         národu svojmu? Čím môžeme náhľadnejšie,
    <sup>
     [
     <a class="footnote" href="#ftn.d56e687" name="d56e687">
      31
     </a>
     ]
    </sup>
    citnejšíe, rozumnejšie budiť svoj národ a privádzať k povedomiu, k spáse, k
         životu?
   </p>
   <p>
    Nie klasicita, nie sila, nie iskrennosť tohto orátorského činu, ale sama holá, nahá
         pravda mala by hromom cestu raziť našej slovenskej myšlienke, sám fakt, že niečo podobného
         vyznelo, že bolo rozšírené v desiatkach tisícov, mal by budiť celý národ, mal by ho surovo
         a hrmotne vytrhnúť z letargie
    <sup>
     [
     <a class="footnote" href="#ftn.d56e695" name="d56e695">
      32
     </a>
     ]
    </sup>
    a ospalosti.
   </p>
   <p>
    Konečne vieme, že duch, slovo, reč ešte nie sú v stave z masy urobiť národ. Ale ony sú
         prvým predbleskom života, a šťastný národ, ktorý má geniálnych strojiteľov ríše duchovnej,
         veľkých mysliteľov, mužov myšlienky, zvestovateľov budúceho života. No či kráčame v stopách
         vysoko ideálnych mysliteľov, či my, hrdí na vecné pokroky, neodchyľujeme sa od ich
         prednačrtaní, takých verných a spásonosných? Odpovedzme každý priamo! Bola by možná dnešná mizéria,
    <sup>
     [
     <a class="footnote" href="#ftn.d56e704" name="d56e704">
      33
     </a>
     ]
    </sup>
    keby sme neboli odpadli od učenia prorokov svojich?
   </p>
   <p>
    Tretia časť rečníckej trilógie, povedaná pri treťom valnom zhromaždení Matice slovenskej
         dňa 9. augusta 1865, možno v tajnej predtuche, zahlbuje sa do filozofických a poetických
         výlevov, ktoré by sme ani neočakávali od Moysesa, tak jasno-prakticky zariadivšieho celý
         svoj život a konanie požehnaných rúk. Slová sú jasné, heroické: „Ďaleko… odstúp od nás
         podlá zmalátnelosť, ochablosť a neplodné ľúbostkárstvo… spasenie drahého národa nášho z tmy
         nevedomostí, z poroby nerestí…, závisí hlavne len od neho samého, to jest od nás, a že
         spasenie toto bez všestranného nášho usilovania a
    <span class="emphasis">
     <em>
      vytrvalej
            pracovitosti
     </em>
    </span>
    je naprosto nemožné.“ Ako vidíme, Moyses dal nám
    <span class="emphasis">
     <em>
      lekciu o práci
     </em>
    </span>
    prv, než to stihli urobiť holobradí mudrci, za
         otrepanými frázami cudzieho anglo-nemeckého Konfúcia,
    <sup>
     [
     <a class="footnote" href="#ftn.d56e718" name="d56e718">
      34
     </a>
     ]
    </sup>
    a tak vo svojich učňovských, bezforemných, prežvýkaných detinstvách len
         zneužili, pokazili veľké heslo o samopomoci, o práci, o neustálom, prácnom borení sa za
         svoj národ.
   </p>
   <p>
    Po tomto krásnom naučení, Moyses filozofuje o slobode človeka voči božskej ekonómii,
         ktorá i samému Bohu sprotiviť sa môže. Tým chce povzbudiť národ k samočinnosti, aby
         nespoliehal sa na nejaký „kismet“,
    <sup>
     [
     <a class="footnote" href="#ftn.d56e726" name="d56e726">
      35
     </a>
     ]
    </sup>
    na nejakú „moiru“
    <sup>
     [
     <a class="footnote" href="#ftn.d56e732" name="d56e732">
      36
     </a>
     ]
    </sup>
    . „
    <span class="emphasis">
     <em>
      Božie ustanovenie plní sa nevyhnutne, už či na blaho, či na stratu
            našu:
     </em>
    </span>
    to závisí od nás, ale plní sa istotne.“ Toto sú zase heroické slová, z
         úst teológa, vysokého cirkevného hodnostára, ktorými chce, ako zúfalými ramenami, proti
         vôli, pozdvihnúť svoj národ. „Práca, usilovnosť, namáhanie“, volá k národu:
    <span class="emphasis">
     <em>
      „Ó,
            keby mi bolo dané volať hlasom zemou zatriasajúceho hromu — ba hlasom trúby anjelskej,
            otvárať majúcej hroby v deň posledný!“
     </em>
    </span>
    volá náš profét
    <sup>
     [
     <a class="footnote" href="#ftn.d56e744" name="d56e744">
      37
     </a>
     ]
    </sup>
    k národu svojmu! Či nie márne??
   </p>
   <p>
    „Rode môj,“ volá ďalej po filozofickom svojom rozbore: „milý národe slovenský! Spal si
         duševne stá, ba tisíce liet; precitni sa už niekedy a zmužni; precitni k práci človeka
         hodnej
    <span class="emphasis">
     <em>
      a sebe užitočnej
     </em>
    </span>
    . Ver mi, nevyhneš práci, ona je zákonom,
         pochodiacim z vôle božej —
    <span class="emphasis">
     <em>
      len či na úžitok iných, či i na svoj, voľ
            si
     </em>
    </span>
    .“ V tomto je zase veľký kus rýdzeho zlata: veď Slovák pracuje, mnoho
         pracuje, vie pracovať, ale nie pre seba, ale pre iných! Celá hĺbka nášho otroctva, celá
         priepasť nášho nešťastia, ako tma, ako pekelná tma hľadí na nás z tohto pracovania pre
         iných, proti sebe, k vlastnej smrti, k vlastnej záhube. Koľko našich slovenských umov
         myslí, koľko slovenských pier píše, koľko rúk pracuje iným, alebo práve proti nám!
   </p>
   <p>
    A z filozofie náš zlatoústy rečník prechádza k poézii: „Nie vo výšspomenutých
         okolnostiach (v maločíselnosti, chudobe atď.) väzí príčina tvojich nerestí, drahý Rode môj,
         lež jedine v nedostatku duševnej osvety.
    <span class="emphasis">
     <em>
      Rozptýlený si, ako zrnká poľa
            piesočnatého, ktorými zahráva každý vietor. Zostav sa
      <sup>
       [
       <a class="footnote" href="#ftn.d56e762" name="d56e762">
        38
       </a>
       ]
      </sup>
      tedy osvetou duševnou, povedomím národným, obecnomyseľnosťou, zostav sa
            týmito bezpečnými prostriedkami v skalu tuhú, vzdorujúcu i treskom hromov i besnote
            víchrov!
     </em>
    </span>
    “
   </p>
   <p>
    A končí slovom muža reálneho, verného učiteľa a vodcu: „
    <span class="emphasis">
     <em>
      Postav sa, národe môj,
            na bezpečné plecia svojich prirodzených vodcov, by si sa povýšil
     </em>
    </span>
    ; otvor
         ochotne oči svetlu pravdy a užitočných vedomostí, ktoré prednášajú ti
    <span class="emphasis">
     <em>
      domáci
            vzdelancovia tvoji v zrozumiteľnej, v prirodzenej tvojej jadrnej reči
     </em>
    </span>
    ; pracuj
         pilne na národa roli dedičnej!“
   </p>
   <p>
    Tak vyznieva neobyčajná, u nás jediná trilógia rečí veľkňaza, učiteľa, hérosa
    <sup>
     [
     <a class="footnote" href="#ftn.d56e779" name="d56e779">
      39
     </a>
     ]
    </sup>
    rokov šesťdesiatych, pevne tvrdím, u nás, v suché, hluché časy naše málo
         povšimnutá, málo uvážená — a možno, cele nepoznaná v istých vrstvách mladších, ktoré,
         možno,
    <span class="emphasis">
     <em>
      chcú slúžiť
     </em>
    </span>
    národu, ale huriavkom denných premien a v treskote
         „nových“ fráz omámené, zabúdajú krásnu kontinuitu slovenskej myšlienky, celú masu hlboko
         premyslených a ešte hlbšie precítených našich právd. Často stretáme sa s Kolumbami, idúcimi
         znovu vynachádzať Ameriku,
    <sup>
     [
     <a class="footnote" href="#ftn.d56e788" name="d56e788">
      40
     </a>
     ]
    </sup>
    a je nám ich ľúto! Veď vynájsť novú zem pre človečenstvo je vysoká idea, hodná
         potu najlepších ľudí, ale, Pane Bože, keď už to samé vykonal Krištof Kolumbus, tedy načo?
         Priamo smiešne je, keď práve mládež zablúdil do didaktického
    <sup>
     [
     <a class="footnote" href="#ftn.d56e794" name="d56e794">
      41
     </a>
     ]
    </sup>
    tónu, a nedospelou vážnosťou ide učiť, učiť, kde by mala dľa starých, našimi
         veľkými Kolumbami vynájdených ponaučení jednať, robiť, obetovať sa, pracovať, biediť, ak
         treba, vydávať sa nebezpečiam, ústrkom a trestom.
   </p>
   <p>
    V matičných rečiach Štefana Moysesa väzí veľký buditeľský kapitál, ale my sme ho dlhé
         roky nechali ležať po letopisoch, ctených, ale nečítaných. A keď sme odfúkli prach na
         dokumentoch ukradnutej Matice príležitosťou storočnej pamiatky narodenia Moysesa, národ
         choval sa netečne, mládež naša sotvaže upozornila sa na vydanie, tak vážne, tak blízke
         slovenským srdciam. Veď mládež naša pokúsila sa novotami samostatne vystúpiť. Či ste čítali
         v ich vydaniach čo len ohlas na jubileum moysesovské? Či už pochválne, uznanlivo, či
         odmietavo a odsudzujúc? Či uvážiac horúce rozpomienky a pokusy oživotvoriť postavu veľkého
         dejateľa, či kriticky rozoberúc nedostatky, neúplnosti ľudí pracujúcich? Nie, ani ohlasu,
         ani písknutie, ani slova, ani riadka.
   </p>
   <p>
    Sila buditeľská Moysesových matičných rečí zato nebola oslabená, a keď neprišli úradne
         zavolaní na svadbu, dostavili sa ľudia spoza plotov a rohov. Živé, veľké slovo nemožno
         nadlho oslabiť nevšímavosťou jednej pomýlenej generácie,
    <sup>
     [
     <a class="footnote" href="#ftn.d56e804" name="d56e804">
      42
     </a>
     ]
    </sup>
    nemožno ho zabiť púhou negáciou a nepočutím, nevidením.
   </p>
   <p>
    Cítime vnútorne, že pri terajších temných časoch, vzdor všetkým vybočeniam z dráhy
         starej, vernej, rastie ako v dubovej hore vanie nového, sviežeho vetra, duch pravdivý a
         verný! Zabudnutá krása, zabudnutá vysoká myseľ, veľké prorocké slová buditeľa a iniciátora
         slovenského prídu k platnosti, a my srdečne a vďačne oddáme novým silám ďalšie prevádzanie
         jeho posvätných závetov.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e395" name="ftn.d56e395">
        1
       </a>
       ]
      </sup>
      Konkurzná práca, odmenená 100 k. prémiou p. Radzolku. Viď č. 80 „Nár. Novín“.
               Red.
     </p>
    </div>
    <div class="footnote">
     <p>
      <sup>
       [
       <a class="para" href="#d56e419" name="ftn.d56e419">
        2
       </a>
       ]
      </sup>
      „Ich begleite die grossen Thaten Euer Excellenz mit voller Aufmerksamkeit, mit den
               freudigsten Gefühlen der Dankes, der Bewunderung und Hochachtung, und flehe,
               instendig, um den Segen und das vollen Gelingen der
      <span class="emphasis">
       <em>
        wahrlich heroischen
                  Unternehmungen
       </em>
      </span>
      , welche ich nach Massgabe meiner Kräfte und meiner
               jetzigen Verhältnisse zu unterstützen und zu förderen stets gedenke.“
     </p>
    </div>
    <div class="footnote">
     <p>
      <sup>
       [
       <a class="para" href="#d56e440" name="ftn.d56e440">
        3
       </a>
       ]
      </sup>
      <span class="emphasis">
       <em>
        martýrium
       </em>
      </span>
      (lat.) — mučeníctvo, utrpenie
     </p>
    </div>
    <div class="footnote">
     <p>
      <sup>
       [
       <a class="para" href="#d56e446" name="ftn.d56e446">
        4
       </a>
       ]
      </sup>
      <span class="emphasis">
       <em>
        Máme toho jasný príklad na veľkom martýriu našich slovenských
                  osemaštyridsiatnikov
       </em>
      </span>
      — účastníkov revolúcie rokov 1848 — 1849 po jej
               násilnom potlačení rôznym spôsobom šikanovali a prenasledovali.
               Centralisticko-absolutistická politika Viedne v porevolučnom období, reprezentovaná
               ministrom vnútra Alexandrom Bachom tvrdo doľahla na slovenské národné hnutie a
               nepriaznivo zasiahla do osudov jeho predstaviteľov.
     </p>
    </div>
    <div class="footnote">
     <p>
      <sup>
       [
       <a class="para" href="#d56e452" name="ftn.d56e452">
        5
       </a>
       ]
      </sup>
      <span class="emphasis">
       <em>
        prodrom
       </em>
      </span>
      (gr.) — príprava, úvod
     </p>
    </div>
    <div class="footnote">
     <p>
      <sup>
       [
       <a class="para" href="#d56e460" name="ftn.d56e460">
        6
       </a>
       ]
      </sup>
      <span class="emphasis">
       <em>
        nedvižnosť
       </em>
      </span>
      (rus.) — nehybnosť, meravosť
     </p>
    </div>
    <div class="footnote">
     <p>
      <sup>
       [
       <a class="para" href="#d56e468" name="ftn.d56e468">
        7
       </a>
       ]
      </sup>
      <span class="emphasis">
       <em>
        dóza
       </em>
      </span>
      (gr.) — dávka
     </p>
    </div>
    <div class="footnote">
     <p>
      <sup>
       [
       <a class="para" href="#d56e483" name="ftn.d56e483">
        8
       </a>
       ]
      </sup>
      <span class="emphasis">
       <em>
        notáty
       </em>
      </span>
      (lat.) — poznámky
     </p>
    </div>
    <div class="footnote">
     <p>
      <sup>
       [
       <a class="para" href="#d56e489" name="ftn.d56e489">
        9
       </a>
       ]
      </sup>
      <span class="emphasis">
       <em>
        epigramatický nápad
       </em>
      </span>
      (gr.) — stručne zveršovaná vtipná
               myšlienka
     </p>
    </div>
    <div class="footnote">
     <p>
      <sup>
       [
       <a class="para" href="#d56e495" name="ftn.d56e495">
        10
       </a>
       ]
      </sup>
      <span class="emphasis">
       <em>
        epitaf Rafaela Podmanína v chráme považsko-bystrickom
       </em>
      </span>
      —
               Rafael Podmanický, jeden z majiteľov považskobystrického panstva, zomrel v roku 1558.
               Pochovaný je v považskobystrickom katolíckom kostole, kde mu jeho manželka Johana
               dala postaviť náhrobný kameň so slovenským nápisom: „Leta Pane Tisíceho Pietisteho
               Padesateho Osmeho První strzedu v Pustie Umrzel gest Urozený Pán Rafael Podmanitzky z
               Podmanina a na Bistrzici…“
     </p>
    </div>
    <div class="footnote">
     <p>
      <sup>
       [
       <a class="para" href="#d56e501" name="ftn.d56e501">
        11
       </a>
       ]
      </sup>
      Táto poznámka takto znie: Martyri Lajos-Komarenses an. 1828:
      <sup>
       [
       <a class="footnote" href="#ftn.d56e504" name="d56e504">
        11
       </a>
       ]
      </sup>
      Martin Bartoš 64, Juraj Janáček 50, Pavel Rus 40, Štefan Vrabec 24
               palíc.
     </p>
    </div>
    <div class="footnote">
     <p>
      <sup>
       [
       <a class="para" href="#d56e501" name="ftn.d56e501">
        1111
       </a>
       ]
      </sup>
      <span class="emphasis">
       <em>
        Martyri Lajos — Komarenses an. 1828
       </em>
      </span>
      (lat.) — mučeníci
                     „lajoškomárňanskí“ (posmešný názov pre Komárno) roku 1828
     </p>
    </div>
    <div class="footnote">
     <p>
      <sup>
       [
       <a class="para" href="#d56e511" name="ftn.d56e511">
        13
       </a>
       ]
      </sup>
      Calumnia. Die Slovaken, der grossen Masse nach ohne höheres politischen Wissen,
               werden durch Agitationen Einzelner geleitet. „Ost und West“ Nr. 25.864 in articulo:
               „Centralisation oder Decentralisation“.
     </p>
    </div>
    <div class="footnote">
     <p>
      <sup>
       [
       <a class="para" href="#d56e514" name="ftn.d56e514">
        14
       </a>
       ]
      </sup>
      <span class="emphasis">
       <em>
        Calumnia. Die Slowaken,…
       </em>
      </span>
      (lat. — nem.) — Ohovárka. Slováci, z
               veľkej časti bez vyššieho politického uvedomenia, boli vedení agitáciami
               jednotlivcov. „Ost und West“, číslo 25. 864 v článku: „Centralizácia, alebo
               decentralizácia“.
     </p>
    </div>
    <div class="footnote">
     <p>
      <sup>
       [
       <a class="para" href="#d56e524" name="ftn.d56e524">
        15
       </a>
       ]
      </sup>
      <span class="emphasis">
       <em>
        „Fatuitas slovacica“…
       </em>
      </span>
      (lat.) — „Slovenská pošetilosť“ cituje
               niekoho: „v Pešťbudínskych vedomostiach 866, číslo 64 pod značkou R. podpísaný“, a
               dokladá: „Cieľ a nie prostriedok nechápe chudobný duchom.“
     </p>
    </div>
    <div class="footnote">
     <p>
      <sup>
       [
       <a class="para" href="#d56e535" name="ftn.d56e535">
        16
       </a>
       ]
      </sup>
      <span class="emphasis">
       <em>
        „Functio comitatuum anno 1861“
       </em>
      </span>
      (lat.) — Účinkovanie žúp roku
               1861.
     </p>
    </div>
    <div class="footnote">
     <p>
      <sup>
       [
       <a class="para" href="#d56e541" name="ftn.d56e541">
        17
       </a>
       ]
      </sup>
      <span class="emphasis">
       <em>
        „Soha politikai…“
       </em>
      </span>
      (maď.) — „Politická nezrelosť a neschopnosť
               na samosprávu v našej vlasti neprejavovala sa vo väčšej miere, ako v počínaní si
               väčšiny stolíc roku 1861.“
     </p>
    </div>
    <div class="footnote">
     <p>
      <sup>
       [
       <a class="para" href="#d56e547" name="ftn.d56e547">
        18
       </a>
       ]
      </sup>
      <span class="emphasis">
       <em>
        Csak úgy…
       </em>
      </span>
      (maď.) — len vtedy môžeme byť slobodní, keď sme
               spravodliví
     </p>
    </div>
    <div class="footnote">
     <p>
      <sup>
       [
       <a class="para" href="#d56e553" name="ftn.d56e553">
        19
       </a>
       ]
      </sup>
      V naše dni nemožno už národnosti vyhubiť, treba ich uznať, alebo s nimi pojednať
               sa, ináč budú večné biedy a boje.
     </p>
    </div>
    <div class="footnote">
     <p>
      <sup>
       [
       <a class="para" href="#d56e557" name="ftn.d56e557">
        20
       </a>
       ]
      </sup>
      <span class="emphasis">
       <em>
        „Verba Francisci Deák ad Croates 1861.: mi a hódítás…“
       </em>
      </span>
      (lat.
               — maď.) — slová Františka Deáka k Chorvátom 1861
     </p>
    </div>
    <div class="footnote">
     <p>
      <sup>
       [
       <a class="para" href="#d56e562" name="ftn.d56e562">
        21
       </a>
       ]
      </sup>
      My podmanenie nikdy neuznáme za právnu osnovu voči podmanenému národu. Morálnu
               povinnosť môže za sebou ťahať alebo zmluva, alebo ačkoľvek mlčanlivé, ale slobodné
               zvolenie, vyjadrené v ustavičných činoch, bez prinútenia konaných.
     </p>
    </div>
    <div class="footnote">
     <p>
      <sup>
       [
       <a class="para" href="#d56e567" name="ftn.d56e567">
        22
       </a>
       ]
      </sup>
      <span class="emphasis">
       <em>
        Worte, Worte, Worte!
       </em>
      </span>
      (nem.) — Slová, slová, slová!
     </p>
    </div>
    <div class="footnote">
     <p>
      <sup>
       [
       <a class="para" href="#d56e575" name="ftn.d56e575">
        23
       </a>
       ]
      </sup>
      <span class="emphasis">
       <em>
        „Gleichberechtigung. So wie ein Volk…“
       </em>
      </span>
      (nem.) —
               Zrovnoprávnenie. Hist. Pol. Blätter… = Historischer Politischer Blätter, 55. zväzok,
               11. zošit. Strana 948.
     </p>
    </div>
    <div class="footnote">
     <p>
      <sup>
       [
       <a class="para" href="#d56e581" name="ftn.d56e581">
        24
       </a>
       ]
      </sup>
      Keď jeden národ všetky ostatné priaha ako poddaných do triumfového voza, tedy
               absorbuje panujúci národ silu premnožených, hatí a ruší ich prirodzený vývin v
               duchovnom i hmotnom ohľade.
     </p>
    </div>
    <div class="footnote">
     <p>
      <sup>
       [
       <a class="para" href="#d56e587" name="ftn.d56e587">
        25
       </a>
       ]
      </sup>
      <span class="emphasis">
       <em>
        pamätnými slovami v Štubnianskych Tepliciach dňa 7. aug. 1865
       </em>
      </span>
      — O Moysesovej ceste na III. valné zhromaždenie Matice slovenskej v roku 1865 píše
               Vajanský na strane 110. Pod „mútnym tokom politického života“ treba rozumieť
               vnútropolitickú a zahraničnopolitickú krízu, ktoré zachvátili monarchiu v 60-tych
               rokoch minulého storočia a vyvrcholili v porážke Rakúska vo vojne s Pruskom v roku
               1866 a rakúsko-uhorskom vyrovnaní v roku 1867.
     </p>
    </div>
    <div class="footnote">
     <p>
      <sup>
       [
       <a class="para" href="#d56e595" name="ftn.d56e595">
        26
       </a>
       ]
      </sup>
      <span class="emphasis">
       <em>
        intrasigentný
       </em>
      </span>
      (lat.) — neústupčivý, radikálny
     </p>
    </div>
    <div class="footnote">
     <p>
      <sup>
       [
       <a class="para" href="#d56e620" name="ftn.d56e620">
        27
       </a>
       ]
      </sup>
      Storočná pamiatka narodenia Štefana Moysesa. Život Štefana Moysesa. Napísal
               Svetozár Hurban Vajanský. Turč. Sv. Martin. 1897, strana 106. (V našom vydaní str.
               95.)
     </p>
    </div>
    <div class="footnote">
     <p>
      <sup>
       [
       <a class="para" href="#d56e632" name="ftn.d56e632">
        28
       </a>
       ]
      </sup>
      <span class="emphasis">
       <em>
        po barnumsky sa reklamovať
       </em>
      </span>
      — podľa amerického podnikateľa
               Fineasa Tylora Barnuma, typického predstaviteľa odvážnej podnikavosti, ktorý
               chvastavou reklamou, drzosťou, ale aj vtipom, chytráctvom a nevyčerpateľnou
               vynaliezavosťou vedel takmer geniálne koristiť zo zvedavosti a naivnosti ľudí. Volali
               ho tiež „kráľom humbugu“.
     </p>
    </div>
    <div class="footnote">
     <p>
      <sup>
       [
       <a class="para" href="#d56e650" name="ftn.d56e650">
        29
       </a>
       ]
      </sup>
      <span class="emphasis">
       <em>
        obstánok
       </em>
      </span>
      (rus.) — jestvovanie
     </p>
    </div>
    <div class="footnote">
     <p>
      <sup>
       [
       <a class="para" href="#d56e671" name="ftn.d56e671">
        30
       </a>
       ]
      </sup>
      <span class="emphasis">
       <em>
        „sub specie aeterni“!
       </em>
      </span>
      (lat.) — z hľadiska večnosti!
     </p>
    </div>
    <div class="footnote">
     <p>
      <sup>
       [
       <a class="para" href="#d56e687" name="ftn.d56e687">
        31
       </a>
       ]
      </sup>
      <span class="emphasis">
       <em>
        náhľadnejší
       </em>
      </span>
      — názornejší
     </p>
    </div>
    <div class="footnote">
     <p>
      <sup>
       [
       <a class="para" href="#d56e695" name="ftn.d56e695">
        32
       </a>
       ]
      </sup>
      <span class="emphasis">
       <em>
        letargia
       </em>
      </span>
      (gr.) — ľahostajnosť, nečinnosť
     </p>
    </div>
    <div class="footnote">
     <p>
      <sup>
       [
       <a class="para" href="#d56e704" name="ftn.d56e704">
        33
       </a>
       ]
      </sup>
      <span class="emphasis">
       <em>
        mizéria
       </em>
      </span>
      (lat.) — bieda
     </p>
    </div>
    <div class="footnote">
     <p>
      <sup>
       [
       <a class="para" href="#d56e718" name="ftn.d56e718">
        34
       </a>
       ]
      </sup>
      <span class="emphasis">
       <em>
        Moyses dal nám lekciu o práci prv, než to stihli urobiť holobradí
                  mudrci, za otrepanými frázami cudzieho anglo-nemeckého Konfúcia
       </em>
      </span>
      — podľa
               všetkého pod „anglo-nemeckým Konfúciom“ myslí Vajanský Marxa a Engelsa, ktorých
               učenie na sklonku 19. storočia prenikalo do formujúceho sa robotníckeho hnutia u
               nás.
     </p>
    </div>
    <div class="footnote">
     <p>
      <sup>
       [
       <a class="para" href="#d56e726" name="ftn.d56e726">
        35
       </a>
       ]
      </sup>
      <span class="emphasis">
       <em>
        kismet
       </em>
      </span>
      (tur.) — osud
     </p>
    </div>
    <div class="footnote">
     <p>
      <sup>
       [
       <a class="para" href="#d56e732" name="ftn.d56e732">
        36
       </a>
       ]
      </sup>
      <span class="emphasis">
       <em>
        moira
       </em>
      </span>
      (gr.) — osud
     </p>
    </div>
    <div class="footnote">
     <p>
      <sup>
       [
       <a class="para" href="#d56e744" name="ftn.d56e744">
        37
       </a>
       ]
      </sup>
      <span class="emphasis">
       <em>
        profét
       </em>
      </span>
      (gr.) — prorok
     </p>
    </div>
    <div class="footnote">
     <p>
      <sup>
       [
       <a class="para" href="#d56e762" name="ftn.d56e762">
        38
       </a>
       ]
      </sup>
      <span class="emphasis">
       <em>
        zostav sa
       </em>
      </span>
      — usporiadaj sa
     </p>
    </div>
    <div class="footnote">
     <p>
      <sup>
       [
       <a class="para" href="#d56e779" name="ftn.d56e779">
        39
       </a>
       ]
      </sup>
      <span class="emphasis">
       <em>
        héros
       </em>
      </span>
      (gr.) — hrdina
     </p>
    </div>
    <div class="footnote">
     <p>
      <sup>
       [
       <a class="para" href="#d56e788" name="ftn.d56e788">
        40
       </a>
       ]
      </sup>
      <span class="emphasis">
       <em>
        Často stretáme sa z Kolumbami, idúcimi znovu vynachádzať
                  Ameriku
       </em>
      </span>
      — Vajanský ako predstaviteľ Národnej strany martinského centra
               polemizuje s opozíciou, ktorá sa v slovenskom politickom živote na konci storočia
               začína formovať v univerzitných mestách (Praha, Viedeň, Budapešť) z radov slovenskej
               študujúcej mládeže. Najmä pražské centrum slovenských študentov (Vavro Šrobár a i.)
               pod vplyvom českých politických ideí, najmä Masarykovej teórie o drobnej práci medzi
               ľudom sa kriticky a ostro polemicky stavalo k „zastaralým“ a nie vždy pružným
               politickým koncepciám martinského vedenia Slovenskej národnej strany.
     </p>
    </div>
    <div class="footnote">
     <p>
      <sup>
       [
       <a class="para" href="#d56e794" name="ftn.d56e794">
        41
       </a>
       ]
      </sup>
      <span class="emphasis">
       <em>
        didaktický
       </em>
      </span>
      (gr.) — poučujúci
     </p>
    </div>
    <div class="footnote">
     <p>
      <sup>
       [
       <a class="para" href="#d56e804" name="ftn.d56e804">
        42
       </a>
       ]
      </sup>
      <span class="emphasis">
       <em>
        nevšímavosťou jednej pomýlenej generácie
       </em>
      </span>
      — Vajanský pod
               nespravodlivo príkrym pomenovaním „pomýlená generácia“ myslí na hlasistov
               (pomenovanie podľa časopisu Hlas, ktorý za redakcie Dr. Pavla Blahu začal vychádzať v
               Skalici 20. dec. 1897), príslušníkov nastupujúcej mladej generácie, ktorí stáli v
               opozícii k martinskému centru.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e814">
       </a>
       Reč Štefana Moysesa povedaná na prvom valnom zhromaždení Matice slovenskej dňa 4.
         augusta 1863
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e821" name="d56e821">
      43
     </a>
     ]
    </sup>
   </p>
   <p>
   </p>
   <p>
    Slávne zhromaždenie!
   </p>
   <p>
    „Kde je otázka o hodnostiach a vyznačení, ja bývam rád ostatným; lebo nebažím, ani som
         nikdy nebažil po hodnostiach. Boh mi je svedkom, svedkom mi je a môže byť i vysoká vláda,
         že som sa i tejto biskupskej hodnosti vyhnúť všemožne usiloval: kde je ale otázka o službe
         národu môjmu slovenskému a ochotnosti k službám týmto ako i obetiam k rozkvetu národa nášho
         jakživ som sa neodťahoval, ani sa nejdem, ani nechcem, ani nebudem. Tak teda hodnosť
         predsedu Slovenskej Matice prijímam v zmysle úslužnosti k národu môjmu, ktorého blahu som
         hotový povždy sa obetovať. A zaiste, ako nad blaho môjho národa nenie mi nič
         vznešenejšieho, tak ani nad priazeň môjho národa nenie mi nič vyššieho, čoby to i hneď bola
         priazeň celého sveta. Dôvere, slávne zhromaždenie!, ktorú požíva tento nový spolok náš
         literárny, ustúpiť musí každá iná dôvera a ja vyzvaný dôverou národa svojho za predsedu, s
         radosťou cítim sa byť účastným najvyššej cis. kráľovskej, spolku nášmu dokázanej dôvery. A
         radosť táto srdca môjho rastie ešte väčšmi, že hodnosť túto a službu predsedu Matice našej
         na vyzvanie národa svojho prijať môžem v prítomnosti výborného vysokozaslúžilého a od nás
         hlboko cteného veľkomožného pána kráľovského komisára, ktorého prímenie už dáva výraz jeho
         šľachetnej povahy
    <sup>
     [
     <a class="footnote" href="#ftn.d56e831" name="d56e831">
      44
     </a>
     ]
    </sup>
    a ktoréhožto, ako i všetkých drahých rodákov svojich láske všemožne sa
         odporúčam.“
   </p>
   <p>
    *
   </p>
   <p>
    „Nie tak osobným zásluhám svojim lež postaveniu svojmu pripisujem, že ma slávne
         zhromaždenie na čelo Matice našej postaviť ráčilo. Nedôveroval by som silám svojim, že
         čestnej úlohe tejto budem môcť zodpovedať, keď by som nebol presvedčený o tom, že máme
         veľký počet mužov, ktorí chcú a budú za národ náš pracovať a mňa v úrade mojom všemožne
         podporovať.“
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e821" name="ftn.d56e821">
        43
       </a>
       ]
      </sup>
      Text reči sme prevzali z Letopisu Matice slovenskej, roč. I, 1804, str. 16 — 35.
               Rozsah reči, ktorá je súčasťou úradnej zápisnice sa zhoduje s rozsahom uverejneným
               Vajanským v zborníku „Storočná pamiatka…“ 1897, strana 165 — 166.
     </p>
    </div>
    <div class="footnote">
     <p>
      <sup>
       [
       <a class="para" href="#d56e831" name="ftn.d56e831">
        44
       </a>
       ]
      </sup>
      <span class="emphasis">
       <em>
        veľkomožného pána kráľovského komisára, ktorého prímerie už dáva výraz
                  jeho šľachetnej povahy
       </em>
      </span>
      — kráľovským komisárom na II. valnom zhromaždení
               Matice slovenskej bol Šimon Nemess. Maďarsky „nemes“ znamená ušľachtilý.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e843">
       </a>
       Reč Štefana Moysesa povedaná na druhom valnom zhromaždení Matice slovenskej dňa 3.
         augusta 1864
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Slávne zhromaždenie Matice slovenskej!
   </p>
   <p>
    Po uplynutí jedného roku započíname
    <span class="emphasis">
     <em>
      druhú valnú hromadu
     </em>
    </span>
    spolku
         nášho
    <span class="emphasis">
     <em>
      Matice slovenskej
     </em>
    </span>
    . Započíname ju v meno všemohúceho Boha; pod
         spravodlivou a neprekonateľnou záštitou najdobrotivejšieho
    <span class="emphasis">
     <em>
      Zemepána
     </em>
    </span>
    ,
         nežného Otca veškerých národov, prozreteľnosťou božskou Jeho správe zverených; započíname
         ju v zákonnej prítomnosti zemepánskeho povereníka, v blahorodej osobe Jeho Veľkomožnosti p.
         kr. radcu a I. podžupana tejto župy turčianskej
    <span class="emphasis">
     <em>
      Šimona Nemessa
     </em>
    </span>
    , muža
         to, ktorého nemenej statočnosť a naproti národu našemu priaznivosť, ako i ctihodná osoba
         nám dobro známe sú; započíname ju konečno v lone rodoľubného tohoto mesta Sv. Martina,
         ktoré národ náš už pred tromi roky k srdcu svojmu privinulo, pred jedným rokom
    <span class="emphasis">
     <em>
      prvé valné zhromaždenie
     </em>
    </span>
    už uzákonenej
    <span class="emphasis">
     <em>
      Matice
            našej
     </em>
    </span>
    s nevídaným, len neodrodilému Slovanovi vlastným pohostinstvom do lona
         svojho prijalo, a ktorého rodoľubná obetivosť u vďačného potomstva vo tri vrhy slávne
         hlásať sa bude dokiaľ ostatný slovanský jazyk neonemie.
    <sup>
     [
     <a class="footnote" href="#ftn.d56e873" name="d56e873">
      45
     </a>
     ]
    </sup>
   </p>
   <p>
    Do oboru spolku nášho, dľa stanov jeho, nepatria síce ani občianske ani náboženské
         záležitosti; ničmenej je spolok náš opravdive pravý a pevný základ a nevyhnuteľný
         prostriedok úspešného účinkovania vo veškerých vrstvách života nášho národného.
   </p>
   <p>
    Lebo ako beľmom zatiahnuté oko, ani v hospodárstve, ani v umelectve zreteľne patriť
         nedokáže; tak i nevedomosťou a predsudkami zatemnený um, ani v občianskych, ani v
         náboženských záležitostiach pravdive a bezpečne súdiť nevládze. — Nevedomec, slepému stroju
         podobný súc, ani dobrý kresťan ani rozumný hospodár, ani užitočný občan, ani verný poddaný,
         ani obetivý národovec v pravde byť nemôže: a jestli sa takým byť vidí, je to len slepá
         náhoda: lebo totiž priaznivé sily naňho účinkujú, lež zvrtne sa ako trstina, akonáhle
         protivný vietor duť počne; lebo vo svojej duševnej slepote nemá človeku prístojnej
         samostatnosti.
   </p>
   <p>
    Slepotu ale duševnú rozjasňovať, nevedomosť zaháňať, predsudky cúdiť je bezprostredný
         účel
    <span class="emphasis">
     <em>
      Matice našej slovenskej
     </em>
    </span>
    . Skadiaľ vidno, že otázka o
    <span class="emphasis">
     <em>
      Matici slovenskej
     </em>
    </span>
    je totožná s otázkou o hodnosti ľudskej a
         všestrannom blahobyte veškerého národa slovenského.
   </p>
   <p>
    Ktokoľvek teda, behom prozreteľnosťou božskou ustanovených udalostí, údom je slovenského
         národa; ktokoľvek ako taký, ctihodný prach otcov a dedov svojich hyzdiť za ohavný hriech
         považuje; ktokoľvek bohumrzkým odrodilstvom poškvrniť sa nechce; ktokoľvek k slovenskému
         ľudu v pomeroch buďto spoločenských, buďto občianskych, buďto konečne úradných ako človek
         svedomitý stáť chce; slovom:
    <span class="emphasis">
     <em>
      ktokoľvek s národom slovenským poctive
            zmýšľa
     </em>
    </span>
    : tomu na obstánku (udržaní), upevnení a rozkvete
    <span class="emphasis">
     <em>
      Matice
            slovenskej
     </em>
    </span>
    záležať musí. Zvlášť ale horliť majú o
    <span class="emphasis">
     <em>
      Maticu
            slovenskú
     </em>
    </span>
    :
    <span class="emphasis">
     <em>
      vedomcovia a vzdelanci slovenskí
     </em>
    </span>
    , potom takí
    <span class="emphasis">
     <em>
      národovci, ktorým buďto zámožnosť, buďto úradné postavenie výdatnejší vplyv
            poskytujú
     </em>
    </span>
    ; konečne veškeré
    <span class="emphasis">
     <em>
      obecenstvo národa
         slovenského
     </em>
    </span>
    .
   </p>
   <p>
    Svetlo to, ktoré budúce cesty národa slovenského ožiariť má, aby tento z otroctva
         nevedomosti, ktorým nesčíselné veky skľúčený biedne stonal, ba bohužiaľ ani nestonal, lež
         len hlivel, šťastlivo vymanený, pravdou a mnohonásobnými vedomosťami ozbrojený k časnému a
         večnému blahobytu svojmu bezpečne pokračovať doviedol, — blahonosné to svetlo len od
    <span class="emphasis">
     <em>
      vedomcov a vzdelancov
     </em>
    </span>
    národných vychodiť môže, ktorým v mladosti
         ich priaznivé okolnosti, to jest prozreteľnosť božská z nevyvážiteľných žriedel pravdy v
         hojnejšej miere čerpať dovolila.
   </p>
   <p>
    Každý dar boží nakladá ním obdarovanému povinnosť: tenže dar v obore vlastného vplyvu
         rozširovať. Tým obdarenec stáva sa prostredníkom milosti božej. Tak napríklad: Apoštolovia
         Kristovi a iní bezprostrední učedelníci jeho, osvietení byvše živým slovom Syna božieho
         pravdami nebeskými, nepochybovali o povinnosti svojej: tie isté pravdy u všetkých národov
         sveta, s vynaložením svojich síl, pohodlností, ba i samého života rozširovať. To je
         povinnosť, to povolanie
    <span class="emphasis">
     <em>
      kresťanského vedomca
     </em>
    </span>
    vôbec a vzdelaného
         národovca oproti svojim rodákom obzvláštne; lebo kto sa o svojeť nestará, vieru zatajil, ba
         neveriaceho je horší.
   </p>
   <p>
    Dľa podstaty človeka, v ktorom telo s dušou, schopnosti a potreby telesné s duševnými
         úzko, ba nerozdielne spojené sú, vyššie duševné účely
    <span class="emphasis">
     <em>
      mnohýkrát len hmotnými
            prostriedkami
     </em>
    </span>
    , alebo aspoň výnimkami dosiahnuť sa dajú. Tu teda nastáva úkol
    <span class="emphasis">
     <em>
      zámožnejších národovcov
     </em>
    </span>
    , aby poskytujúc hmotné prostriedky k
         rozširovaniu osvety vlastného národa, nazhromaždili si pokladov, ktoré ani hrdza ani moľ
         nepokazí a zlodeji nevykopú a neukradnú.
   </p>
   <p>
    Medzi pákami (dvíhadlami) v spoločnosti ľudskej znamenitá je tá, ktorá v úradnej moci
         záleží. Jest teda ovšem povinnosť
    <span class="emphasis">
     <em>
      slovenského úradského
     </em>
    </span>
    , ba každého
         človeka v lone národa slovenského úrad dajaký zastávajúceho,
    <span class="emphasis">
     <em>
      účel Matice
            slovenskej
     </em>
    </span>
    dľa okolností podporovať. Však
    <span class="emphasis">
     <em>
      účel Matice
            slovenskej
     </em>
    </span>
    záleží v rozširovaní opravdivej, na základe kresťanskom osnovať sa
         majúcej, teda bohumilej osvety znamenitej čiastky občanov drahej našej vlasti uhorskej a
         poddaných spoločného nášho apoštolského Zemepána. Takáto ale osveta vpravde nikomu škodiť
         nemôže: ovšem ale užitočná je ako jednotlivcom, tak i državnému celku; však
    <span class="emphasis">
     <em>
      Matica slovenská
     </em>
    </span>
    nie je pokútna dajaká spoločnosť, zaoberajúca sa
         hriešnymi, nebezpečnými zámermi; lež je spolok, majúci najšľachetnejší účel, a priam preto
         blahosklonným sprostredkovaním najvyšších krajinských právomocností do života vstúpivší;
         však uhoľný ten kameň, na ktorom spočíva
    <span class="emphasis">
     <em>
      budova Matice slovenskej
     </em>
    </span>
    je
         najvyššie zemepánske potvrdenie Jeho císarsko-kráľovského apoštolského Veličenstva k
         prospechu a zveľadeniu toho istého národa slovenského, o ktorom Jeho Veličenstvo z
         vysokosti Svojho císarsko-kráľovského prestola vysloviť ráčil,
    <span class="emphasis">
     <em>
      že jeho vo
            všakových ťažkých časových pomeroch dosvedčenú poddanskú vernosť uznáva
     </em>
    </span>
    .
         Nemôže sa teda úradnej povinnosti protiviť to, čo je v sebe dobré a bohumilé; čo je ako
         jednotlivcom tak i verejnému životu užitočné; čo je najvyššími krajinskými právomocnosťami
         sprostredkované; čo je konečne najjasnejším Zemepánom potvrdené.
   </p>
   <p>
    Lež obzvlášte horliť má o
    <span class="emphasis">
     <em>
      Maticu slovenskú pospolité obecenstvo národa
            slovenského
     </em>
    </span>
    .
    <span class="emphasis">
     <em>
      Matica slovenská
     </em>
    </span>
    pochopená ako národ
         slovenský vzdelávajúci ústav,
    <span class="emphasis">
     <em>
      vedomcom
     </em>
    </span>
    a
    <span class="emphasis">
     <em>
      vzdelancom
     </em>
    </span>
    národa tohoto ovšem nevyhnuteľne potrebná nie je: bo oni
         ako takí už i inými prostriedkami dorazili k účelu tomu, ku ktorému spolok náš smeruje. Pre
    <span class="emphasis">
     <em>
      vedomcov
     </em>
    </span>
    a
    <span class="emphasis">
     <em>
      vzdelancov
     </em>
    </span>
    slovenských je účasť na
    <span class="emphasis">
     <em>
      Matici slovenskej
     </em>
    </span>
    , buď by ona
    <sup>
     [
     <a class="footnote" href="#ftn.d56e976" name="d56e976">
      46
     </a>
     ]
    </sup>
    v učených prácach, alebo v hmotnej podpore záležala, číra obeť: šľachetná síce
         obeť, ale predsa len obeť, pochádzajúca z horúcej lásky oproti vlastnej krvi, oproti
         súkmeňovcom svojim, nepriazňou minulých vekov do duševnej poroby — najbiednejšieho to na
         svete otroctva — upadnuvším. Toto biedne otroctvo vyhladiť usilujú sa
    <span class="emphasis">
     <em>
      vedomcovia
     </em>
    </span>
    a
    <span class="emphasis">
     <em>
      vzdelanci
     </em>
    </span>
    slovenskí ochotnou
         obeťou nielen duševných a hmotných síl svojich, lež mnohokrát i požertvovaním skvelejšieho,
         vlohám a zásluhám svojim primeranejšieho behu života.
   </p>
   <p>
    Lež pospolitosť a obecenstvo ľudu slovenského, jeho pozdvihnutie z mrákot nevedomosti,
         zušľachtenie jeho mravov, hmotná pomoc v jeho nedostatku: teda uľavnenie jeho mnohostrannej
         núdze a tým povýšenie jeho na hodnosť opravdivo ľudskú: toto je hlavný účel, toto bohumilá
    <span class="emphasis">
     <em>
      úloha Matice slovenskej
     </em>
    </span>
    ; ale priam v tomto záleží i mocná pohnútka
         pre
    <span class="emphasis">
     <em>
      pospolité obecenstvo národa slovenského
     </em>
    </span>
    horlivej účasti na
    <span class="emphasis">
     <em>
      snahách Matice slovenskej
     </em>
    </span>
    .
   </p>
   <p>
    Nože teda milí rodáci slovenskí! chyťme sa spoločnými silami takej dôležitej práce:
         zastaň každý mužne miesto svoje a pričiň sa dľa možnosti o zveľadok ubiedeného národa nášho
         na poli tomto, milosrdenstvom božím a spravodlivosťou najjasnejšieho Mocnára nám
         poskytnutom. Nemyslime, že sme už povinnosti našej národnej, ba ako občianskej tak i
         kresťanskej zadosť učinili, jestli sme dajaký príspevok do pokladnice spolkovej vložili,
         alebo
    <span class="emphasis">
     <em>
      na valnom zhromaždení
     </em>
    </span>
    jeho zúčastnili sa.
   </p>
   <p>
    Núdza úbohého národa nášho je nevýslovná; potreby jeho sú nesčíselné; tu teda myseľ
         úprimná a zhodná, účinkovanie všestranné a napnutie nepretržené požaduje sa, aby sa toľká
         núdza zamedzila, aby sa toľkej biede odpomohlo, aby jeden celý národ zo sna smrti duševnej
         k čulému, človeka dôstojnému životu vzkriesiť sa mohol. Čo keby sa stať hrozným osudom
         nemalo, žiadúcejšie by ovšem bolo, aby všemohúci Boh biedny náš národ z obličaja zeme
         vyhladil, lež aby sme po tisícročnej duševnej porobe ešte i budúcne v podobnom otroctve
         sebe i celému človečenstvu na potupu živorili.
   </p>
   <p>
    Lež dôverujme sa lepšej budúcnosti! Sme síce ešte biedni: no klíčky radostnejšieho
         vývinu krásne sa ukazujú a nádejne zmáhajú. Od pamäti ľudskej nebolo doby, v ktorej
         Slovensko tak pokročilo by bolo, ako v práve minulých troch rokoch. Keď sme pevný základ
         takmer z ničoho položiť mohli, Boh dá, že i celú budovu v krásnej podobe vystaviť dokážeme;
         čo tým dôvernejšie úfať môžeme, že priaznivý nám smer prítomného času vo všetkej, ďalej
         rozmáhajúcej sa spravodlivosti citu susedných národov, v ľudskejšom duchu občianskych
         zákonov, v blahosklonnosti oproti nám najvyšších krajinských právomocností, v nezvratnej
         spravodlivosti najjasnejšieho Zemepána, ako i v každodenne šíriacom sa prebudení nášho
         drahého národa — zreteľne zjavuje sa; v akomže položení schádza nám jedine hojné vyplnenie
         pobožného vzdychania u bratského národa, junáckych totiž Chorvátov, v krásnej obyčaji
         stojaceho:
    <span class="emphasis">
     <em>
      „Bog pomozi k našoj slozi!“
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e873" name="ftn.d56e873">
        45
       </a>
       ]
      </sup>
      <span class="emphasis">
       <em>
        ktorého rodoľubná obetivosť u vďačného potomstva vo tri vrhy slávne
                  hlásať sa bude dokiaľ ostatný slovanský jazyk neonemie
       </em>
      </span>
      — v origináli
               veta znie: ktorého rodoľubná obetivosť u vďačného potomstva vo tri vrchy hlásať sa
               bude dokiaľ ostatný slovenský jazyk neonemie.
     </p>
    </div>
    <div class="footnote">
     <p>
      <sup>
       [
       <a class="para" href="#d56e976" name="ftn.d56e976">
        46
       </a>
       ]
      </sup>
      <span class="emphasis">
       <em>
        buď by ona
       </em>
      </span>
      — v origináli je: buď by si ona
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1013">
       </a>
       Reč Štefana Moysesa povedaná na treťom valnom zhromaždení Matice slovenskej dňa 9.
         augusta 1865
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Slávne zhromaždenie Matice slovenskej!
   </p>
   <p>
    <span class="emphasis">
     <em>
      Posvätné číslo
     </em>
    </span>
    trojky značiť bude nám i potomstvu prítomnú
         schôdzku, valné totiž dnešné zhromaždenie
    <span class="emphasis">
     <em>
      Matice slovenskej
     </em>
    </span>
    . Pod
         štítom uzákonenia zemepánskeho po tretíkrát zhrnuli sa zo všetkých strán čarokrásneho
         Tatranska milovníci národa a života slovenského do pohostinného mesta tohoto, by spojenými
         silami ducha radili sa a uzavreli, čo by sa im k vytknutému veľaváženému a šľachetnému
         smeru zhodným a užitočným videlo.
   </p>
   <p>
    Poobzerajúc sa na minulosť
    <span class="emphasis">
     <em>
      Matice Slovenskej
     </em>
    </span>
    , na prekonanú tak
         rieknuc. čiastku duševno-národnej púte našej, nie bez príčiny cítime radostným citom dmúť
         sa hrude naše; bo — buď večná chvála všemohúcemu Bohu, ktorý nás posilňoval, večné vďaky
         dedičnému Kráľovi, ktorý nás zaštituje, úprimná a trvanlivá uznalosť prítomnosti i
         budúcnosti milým národovcom, obetovavším čas a sily svoje na žertveníku národnej osvety, —
         pokročili sme znamenite!
   </p>
   <p>
    Vzdor príslovnej chudobe národa nášho zhromaždili sme si v krátkom behu dvoch rokov a
         dakoľko mesiacov majetok povšimnutiahodný a rozmnožujeme ho s ochotnosťou, ohľadom na
         ťažkosť časov, opravdive podivuhodnou. Tak doviedla
    <span class="emphasis">
     <em>
      Matica
     </em>
    </span>
    naša znášať
         znamenité útraty na uverejnenie plodov našej mladistvej slovesnosti; podporovať ako verejné
         naše učebné ústavy, tak i jednotlivých nádejných mladíkov, poruku
    <sup>
     [
     <a class="footnote" href="#ftn.d56e1039" name="d56e1039">
      47
     </a>
     ]
    </sup>
    to lepšej budúcnosti rodu nášho; povzbudzovať výtečníkov našich k prácam,
         národu na česť a úžitok slúžiť majúcim; konečne napomáhať potrebou a núdzou skľúčených
         poctivých súkmeňovcov, poskytovaním peňazí na zákonné úroky.
   </p>
   <p>
    Mimo peňažitého majetku zozbierané znamenité množstvo všakových pomôcok vzdelávateľných,
         záležiacich v knihách, listinách, minciach a umeleckých výtvoroch, z ktorých predmetov
         mnohé sú nemalej ceny a významnosti ohľadom na dejiny národa nášho.
   </p>
   <p>
    No ačpráve stav tento radostný je, predsa ďaleko buď od nás, by nás nebezpečnou
         spoľahlivosťou naplňoval.
   </p>
   <p>
    Opätujem, čo som pred rokom vyriekol:
    <span class="emphasis">
     <em>
      „núdza úbohého národa nášho je
            nevýslovná: potreby jeho sú nesčíselné“.
     </em>
    </span>
   </p>
   <p>
    Ďaleko teda odstúp od nás podlá zmalátnelosť, ochablosť a neplodné ľúbostkárstvo;
         doteraz dosiahnuté výsledky účinkovania nášho nech nám nebudú podnetom ospanlivosti, ale
         radšej mocným ostňom príčinlivosti, dúfajúcim už nie bezzákladne v hojné ovocie mužného
         usilovania nášho a pevným presvedčením, že spasenie drahého národa nášho z tmy nevedomosti
         a z poroby nerestí, vyplývajúcich nevyhnutne z tejto duševnej tmy, hlavne len od neho
         samého, to jest: od nás závisí a že spasenie toto bez všestranného nášho usilovania a
         vytrvalej pracovitosti naprosto nemožné je.
   </p>
   <p>
    Len sám všemohúci Boh môže z kamenia tvoriť synov Abrahámových.
   </p>
   <p>
    Pre silu mnohostranne obmedzeného človeka národ bársktorý už v hmotnom ohľade je také
         ozrutné bremeno, že ním hocijaká vonkajšia sila hýbať tak ľahko nedokáže.
   </p>
   <p>
    Omnoho slabší vplyv má vonkajšia sila na vnútorné, duševné moci: na rozum a vôľu, na
         vyvinovanie a zdokonaľovanie vlôh týchto.
   </p>
   <p>
    Ako síce z jednej strany hatiť, prekážať, tak ovšem i pomáhať, podporovať, môže i
         vonkajší vplyv duševné sily a vlohy: nikdy ale konečne buďto zahatiť, prekaziť, buďto ale
         zdarne vyvinúť, zdokonaliť bez vnútorného spoluúčinkovania. — Nikdy a nikde nestal sa
         jednotlivec, tým menej národ nasilu buďto učeným, buďto čnostným. V ohľade tomto duch
         človeka takto je neodvislý, že i milosti božej, na svoju ovšem ujmu, sprotiviť sa môže.
   </p>
   <p>
    Nič teda istejšieho nie je, ako že národ bársktorý buďto hlavne prácou vlastnou,
         vnútorným prebudením, vlniacim sa voždy priestrannejšími kruhy, všestrannou horlivou
         usilovnosťou, mužnou a obetivou vytrvalosťou — pod štítom pomoci božskej a priazňou
         spravodlivej občianskej vlády — z poroby duševnej zdvíha sa; buďto ale, zase len hlavne
         vinou svojou, vlastnou driemavou necitlivosťou, podlou jednotlivcov sebeckosťou, slepou
         oproti blahoprajným náradám zaťatosťou — navzdor milosti božskej a mnohokrát i priazni
         spravodlivej občianskej vlády — v duševnom otroctve hnije.
   </p>
   <p>
    Tým zreteľne vyvinuje sa i naša hlavná úloha, splývajúca so všeobecným určením pokolenia
         ľudského, ktorej nevšimnutie s najžalostnejšími výsledkami nikdy sa minúť nemôže.
   </p>
   <p>
    Božie ustanovenie plní sa nevyhnuteľne; už či na blaho, či
    <span class="emphasis">
     <em>
      na stratu
            našu
     </em>
    </span>
    : to od nás závisí;
    <span class="emphasis">
     <em>
      ale plní sa istotne
     </em>
    </span>
    .
   </p>
   <p>
    Dľa vôle božskej, napríklad, ustanovené je každému človekovi raz umreť. Preto smrti
         vyhnúť sa nemožno.
   </p>
   <p>
    Pravda je síce, že blahoslavení mŕtvi, ktorí v Hospodinovi umierajú: naproti ale, že
         smrť hriešnikov je najhoršia; ale umreť je predsa i čnostnému, i hriešnikovi.
   </p>
   <p>
    Podobne: pretože Boh vyriekol nad prvým človekom, že v potu tvári svojej vyhľadávať má
         chlieb svoj, pretože Boh človeka tak stvoril k práci, ako vtáka k lietaniu: určeniu tomuto
         smrteľník bez vlastnej ujmy zneveriť sa nemôže.
   </p>
   <p>
    Ovšem ani ten nie, ktorému cudzie mozole majetok zaopatrili; pretože jestli práca
         telesné sily vyčerpať, duševné moci zoslabiť môže: záhaľka a lenivosť sily ak telesné, tak
         i duševné neomylne nivočí a zabíja.
   </p>
   <p>
    Práca teda, usilovnosť, pilnosť a namáhanie je dľa vôle božskej určením ako
         jednotlivcov, tak i celých národov. Len prácou, ustavičným vyvinovaním a upotrebením ako
         síl telesných, tak i vlôh duševných zdokonaliť a zošľachtiť sa dokážu jednotlivci i národy,
         zaopatriť si môžu opravdivú dôstojnosť obrazu božieho a zaujať počestné miesto v
         človečenstve.
   </p>
   <p>
    Ó, kiež mi teda dané volať hlasom zemou zatriasajúceho hromu — ba hlasom trúby
         anjelskej, otvárať majúcej hroby v deň posledný.
   </p>
   <p>
    Rode môj, milý Národe slovenský! Spal si duševne stá, ba tisíce liet, precitni už
         niekedy a zmužni; precitni k práci človeka hodnej a sebe užitočnej; — ver mi, nevyhneš sa
         práci, bo práca je určenie tvoje, jakožto úda človečenstva, zákonom, pochodiacim z vôle
         božskej; — pracovať teda bude Ti voždy; už či len na úžitok iných, či i na svoj: voľ si! —
         Neukazuj mi Tvoje tvrdé mozole, znám ich! Ale priam to mi štiepa srdce horkou žalosťou, že
         z tak mnoho tvrdých mozoľov tak málo úžitku pre Teba! — Nesťažuj si, drahý Rode môj, na
         krušnú svoju domovinu, oplýva ona nielen krásami rajskými, ale i pokladmi nevyvážiteľnými,
         ktoré ale len osvetou rozbystrené oko spatriť a zúžitkovať dokáže. — Neodvolávaj sa, Národe
         môj, na skrovné číslo údov Tvojich. Nikdy nebol početnejší národ Grékov; skromné a neplodné
         bolo územie Attiky, a ako praví vehlasný
    <span class="emphasis">
     <em>
      Chateaubriand
     </em>
    </span>
    :
    <sup>
     [
     <a class="footnote" href="#ftn.d56e1095" name="d56e1095">
      48
     </a>
     ]
    </sup>
    mesto Aténske, ačpráve nevyrovnávajúc sa počtom obyvateľstva s jedinkým
         predmestím terajšieho Paríža, predsa v dejinách človečenstva o slávu závodí so svetovládnym
         Rímom; bo totiž nie z množstva netečných delníkov, ale hlavne zo svornosti, horlivosti a
         rozumnosti pracovníkov vyplýva zdar činnosti ľudskej!
   </p>
   <p>
    Nie teda vo vyššie spomenutých okolnostiach väzí príčina Tvojich nerestí, drahý Rode
         môj, ale v nedostatku duševnej osvety. Rozptýlený si nie natoľko priestorne, ako duševne.
         Rozptýlený si ako zrnká poľa piesočnatého, ktorými zahráva každý vietor. Zostav sa teda
         osvetou duševnou, povedomím národným, obecnomyseľnosťou; zostav sa bezpečnými prostriedkami
         týmito v skalu tuhú, vzdorujúcu i treskom hromov i besnote víchrov!
   </p>
   <p>
    Máš, drahý Rode môj, vo vzdelancoch Tvojich vodcov horlivých, obetivých, množiacich sa,
         buďte Bohu vďaky, zo dňa na deň; nezarmucuj ich netečnosťou svojou; však snahy ich,
         mnohokráte s bolestnou ich újmou spojené len na dobro Tvoje smerujú. Pomysli, Národe drahý:
         odkiaľže bys’ pomoci očakávať mal, jestli nie od svojeti?
   </p>
   <p>
    Postavže sa na bezpečné plecia prirodzených vodcov svojich, by si sa povýšil; otvor
         ochotne oči svetlu pravdy a užitočných vedomostí, ktoré Ti domáci vzdelancovia Tvoji v
         podobe zrozumiteľnej, v prirodzenej Tvojej jadrnej reči prednášajú; pracuj pilne na národa
         roli dedičnej!
   </p>
   <p>
    Boj sa pritom Boha; buď verný dedičnému Kráľovi, ako si bol od pamäti ľudskej, buď
         poslušný zákonom občianskym, a ver mi, Národe drahý, že Ti bude, ako Ti nebolo!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1039" name="ftn.d56e1039">
        47
       </a>
       ]
      </sup>
      <span class="emphasis">
       <em>
        poruka
       </em>
      </span>
      — záruka, ručenie
     </p>
    </div>
    <div class="footnote">
     <p>
      <sup>
       [
       <a class="para" href="#d56e1095" name="ftn.d56e1095">
        48
       </a>
       ]
      </sup>
      <span class="emphasis">
       <em>
        Chateaubriand, Francois René
       </em>
      </span>
      (čítaj: šatóbrian), slávny
               francúzsky spisovateľ a politik. Žil v rokoch 1768 — 1848.
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e1111">
       </a>
       List Štefana Moysesa štvrtému valnému zhromaždeniu Matice slovenskej dňa 12. septembra
         1866
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Slávne zhromaždenie Matice slovenskej!
   </p>
   <p>
    Na základe skúsenosti minulých časov nepochybujem, že neprítomnosť moja v terajšom
         valnom zjazde Matice slovenskej neprajníkmi národa nášho za ochladnutie účasti mojej na
         záležitostiach Spolku nášho, jestli nie za zbehnutie a odpadlíctvo považovať a vytrubovať
         sa bude.
   </p>
   <p>
    Je síce moje pevné presvedčenie, že spolok Matice slovenskej ani na mne, ani na inom
         jednotlivcovi nezakladá sa: ale že životná sila spolku tohoto vyviera z jeho vnútornej
         spravodlivosti, nepochybnej oprávnenosti, nepopierateľnej pre znamenitú čiastku občanov
         vlasti našej potreby a z tej zákonitosti, ktorej pečať najvyššie zemepánske potvrdenie,
         vysokými krajinskými právomocnosťami sprostredkované, na Spolok náš uderilo.
   </p>
   <p>
    Na takom základe spočívajúci Spolok náš zrušiť, ba ani nebezpečne zviklať sa nemôže, čo
         by ho i bársjako znamenití jednotlivci opustili.
   </p>
   <p>
    Ale ani sám prvopočiatok Spolku nášho, ani jeho doterajšie príbehy neukazujú na to, žeby
         sme sa takého odpadlíctva báť mali.
   </p>
   <p>
    Neboli to vábivé výhľady na márne výhody, na sebecký zisk, ktoré nás do Spolku tohoto
         zhromaždili: ale jedine uznanie spravodlivosti, neodolivosť
    <sup>
     [
     <a class="footnote" href="#ftn.d56e1130" name="d56e1130">
      49
     </a>
     ]
    </sup>
    zákona božieho, účinná láska k človečenstvu vôbec, a zvlášte ku svojeti, duše
         prenikajúci cit povinnosti, mužná odhodlanosť: to hľa boli lákadlá naše, to sú spojivá
         naše!
   </p>
   <p>
    Keď takýmito pohnútkami vedení v toľkom sme sa čísle do Spolku nášho združili, toľké
         hmotné obete v ťažkom a pomerne krátkom čase zhromaždili, že v ohľade tomto my, chudobná
         Slovač, medzi mnohopočetnými slavianskymi Maticami prvenstvujeme: na Slávu „hrdinov pravdy
         a spravodlivosti“ bez chvastavosti nároky činiť môžeme. — Takíto ale ľudia o zrade poctivej
         veci snívať, s dobrým svedomím pred celým svetom vytknutej zástave spreneveriť sa nezvykli!
   </p>
   <p>
    Tak i ja, okolnosťami úradu môjho biskupského nateraz od valného zjazdu Matice
         slovenskej, na hlbokú moju žalosť, oddialený, za potrebné držím, nielen nezlomnú moju
         vernosť a oddanosť k tomuže Spolku odhodlane opäťovať, ale i verejne vyznať, že pridruženie
         moje k Matici slovenskej, nielen s božím a občianskym úradom mojím dokonale zhoduje sa, ale
         za najzdarilejší krok v dlhovekom živote mojom považujem. A ako by som i ináč činiť mohol?,
         nespatrujúc na šírom Slovensku stavu a postavenia, s ktorým by sa napomáhanie bohumilých
         Spolku nášho zámerov dokonale nezhodovalo.
   </p>
   <p>
    Čím je priestrannejšie a zapustenejšie pole: tým viac horlivých pracovníkov treba. Čím
         ťažšia, nebezpečnejšia nemoc, tým obratnejších a svedomitejších lekárov vyžaduje.
   </p>
   <p>
    Nuž, čiže nerozprestiera sa pred očima našimi široké a zapustené pole, zarastlé
         tisícročnou burinou?, čiže neboluje ubohý národ náš v prevážnej svojej časti v chorobe
         najnebezpečnejšej, v chorobe to, o ktorejže nemocný ani tušenia nemá, a preto primeraného
         lieku nielen sám nehľadá, ale i ponúknutý užívať spečuje sa?
   </p>
   <p>
    Taký je, bohužiaľ, z veľkej časti stav národa nášho. Schádza najčetnejším vrstvám jeho
         osveta rozumu, vzdelanosť duševná, bez ktorej, vzdor všetkej výbornosti jeho prirodzených
         vlôh, v nižiadnom obore stavu ľudského žiadúcneho blahobytu dosiahnuť nemožno. Lebo ako bez
         slnečného svetla stratená by pre nás bola milá zeleň lúčin, utešená bystrosť potôčkov,
         čarovná pestrosť kvetín, tak bez osvety rozumu, bez dôkladnej vzdelanosti rozmanitých
         duševných síl, neni pre národ bársktorý opravdivého pokroku ani v hospodárstve, ani v
         náboženstve, ani v občianskom živote.
   </p>
   <p>
    Nech mi dovolí slávne Zhromaždenie pripomenúť, že Spolok náš, chtiac všestranný tento
         pokrok v národe našom prostriedkom bohumilej osvety podporovať, hlavne dve pravdy pred
         očima držať má, ktorých nezvratnosť už zo samej prirodzenosti vyplýva a dejepisom všetkých
         časov potvrdzuje sa.
   </p>
   <p>
    Prvšiu z tých právd vyslovujem takto: „národ slovenský len na základe svojej vlastnej
         národnosti povšechne a opravdive vzdelať sa môže“.
   </p>
   <p>
    Jednotlivci môžu ovšem v priaznivých okolnostiach i pomocou inorodých prostriedkov
         znamenitého vzdelanosti stupňa dosiahnuť. — Ale ako stadiaľ, že jednotlivec i v skromnej
         komôrke pohodlne hýbať sa môže, ešte nenasleduje, žeby sa do tej istej komôrky súčasne i
         celý národ vpratať dal: taktiež zo vzdelanosti jednotlivcov, cudzími prostriedkami
         nadobudnutej, zavierať neslobodno, že by cudzia osveta na daktorý národ vo veľkom preliať
         sa dala. Dejepis všetkých století učí, že také pokusy voždy bezúspešne ostali; nielenže
         všeobecnú osvetu v národe neroznietili, ale i na mravy škodlivý vplyv mali; pretože
         krehkosť prirodzenosti ľudskej zapríčiňuje, že rozličné národy vo valnom vzájomnom dotýkaní
         šľachetné vlastnosti síce veľmi ťažko: naproti ale nemravy veľmi ľahko si zdeľujú.
   </p>
   <p>
    Tak ako človek len vlastnýma očima vidieť, len vlastnýma ušima slyšať dokáže: taktiež i
         národ bársktorý len vlastnou rečou, len na základe prirodzených vlôh vzdelať sa môže.
         Prevážna väčšina bársktorého národa, prácou telesnou zamestnaná, nemá, ani nikdy nemala,
         ani mať nebude času cudzie mluvnice prehŕňať: a ako vo vychovávacom ústave obratný
         vychovateľ na obzvláštnu povahu jedného každého chovanca zreteľ obracať má: tak i veškerý
         národ len na základe jeho vlastnej, prirodzenej povahy zdarne vychovať sa môže. Len národné
         vychovávanie vyvinuje ten sebacit, tú upovedomelosť, to váženie si samého seba, ktoré je
         jediným, nevyhnuteľným, bezpečným základom všakolikého hmotného, duševného a mravného
         pokroku a zdokonaľovania.
   </p>
   <p>
    Druhú zhorapodoktnutých právd vyslovujem takto: „Národ slovenský len pomocou vzdelaných
         svojich súkmeňovcov národnej osvety účastný stať sa môže.“
   </p>
   <p>
    Len vzdelanci národní vládzu tým čarovným kľúčom, ktorým chrám osvety národnej otvoriť
         možno. Lebo len oni pochopujú dokonale povahu a potreby národa svojho; len oni cítia sa ako
         prirodzené údy národa svojho, čerpajúc stadiaľ ono oduševnenie, ktoré všakové prekážky v
         bohumilej národného apoštolovania práci vyskytujúce sa víťazne zvládnuť dokáže; len oni
         poznávajú dôkladne prostriedky tie, ktorými sa národu svojmu prístupnými stať môžu.
   </p>
   <p>
    Nože teda milá Braťo, chute do práce! — Viem dobre, cítim od mnoho rokov, že úloha naša
         ťažká, preťažká je. Prekážok a nedostatkov zo všetkých strán celé Tatry; pomôcok málo, časy
         nepriaznivé, ochablosť a netečnosť veľkej časti národa desná. — Ale z druhej strany účel
         šľachetný: mravné totiž pozdvihnutie celého národa, národa to nášho, a tým rozširovanie
         kráľovstva božieho na zemi. Účel taký napnutia všetkých našich síl, a najväčších obetí
         hoden je. Radostné výsledky, ktorými dobrotivý Boh doterajšiu našu usilovnosť, v pomerne
         krátkom čase, požehnať ráčil, nech nám budú pohnútkami, nech oživujú našu dôveru ku krajšej
         budúcnosti, kto vytrvá až do konca, ten spasený bude!
   </p>
   <p>
    Nemôžem dokonať tento môj srdečný preslov, aby som neodporúčal slávnemu Spolku do
         láskavej pamiatky výtečníkov našich, v behu priam minulého matičného roku, na našu veľkú
         žalosť, do večnosti povolaných. Buďteže nám Oni vzorom rodoľubej horlivosti, pracovitosti a
         neohrozenosti. Tak postavíme im pomník, veľkým ich zásluhám primeraný; jestli totiž kroz
         verné nasledovanie naše a nášho potomstva takých skvelých príkladov učiníme, aby miláčkovia
         títo naši k blahu národa pôsobili bez konca.
   </p>
   <p>
    Vo Sv. Kríži 31. augusta 1866
   </p>
   <p>
    Štefan Moyses, v. r.
   </p>
   <p>
    Biskup bystrický, Jeho cis. kráľ. apoštol. Veličenstva skutočný tajný Radca, Predseda
         Matice slovenskej
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1130" name="ftn.d56e1130">
        49
       </a>
       ]
      </sup>
      <span class="emphasis">
       <em>
        neodolivosť
       </em>
      </span>
      (rus.) — nezdolnosť, neporušiteľnosť
     </p>
    </div>
   </div>
  </div>
 </body>
</html>
