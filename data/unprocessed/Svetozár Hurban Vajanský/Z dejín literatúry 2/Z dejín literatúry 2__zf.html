<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e209">
       </a>
       Ján Kollár
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e216" name="d56e216">
      1
     </a>
     ]
    </sup>
   </p>
   <p>
   </p>
   <p>
    Géniovia národní temer bez výnimky putujú životom cestou tŕnistou, lebo chytili sa do
         práce duchovnej. Prichodí zmieriť sa s týmto ich osudom: zato po ich víťazstve šťastní
         následníci v mieri a pohodlí prežívajú sladké plody krušných, tŕnistých námah. Ale veľmi
         veľké tragikon zdá sa mi byť, keď
    <span class="emphasis">
     <em>
      neďaleké pokolenia zabúdajú na
            géniov
     </em>
    </span>
    , v premenách, búrach, smeroch, módach, víroch prestávajú ľnúť srdcom k
         veľkým mužom blízkej či ďalšej minulosti. Pravda, u českých národov takáto zábudlivosť býva
         len veľmi dočasná, jestli ide o pravých géniov. Zažili sme dobu hriešnej zábudlivosti
         vzhľadom na Puškina. Bola perióda v ruskom spoločenstve, v ktorej Puškin považovaný bol za
         niečo prežitého, efemérneho, premoženého, odbytého. Bola doba, v ktorej nebolo „chic“
    <sup>
     [
     <a class="footnote" href="#ftn.d56e229" name="d56e229">
      2
     </a>
     ]
    </sup>
    hovoriť o Puškinovi. Minula sa skoro, a celý národ vzmužil sa a povzniesol
         duchovne, uctil sám seba, keď postavil Puškina na piedestál, jemu právom prináležajúci.
   </p>
   <p>
    My zabúdame na svojho Jána Kollára! My všetci bez výnimky: „od Athosa k Trigle, k
         Pomořanům, ode Carigradu k Petrovu, od Blatona k Baltu, ode Prahy k Moskvě, od Uralu k
         Tatře“ — všetci, všetci žijeme nevďačnú, bohdá, krátku periódu všenárodného zabúdania na
         velikého génia slovanského, na obživiteľa, kriesiteľa, tvorcu! Znám osemdesiatročných
         starcov u nás, ktorí dosiaľ naspamäť vedia recitovať desať-dvanásť Kollárových zneliek, ale
         oni sami sú už zabudnutí. To sú odzvuky ďalekých, zabudnutých časov, riedkosti, relikvie,
         od žitia odtrhnuté. Víriaci sa život v spoločnosti i literatúre zabúda Jána Kollára a
         rozpamätúva sa na neho, ako na nejaký odbytý, prežitý, premožený petrefakt,
    <sup>
     [
     <a class="footnote" href="#ftn.d56e237" name="d56e237">
      3
     </a>
     ]
    </sup>
    ktorým možno tĺcť chutné orechy.
   </p>
   <p>
    Pol stoletia minulo od jeho smrti. V našom pohnutom, rýchlobežnom čase polstoročná
         lehota úplne postačuje, aby obraz spisovateľa stal sa jasným, vypuklo zrejmým, zo všetkých
         strán osvetleným. A jestli ide o muža veľkého, tvorivého, jestli ide o iniciátora,
         raziaceho nové dráhy duchovné, po päťdesiatich rokoch jeho skonania mali by prestať všetky
         druhostupňové, bočné ohľady, všetky dňové záujmy, všetko vnášanie do spisov a života jeho
         vecí dnes aktuálnych… Hriech je stín jeho vyvolávať do boja straníckeho: on zažil dosť
         bojov vo svojom vlastnom živote a dobojoval ich, vydýchnuc dušu na smrteľnom loži.
         Rozpomínanie naše, naše nezabúdanie má sa vzťahovať
    <span class="emphasis">
     <em>
      na jeho čistý, presvetlený,
            zduchovnelý obraz
     </em>
    </span>
    , na to, čo v ňom je veľké, čisté a krásne. Pátranie a
         pátranie po životných troskách môže byť „vedecky“ zaujímavé, ale nepridá a neodníme postave
         jeho ani jeden lakeť.
   </p>
   <p>
    Ako pravé „lux ex tenebris“
    <sup>
     [
     <a class="footnote" href="#ftn.d56e250" name="d56e250">
      4
     </a>
     ]
    </sup>
    zjavila sa žiara Kollárovho ducha z temného, zahodeného, až k čiernej zemi
         potlačeného kraja slovenského, z ňadier slovenského ľudu, už vtedy obetovaného blízkemu
         zahynutiu. A ako slovenský národ obetovaný bol zahynutiu, utlmeniu, vyhasnutiu, tak
         rozhodnými silami obetovaný bol i duch Kollára, jeho talent, jeho genij živoreniu v úzkych
         hraniciach Mošoviec, jeho rodného mestečka. S krvácajúcim srdcom, ranený v hlbine duše,
         vyrval sa z pút; v tomto boji bolo mnoho heroizmu, mnoho smelosti, ktorá mala koreň svoj
         nie v bojovnom, tvrdom temperamente, ale
    <span class="emphasis">
     <em>
      v hlbokom poznaní pravdy a v posvätnej
            viere na vyššie povolanie
     </em>
    </span>
    .
   </p>
   <p>
    A toto poznanie, táto viera dodávala citnému, lyrickému, kabinetnému, ba temer, možno
         povedať, strachostivému mladoňovi a mužovi opravdivú chrabrosť, mužnú smelosť vyriecť bez
         obalu to, čo uznal za pravé a nevyhnutné. On mohol mýliť sa i mýlil sa v jednotlivostiach,
         radách, plánoch a návrhoch, ale nepomýlil, i v časoch najchúlostivejších, hlavný kardinálny
         smer: duchovné pozdvihnutie, oživotvorenie a zjednotenie velikého plemena slovanského.
   </p>
   <p>
    Bez všetkého sporu Kollár nebol Kolumbusom slovanskej myšlienky, nebol bez predbežných
         Jánov Zvestovateľov, omnoho vedeckejších, exaktnejších, ako bol napríklad Dobrovský,
         ustálenejších, ako bol Jungmann, tamten patriarch slavistiky, tento „tichý genij
         Slovanstva“. Ale čo nebolo pred ním ani u Križaniča,
    <sup>
     [
     <a class="footnote" href="#ftn.d56e263" name="d56e263">
      5
     </a>
     ]
    </sup>
    ani v Dubrovníku, ani po univerzitách, ani vo filozofii a poézii, ani u cudzích
         mudrcov, ktorých mu násilne a niekedy až zábavne vtískajú za pramene, z nichž údajne čerpal
         to, v čom je on Kolumbusom i Koperníkom, iniciátorom, tvorcom a prvoučiteľom, to bolo
         hlboké, srdcové, citové a pritom vysoko umelecké ponímanie i stelesnenie, vyslovenie
         nádherné, presné a pádne nádejí, krívd, historických podaní, túžob a ideálov celého
         slovanského plemena, to bol žiarivý, podnecujúci, so sebou strhajúci veliký oheň,
         blahorodý, kriesiaci, pozdvihujúci a zušľachťujúci zápal. Ján Kollár nebol silným,
         psychologicky skúseným vyraziteľom
    <span class="emphasis">
     <em>
      všeobecne prijatých myslí a
            verovaní
     </em>
    </span>
    , vlastnosť, ktorá vozvyšuje ľudí razom na fenoménov a verbuje razom
         stotisíc učeníkov vo vlasti i za hranicami. Nie; kde by v Uhorsku, v kossuthovskej Pešti
         mohlo byť reči o popularite kollárovského panslavizmu, kde by mohlo byť o nej reči v
         Čechách, keď dľa svedectva samého Jungmanna báli sa nahlas hovoriť o Kollárových „Básňach“,
         chrániacich ešte len in nuce
    <sup>
     [
     <a class="footnote" href="#ftn.d56e272" name="d56e272">
      6
     </a>
     ]
    </sup>
    „Slávy dcéru“, báli sa ich chváliť i haniť, a čítali ich tajne, a tajne
         prepisovali… Kollár nebol interpretom podhotovených, prichystaných nálad, ale bol
         vyraziteľom, tvorcom, nastolovateľom a čiastočne hneď i riešiteľom otázok nových, silou
         novou, formou pred ním nebývalou, s prenikateľnosťou a nadovšetko umením a citom, idúcim z
         najtajnejších hlbín duše ľudskej! On obnovil v nás život a zahrial ho čistejším, svätejším
         plameňom citu. Lebo „vládu nad ľuďmi majú len tie idey, ktoré sú zviazané s citom a
         duševným rozochvením“ a za ktoré ich prvý proféta
    <sup>
     [
     <a class="footnote" href="#ftn.d56e278" name="d56e278">
      7
     </a>
     ]
    </sup>
    vie pracovať a trpieť.
   </p>
   <p>
    U Kollára blčala posvätným plameňom na jednej strane láska, na druhej hrozný, surový,
         ohromujúci hnev. Áno, hnev! Bez tohto hnevu, ktorý jeho prezdarný učeník Karol Kuzmány
         pomenoval svätým — bez tohto svätého hnevu, trebárs i nehumánneho, nebolo nikdy opravdivého
         profétu a veštca; lebo nehnevať sa na utlačenie, násilie, zabíjanie národa, nevzkypieť
         svätým hnevom pri pohľade na tupú lieň, podlosť, chabosť, mámenie, na rozpadávanie sa
         hmotne velikého tela pre vnútornú lož znamená byť alebo idiotom, alebo zakúpencom.
   </p>
   <p>
    Myslím, bolo by zbytočné uvádzať citáty a slová Kollárove, v nichž zrkadlí sa
         nepodkupná, bohatá láska k svojmu národu, k svojmu slovanskému plemenu. Áno, k
    <span class="emphasis">
     <em>
      svojmu
     </em>
    </span>
    národu, k
    <span class="emphasis">
     <em>
      svojmu
     </em>
    </span>
    plemenu. Proti týmto
         výrazom lásky, či v próze, či vo veršoch, nesčíselným a jarko
    <sup>
     [
     <a class="footnote" href="#ftn.d56e295" name="d56e295">
      8
     </a>
     ]
    </sup>
    horiacim ako hviezdy na modrom nebosklone, hasnú ojedinelé citáty „všeľudské“
         ako biedne kahance, miznú ako nevyhnutná daň časovým vianiam a blúdeniam. Kollárova žhúca
         láska v preplnenosti svojej zachodí i ta, kde len zvuk slova alebo mena zdá sa mu byť
         slovanským, on je temer neskromný, zabierajúci a výbojný v svojej všeobjímajúcej láske, ale
         predsa márne snaží sa „oheň hněvu hasit deštěm lásky“.
   </p>
   <p>
    My zabúdame na nášho Kollára predovšetkým ako na inkarnáciu
    <sup>
     [
     <a class="footnote" href="#ftn.d56e303" name="d56e303">
      9
     </a>
     ]
    </sup>
    a na citovo-umelecké uzákonenie a upravidelnenie neistých dúm a snov, vedeckých
         teórií a rezultátov, ako na
    <span class="emphasis">
     <em>
      novotvorcu
     </em>
    </span>
    , zjednotiteľa a pozitívneho
         činiteľa. Náš wagnerovsko rýpavý vek pozastavuje sa na rozmanitých ľubôstkach, hatiacich
         „pôžitok“, na archaizmoch a došiel tak ďaleko, že ústami istého svojho predstaviteľa riskol
         zábavné diktum: „Z Herderovy charakteristiky Slovanstva je zbásněna každá věta v ,Slávy
         Dceři‘.“ Tento kvietok neokriticizmu nech slúži za celú hradu seberovných rastlín. Či
         nepoňal Kollára pravdivejšie, hlbšie básnik Asnyk, hovoriac k nesmrteľnému Jánovi
         Kollárovi:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Bliźszym jest bowiem dla polskiego serca
Ten, który skupia — niź ten co rozprzęnga,
Droźszym, kto wskrzesza — niź ten, co uśmierca —
I źadna wladćow światowych potęga,
I źadna chwala równać się nie moze
 Z tą, co ludowi
       <span class="emphasis">
        <em>
         nowa nesie zorze!
        </em>
       </span>
      </span>
     </p>
    </div>
    <sup>
     [
     <a class="footnote" href="#ftn.d56e322" name="d56e322">
      10
     </a>
     ]
    </sup>
   </p>
   <p>
   </p>
   <p>
    Ostatne, myslím, uznávajúc mnohé „pôžitok“ hatiace jednotlivosti v „Slávy dcére“, jej
         krásy a veľké umelecké prednosti ďaleko presahujú momenty, v ktorých usínal bonus Homerus,
    <sup>
     [
     <a class="footnote" href="#ftn.d56e333" name="d56e333">
      11
     </a>
     ]
    </sup>
    a neokritika, zlabužníčená ďalším literárnym vývinom, mala by byť trochu
         skromnejšia v svojich porovnaniach. „Slávy dcéra“ konečne ani nepovstala pre umelecký
         pôžitok, ale pre
    <span class="emphasis">
     <em>
      umeleckú pravdu a krásu
     </em>
    </span>
    , pre veliké, posvätné
    <span class="emphasis">
     <em>
      kalokagaton
     </em>
    </span>
    .
    <sup>
     [
     <a class="footnote" href="#ftn.d56e345" name="d56e345">
      12
     </a>
     ]
    </sup>
    A toto sa nikdy neantikizuje, nezostarie, lebo duch a genij nepozná žiadnej
         preskripcie.
   </p>
   <p>
    Znelky, ktoré činia poetickú slávu Kollárovu, vyznamenávajú sa bohatstvom vzletných,
         neobyčajných myšlienok, rezkými kontrastmi, stručnosťou a plastikou. Počínajúc sa, skočia
         in medias res,
    <sup>
     [
     <a class="footnote" href="#ftn.d56e353" name="d56e353">
      13
     </a>
     ]
    </sup>
    prejdú celý orgán citný, a zakončujú sa ostrou pointou. Nič podobného nebolo v
         predošlej západoslovanskej literatúre, nič v súčasnej, a veľmi pochybujem, že by našlo sa i
         v pozdejšej.
   </p>
   <p>
    Nie je tu čas a miesto na rozbor. No už čo len vytrhnuté počiatky a vety z jeho zneliek
         zvučia milo uchu, budia veľké city: „Jak tě vítat, slzou čili zpěvem, jako matku, či jak
         macechu!“ volá pri vstúpení na zem českú. „Od Uralu k Tatrám na temeno!“ „Stíny Lauritasův,
         Svatoplukův!“ „Nuže, pokud srdce mladé bije!“ „Co z nás Slávů bude o sto roků?“ „Dunaji, ty
         i všech toků kníže i všech Slávů děde nádherný —“, „Jestli Slávy rumy ještě vstanou!“ „Toť
         jest ona veleslavná Praha, ty zdi, hrady, věže obrovské!“ „Nepřipisuj svaté jméno vlasti
         kraji tomu, v kterém bydlíme!“ „Slávie! ó Slávie! ty jméno sladkých zvukův, hořkých
         památek!“ „Slávové, vy ducha nesvorného, živí v rozbrojech a hryzote!“ „Hory, hory, slyšte
         hory skalné!“ „Kolikráte myslím o tom našem národu a jeho velkosti —“, „Stokráte jsem
         mluvil, teď už křičím, k vám, ó rozkydaní Slávové!“
   </p>
   <p>
    Nebadáte, veľactené dámy a páni, že môj suchý výklad, ku ktorému som prišiel bez
         oprávnenia, pozdvihuje sa na hymnickú výšku prostým výpisom Kollárovských sád a vytrhnutých
         veršov? Jestli áno, tak je to šum jeho génia.
   </p>
   <p>
    Nebolo by ťažko náhľadne dokázať vysokú lyrickú poéziu celými sonetmi; môže byť niečo
         rozkošnejšieho ako znelka: „Lampa bledne, oknem tichá leje luna světlo v plné proměně;
         stolík nechám, patřím zmateně, lampa bledne a šum kýsi věje.“ To prišiel navštíviť poetu
         duch zomrelej Míny. On ho pozná a zavolá: „Ty si, Míno! Ty si!“
   </p>
   <p>
    Málo básní v západnom Slovanstve, vzdor všetkej vycibrenosti a precibrenosti, môže
         porovnať sa s intuitívnou silou tohto kollárovského sonetu. Tam už len čudný literárny
         labužník nenájde i pôžitku.
   </p>
   <p>
    No moja neposilná
    <sup>
     [
     <a class="footnote" href="#ftn.d56e370" name="d56e370">
      14
     </a>
     ]
    </sup>
    úloha ide ku koncu! Kollárovi sme všetci zaviazaní vďakou, i tí, ktorí o tom
         nemajú potuchy. Lebo v tom je sila ducha, že vlíva na vedomých i nevedomých. Jeho triumfom
         a splneným želaním všetkých opravdivých Slovanov bude tá blahá minúta, keď antikizovaná,
         petrifikovaná, iba ako historický moment zvečnená bude jeho nasledujúca znelka:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Nejedenkrát věru tak se zdálo
Mysli mé a srdci bolnému,
Jakby ku otroctví věčnému
Všecky Slávy nebe odhodlalo!

Tak je duší samostatných málo,
Tak se chladně mají ke svému,
Tak se přilepují k cizému,
Jakby vlastních síl jim chybovalo!

Nejvíc však to rozhořčuje žale,
Že lid náš v tom manství úbohém
Křižuje sám i své spasitele;

V zoufání jen to zve k víře nové,
Kdo dá počet z toho před Bohem,
My, či naši otročitelové? —
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e216" name="ftn.d56e216">
        1
       </a>
       ]
      </sup>
      „Národnie noviny“ 1902, č. 45
     </p>
     <p>
      Pôvodný podtitul: Z prednášky Svetozára Hurbana Vajanského v pražskom „Slovanskom
               klube“ 17. apríla 1902.
     </p>
    </div>
    <div class="footnote">
     <p>
      <sup>
       [
       <a class="para" href="#d56e229" name="ftn.d56e229">
        2
       </a>
       ]
      </sup>
      <span class="emphasis">
       <em>
        „chic“
       </em>
      </span>
      — (fr.) šik, vo význame vhodné
     </p>
    </div>
    <div class="footnote">
     <p>
      <sup>
       [
       <a class="para" href="#d56e237" name="ftn.d56e237">
        3
       </a>
       ]
      </sup>
      <span class="emphasis">
       <em>
        petrefakt
       </em>
      </span>
      — (gr.) skamenelina
     </p>
    </div>
    <div class="footnote">
     <p>
      <sup>
       [
       <a class="para" href="#d56e250" name="ftn.d56e250">
        4
       </a>
       ]
      </sup>
      <span class="emphasis">
       <em>
        „lux ex tenebris“
       </em>
      </span>
      — (lat.) „svetlo z temnôt“
     </p>
    </div>
    <div class="footnote">
     <p>
      <sup>
       [
       <a class="para" href="#d56e263" name="ftn.d56e263">
        5
       </a>
       ]
      </sup>
      <span class="emphasis">
       <em>
        u Križaniča
       </em>
      </span>
      — Juraj Križanič (1618 — 1683), chorvátsky
               slavista, ktorý v gramatike ruského jazyka podáva zároveň gramatiku jazyka
               všeslovanského
     </p>
    </div>
    <div class="footnote">
     <p>
      <sup>
       [
       <a class="para" href="#d56e272" name="ftn.d56e272">
        6
       </a>
       ]
      </sup>
      <span class="emphasis">
       <em>
        in nuce
       </em>
      </span>
      — (lat.) v zárodku
     </p>
    </div>
    <div class="footnote">
     <p>
      <sup>
       [
       <a class="para" href="#d56e278" name="ftn.d56e278">
        7
       </a>
       ]
      </sup>
      <span class="emphasis">
       <em>
        proféta
       </em>
      </span>
      — (gr.) prorok
     </p>
    </div>
    <div class="footnote">
     <p>
      <sup>
       [
       <a class="para" href="#d56e295" name="ftn.d56e295">
        8
       </a>
       ]
      </sup>
      <span class="emphasis">
       <em>
        jarko
       </em>
      </span>
      — (rus.) jasne
     </p>
    </div>
    <div class="footnote">
     <p>
      <sup>
       [
       <a class="para" href="#d56e303" name="ftn.d56e303">
        9
       </a>
       ]
      </sup>
      <span class="emphasis">
       <em>
        na inkarnáciu
       </em>
      </span>
      — (lat.) na stelesnenie
     </p>
    </div>
    <div class="footnote">
     <p>
      <sup>
       [
       <a class="para" href="#d56e322" name="ftn.d56e322">
        10
       </a>
       ]
      </sup>
      Doslovný preklad citátu poľského básnika Adama Asnyka (1838 — 1897): Bližším je
               totiž poľskému srdcu ten, ktorý zhromažďuje, než ten, čo rozhadzuje. Drahším, kto
               kriesi, než ten, čo zabíja. A žiadna moc svetových vládcov a žiadna sláva nemôže sa
               zrovnať s tou, čo ľudu
      <span class="emphasis">
       <em>
        prináša novú zoru
       </em>
      </span>
      .
     </p>
    </div>
    <div class="footnote">
     <p>
      <sup>
       [
       <a class="para" href="#d56e333" name="ftn.d56e333">
        11
       </a>
       ]
      </sup>
      <span class="emphasis">
       <em>
        bonus Homerus
       </em>
      </span>
      — (lat.) dobrý Homér
     </p>
    </div>
    <div class="footnote">
     <p>
      <sup>
       [
       <a class="para" href="#d56e345" name="ftn.d56e345">
        12
       </a>
       ]
      </sup>
      <span class="emphasis">
       <em>
        kalokagaton
       </em>
      </span>
      — (gr.) grécky ideál dokonalosti, ktorý spočíval
               v zlúčení krásy s dobrom
     </p>
    </div>
    <div class="footnote">
     <p>
      <sup>
       [
       <a class="para" href="#d56e353" name="ftn.d56e353">
        13
       </a>
       ]
      </sup>
      <span class="emphasis">
       <em>
        in medias res
       </em>
      </span>
      — (lat.) doprostred veci
     </p>
    </div>
    <div class="footnote">
     <p>
      <sup>
       [
       <a class="para" href="#d56e370" name="ftn.d56e370">
        14
       </a>
       ]
      </sup>
      <span class="emphasis">
       <em>
        neposilná
       </em>
      </span>
      — (rus.) namáhavá
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e385">
       </a>
       Kollár a Goethe
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e392" name="d56e392">
      15
     </a>
     ]
    </sup>
   </p>
   <p>
   </p>
   <p>
    (Poznámky o jenských vplyvoch na Kollára)
   </p>
   <p>
   </p>
   <p>
    Veľkí duchovia, ako i veľké idey nevystupujú osamelo, ale tvoria reťaz… ohnivo pojí sa k
         ohnivu či užšie, či voľnejšie. Národy robia pôžičky i dlžoby vzájomne, i keď sa bijú a
         nenávidia.
    <span class="emphasis">
     <em>
      „Závistná Teutonie, sauseda Slávy“
     </em>
    </span>
    <sup>
     [
     <a class="footnote" href="#ftn.d56e408" name="d56e408">
      16
     </a>
     ]
    </sup>
    osobne vzhľadom ku Kollárovi vymazala svoj hriech z veľkej časti, pravda o
         vymazaní zločinov oproti „Sláve“, páchaných od Karola Veľkého po Wilhelma cestovateľa,
         posiaľ niet zmienky.
   </p>
   <p>
    Kollár so svojou poetickou a politicko-národnou reformou nedá sa ani zďaleka myslieť bez
         Jeny a toho pohybu duchovného, ktorý zavládol v Nemecku od rokov 1812 — 1820.
    <sup>
     [
     <a class="footnote" href="#ftn.d56e416" name="d56e416">
      17
     </a>
     ]
    </sup>
   </p>
   <p>
    Sám zoznáva, i druhým je vyjasnené, že takzvaný „staronemecký“ pohyb, ktorý kulminoval
         vo Wartburských slávnostiach,
    <sup>
     [
     <a class="footnote" href="#ftn.d56e424" name="d56e424">
      18
     </a>
     ]
    </sup>
    zobudil v Kollárovi túžbu za podobným vzrušením svojho plemena, takže rok 1817,
         v ktorom mladý slovenský teológ mašíroval na Wartburg za študentskými légiami Jahna a
         Massmanna, súvisí tesne jak s kultúrnopolitickými znelkami „Slávy dcéry“, tak s rokom 1836,
         v ktorom vyšla po slovensky jeho najdôležitejšia stať, „O literarnéj wzájemnosti mezi kmeny
         a nářečími slawskými“ v Kuzmányho „Hronke“ v Banskej Bystrici na Slovensku.
   </p>
   <p>
    I v samom Nemecku bol tento pohyb novum novissimum
    <sup>
     [
     <a class="footnote" href="#ftn.d56e432" name="d56e432">
      19
     </a>
     ]
    </sup>
    a prekvapil najviac nemecké vlády. Pred konečným rozbitím Pruska u Jeny roku
         1806 deväť desatín všetkých vzdelaných Nemcov korilo sa Napoleonovi a francúzskemu
         politickému pokroku. Jedna tretina vlastného germánskeho Nemecka bola vlastne Franciou. Nám
         si je teraz ťažko predstaviť nemecký národ bez národnosti povedomej. Ale netreba zabúdať na
         fakty, veľmi charakteristické, ktoré dokazujú, že nemecká národná prebudilosť nie je veľmi
         stará. Známe je, jak Friedrich II., pruský kráľ, nielen sám písal len po francúsky, ba i
         opovrhoval nemeckou národnou literatúrou. Dvorné divadlo v Berlíne bolo čisto francúzske a
         až po smrti Friedricha II., dňa 25. decembra 1786 prestalo byť francúzskym a oddané bolo
         nemeckým hercom. Vo Viedni, v slávnom „Burgtheatri“ panovali italskí speváci a francúzski
         herci, až germanizátor Jozef II. premenil ho na nemecké divadlo. Francúzska vzdelanosť,
         francúzsky liberalizmus, francúzsky esprit
    <sup>
     [
     <a class="footnote" href="#ftn.d56e438" name="d56e438">
      20
     </a>
     ]
    </sup>
    obájili Nemcov a o nejakom národnom protivenstve nebolo ani chýru. Naopak,
         milióny čakali poľahčenie a spásu od Západu v nemom obdive obra — ktorý skrotiac doma
         anarchiu, krotil národy jeden po druhom. Ešte i takí veľkí Nemci ako Knebel
    <sup>
     [
     <a class="footnote" href="#ftn.d56e444" name="d56e444">
      21
     </a>
     ]
    </sup>
    a Schiller nevedeli nič o národnom pozdvihnutí ducha nemeckého, prvý chytal sa
         do eposu, zvelebiť majúceho Napoleona a druhý písal kusy zo života anglického („Mária
         Stuartová“), francúzskeho („Panna Orleánska“), italského („Fiesco“), španielskeho („Don
         Carlos“).
   </p>
   <p>
    Napoleón prisurovo udrel na Prusko; Prusko prestálo, Nemci počali cítiť, že cudzí
         rozkazuje; to trochu počalo účinkovať. Sporadicky ukazoval sa národný protest. Vec prijala
         rozhodný impulz od východu — z Ruska. Ohromný národný, ba i ľudový entuziazmus ruského
         národa r. 1812 rozbúril nemeckého Michla,
    <sup>
     [
     <a class="footnote" href="#ftn.d56e452" name="d56e452">
      22
     </a>
     ]
    </sup>
    čo sa i vtedy uznávalo. Uhland napr. spieva k pozdvihnutiu nemeckého národa:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Vorwärts! fort und immerfort,
       <span class="emphasis">
        <em>
         Russland
        </em>
       </span>
       rief das stolze Wort:
            Vorwärts!
      </span>
     </p>
    </div>
    <sup>
     [
     <a class="footnote" href="#ftn.d56e469" name="d56e469">
      23
     </a>
     ]
    </sup>
   </p>
   <p>
   </p>
   <p>
    Nemci počali i skutkom: nastalo povstanie národa, zjavili sa Arndti a Körneri,
    <sup>
     [
     <a class="footnote" href="#ftn.d56e479" name="d56e479">
      24
     </a>
     ]
    </sup>
    a nech čo chcú hovoria o romantickej škole, až ona Nemcov naučila po nemecky
         dýchať. To bolo jedno, čo Kollára unášalo a dalo mu podnet k paralele! Keď vy, prečo nie i
         my? Pangermanizmus wartburgský stal sa vonkajším nárazom pre panslavizmus
         kultúrno-literárny, ktorého prvým reprezentantom je Ján Kollár Mošovský.
   </p>
   <p>
    Ale jenský pobyt Kollárov mal naňho ešte iný, celkom rozdielny vplyv. My máme dosiaľ
         veľmi sporé zprávy o tom, ako Kollár poznal sa osobne s Goethem. Vieme len to, čo sám
         napísal v „Pamätiach“;
    <sup>
     [
     <a class="footnote" href="#ftn.d56e487" name="d56e487">
      25
     </a>
     ]
    </sup>
    možno podarí sa časom nájsť o tom stopy v odkliatom už archíve Goetheho. Pre
         nás je asnáď zaujímavo zopätovať si, akého fenoména našiel Kollár v rokoch 1817 — 1818
         inkluzíve v Goethem, a dľa toho súdiť a posteriori
    <sup>
     [
     <a class="footnote" href="#ftn.d56e493" name="d56e493">
      26
     </a>
     ]
    </sup>
    o dojmoch, ktoré museli na Kollára mocne vplývať; a skutočne, ačkoľvek uňho
         prevládal vplyv nového nemeckého vzrušenia, ktorému Goethe stál v istej chladnej
         vzdialenosti, v dielach Kollárových nezmazateľné sú stopy ovzdušia weimarského.
   </p>
   <p>
    Áno, Goethe stál mimo nového pohybu. On celý korenil v časoch predošlých a rozvil sa
         primohutne-samostatne, než by sa mohol dať zachvátiť búrnemu prúdu. V tie časy, keď ho
         Kollár vídaval v Jene (tam mal úrad inšpektora nad vedeckými a umeleckými ústavmi), starého
         majstra, bolo dávno po živšej perióde, do ktorej ho vtrhol nepokojný, zimnične činný
         Schiller. Po smrti Schillera (9. máj, r. 1805) utiahol sa Goethe do svojho neprístupného
         klasického hradu. Márne by bolo myslieť, že ho tým samým zabudli a necítili jeho vplyv.
         Pravda, denný interes, ba i literárny vkus i akútne potreby dňa išli svojím prúdom pomimo
         jeho weimarského domu. Verejnú literárnu mienku silne pohýbal románom „Wahlverwandschaften“
    <sup>
     [
     <a class="footnote" href="#ftn.d56e501" name="d56e501">
      27
     </a>
     ]
    </sup>
    (r. 1809). To bol posledný aktuálny jeho čin, ktorý zasiahol do dňa. Potom už
         pracuje na troch dielach, ktoré vcelku boli chladné pre pálčivosť okamihu: dokončieva druhý
         diel „Fausta“, píše svoju autobiografiu a zaoberá sa pseudovedeckými dielami („Farbenlehre“
    <sup>
     [
     <a class="footnote" href="#ftn.d56e507" name="d56e507">
      28
     </a>
     ]
    </sup>
    atď.). Rokom pred príchodom Kollára (r. 1816) utratí ženu (Christianu
         Vulpiusovú) a zaoberá sa umelecko-historickými štúdiami. No pritom nevyschol zdroj poézie:
         on básni a rozmnožuje svoj „Westöstlicher Diwan“,
    <sup>
     [
     <a class="footnote" href="#ftn.d56e513" name="d56e513">
      29
     </a>
     ]
    </sup>
    ktorý počal r. 1814. Trebárs už nestojí v popredí zimnične činnej literárnej
         armády, on je vždy jej štábnym generálom. Naňho počúvajú ako na orákulum, trebárs vedia, že
         nejde s mladými Germáncami, menovite v nenávisti Francúzov. K novému národnému patriotizmu
         nemeckému nenávisť Francúzov bola nevyhnutná. Goethe nemohol cítiť nenávisť k národu,
         ktorého synovia ho už čo chlapca vo Frankfurte v rodičovskom dome zaujali, nemohol
         nenávidieť Napoleona, ktorý po rozhovore s Goethem v Erfurte riekol: „Voila un homme!“
    <sup>
     [
     <a class="footnote" href="#ftn.d56e519" name="d56e519">
      30
     </a>
     ]
    </sup>
    t. j. konečne som našiel medzi Nemcami veľkého človeka. Ani len potom, keď
         Nemci zmohli sa na svoj takzvaný „Freiheitskrieg“,
    <sup>
     [
     <a class="footnote" href="#ftn.d56e525" name="d56e525">
      31
     </a>
     ]
    </sup>
    Goethe nevedel sa pripojiť k tomuto národnému pohybu, ba syna Augusta nedal za
         dobrovoľníka, vzdor jeho iskrennej žiadosti.
   </p>
   <p>
    No akú postavu mali šťastie v ňom vidieť mladé oči oduševnelého Slováka. Čo všetko
         skrývalo sa za touto exelenciou, inšpirujúcou bibliotéku ženevskej univerzity! Aká suma
         ohromná duchovných pokladov, aký snem nesmrteľných typov! Či to neodvážilo horúci
         patriotizmus mladých nadšencov, za ktorými nebolo nič okrem oduševnenia a ultragermánskych,
         Goethem neodobrovaných krajností?
   </p>
   <p>
    Goethe stál v ten čas zase osamelo, nádherný živý pomník periklesovských časov
         weimarských. Neprístupný živým dojmom, hľadal nové formy a nové zvuky poézie. Orient
         doviedol ho pomaly i k bližším národom: on obzerá sa po slavianskych témach; juhoslavianska
         epika ho mocne zaujme a ponúkne k pobásneniu, prekladá z češtiny, hľadá národné piesne.
         Jasne a vnímavo hľadí na literatúru, prijíma všetko, ale ďaleký je sám vnoriť sa v nový
         prúd. Bojovná politika v literatúre je mu nie po chuti. On nehrmí na nové úkazy, ale ich
         tichou rukou odmieta. A čo už stojí všetko za ním! Aký dojem pocítil vnímavý, štúdiami
         presilený Kollár, keď videl tvárou v tvár tvorcu „Fausta,“ šesťdesiatosemročného muža,
         krásneho ako Zeusa, obloženého zôkol-vôkol ustálenou, nemeniacou sa slávou a svetovým
         vehlasom. Čo i literatúra zabočila na iné cesty, hľadala témy v mlhavom veku romantiky,
         strašidiel, zle rozumeného pseudochristianizmu, Goethe bol centrom všetkých vysokých snáh a
         jeho weimarský dom cieľom neustálych pútí.
   </p>
   <p>
    A dojem Goetheho, ako umeleckej osoby, s jeho jasnosťou a objektívnosťou vidíme u
         Kollára dosť zreteľne v mnohých znelkách, klasicky tichých, formálne bezúhonných, ale
         nadovšetko v jeho „Predspeve“ k „Slávy dcére“, ktorý s obsahom novovekých nacionálnych
         prúdov je formálne goetheánsky vydržaný, pravdivý, vyšlý nie z reflektujúceho ducha, ale
         priamo z intuície. Tu Ján Kollár je veľkým básnikom, ďaleko prekonavší predchodcov svojich
         a nedosiahnutý ani jedným jediným následníkom. Povedzme si pravdu, v tento slávnostný deň,
         ktoráže báseň česko-slovenskej literatúry dá sa postaviť na jednu úroveň s touto
         tichomohutnou básňou, tečúcou ako ohromná rieka majestátnym nezastaviteľným tokom?
         Mramorová čistota a pevnota jeho myšlienok, celistvosť nálady a citu, miernený oheň vysokým
         umením, vysoko profétický tón, to všetko premohlo nezrovnalosti formy distichov a nútenosť
         jazyka, ktorý nerád dáva sa pod jarmo starolatinského veršovania.
    <sup>
     [
     <a class="footnote" href="#ftn.d56e537" name="d56e537">
      32
     </a>
     ]
    </sup>
    Tak asi osedlal i Goethe nepokorný, tvrdopyský nemecký jazyk v „Rímskych
         elégiách“, až dostal lahodu Propertiovho melodického veršovania.
   </p>
   <p>
    Goethe povzbudzoval mladého Kollára k literárnej činnosti, čo mohlo mať dosť hlboký
         dojem: no nad toto všetko tajnou mlunnou silou velikých duchov žilo v ňom bezprostredné
         dotknutie sa olympickej sféry tohto velikána v duchovnej ríši všetkých národov, tvorcu
         nesmrteľných typov: Fausta, Gretchen a Mefistofela. Tak prenáša sa iskra génia od národa k
         národu vzdor hrmotným bojom a rozdeľujúcej plemennej nenávisti.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e392" name="ftn.d56e392">
        15
       </a>
       ]
      </sup>
      „Národnie noviny“ 1893, č. 89
     </p>
     <p>
      Napísané z príležitosti stého výročia narodenín Kollárových.
     </p>
    </div>
    <div class="footnote">
     <p>
      <sup>
       [
       <a class="para" href="#d56e408" name="ftn.d56e408">
        16
       </a>
       ]
      </sup>
      <span class="emphasis">
       <em>
        „Závistná Teutonie, sauseda Slávy“
       </em>
      </span>
      — z predspevu „Slávy
               dcery“; Teutonia vo význame Germánia
     </p>
    </div>
    <div class="footnote">
     <p>
      <sup>
       [
       <a class="para" href="#d56e416" name="ftn.d56e416">
        17
       </a>
       ]
      </sup>
      <span class="emphasis">
       <em>
        toho pohybu duchovného, ktorý zavládol v Nemecku od rokov 1812 —
                  1820
       </em>
      </span>
      — v protinapoleonských vojnách (Befrejungskriege) vzrastal nemecký
               nacionalizmus
     </p>
    </div>
    <div class="footnote">
     <p>
      <sup>
       [
       <a class="para" href="#d56e424" name="ftn.d56e424">
        18
       </a>
       ]
      </sup>
      <span class="emphasis">
       <em>
        vo Wartburských slávnostiach
       </em>
      </span>
      — Slávnosti na Wartburgu konali
               sa každoročne na počesť reformátora Martina Luthera. Začiatkom XIX. storočia
               nadobúdali čoraz viac nacionálneho charakteru, ktorý sa výrazne prejavil zvlášť roku
               1817 z príležitosti 300. výročia reformácie, kedy mali tieto slávnosti bojový
               ráz.
     </p>
    </div>
    <div class="footnote">
     <p>
      <sup>
       [
       <a class="para" href="#d56e432" name="ftn.d56e432">
        19
       </a>
       ]
      </sup>
      <span class="emphasis">
       <em>
        novum novissimum
       </em>
      </span>
      — (lat.) nový-najnovší
     </p>
    </div>
    <div class="footnote">
     <p>
      <sup>
       [
       <a class="para" href="#d56e438" name="ftn.d56e438">
        20
       </a>
       ]
      </sup>
      <span class="emphasis">
       <em>
        esprit
       </em>
      </span>
      — (fr.) duch
     </p>
    </div>
    <div class="footnote">
     <p>
      <sup>
       [
       <a class="para" href="#d56e444" name="ftn.d56e444">
        21
       </a>
       ]
      </sup>
      <span class="emphasis">
       <em>
        Knebel
       </em>
      </span>
      — Knebel, Karl Ludwig (1744 — 1834), nemecký
               básnik
     </p>
    </div>
    <div class="footnote">
     <p>
      <sup>
       [
       <a class="para" href="#d56e452" name="ftn.d56e452">
        22
       </a>
       ]
      </sup>
      <span class="emphasis">
       <em>
        národný, ba i ľudový entuziazmus ruského národa r. 1812 rozbúril
                  nemeckého Michla
       </em>
      </span>
      — roku 1812 ruské vojská porazili Napoleóna; nemecký
               Michl — názov pre nemeckého filistra
     </p>
    </div>
    <div class="footnote">
     <p>
      <sup>
       [
       <a class="para" href="#d56e469" name="ftn.d56e469">
        23
       </a>
       ]
      </sup>
      <span class="emphasis">
       <em>
        Vorwärts! fort und immerfort, Russland rief das stolze Wort:
                  Vorwärts!
       </em>
      </span>
      — (nem.) Doslovný preklad: Vpred! ďalej a stále ďalej, Rusko
               volá pyšné slovo: Vpred!
     </p>
    </div>
    <div class="footnote">
     <p>
      <sup>
       [
       <a class="para" href="#d56e479" name="ftn.d56e479">
        24
       </a>
       ]
      </sup>
      <span class="emphasis">
       <em>
        zjavili sa Arndti a Körneri
       </em>
      </span>
      — Arndt, Ernst Moric (1769 —
               1860) a Körner, Karl Teodor (1791 — 1813) sú nemeckí básnici, ktorí pozdvihli svoj
               hlas za slobodu národa.
     </p>
    </div>
    <div class="footnote">
     <p>
      <sup>
       [
       <a class="para" href="#d56e487" name="ftn.d56e487">
        25
       </a>
       ]
      </sup>
      <span class="emphasis">
       <em>
        v „Pamätiach“
       </em>
      </span>
      — kniha „Paměti z mladších let života“ vyšla v
               Prahe roku 1863, po slovensky v Martine roku 1950
     </p>
    </div>
    <div class="footnote">
     <p>
      <sup>
       [
       <a class="para" href="#d56e493" name="ftn.d56e493">
        26
       </a>
       ]
      </sup>
      <span class="emphasis">
       <em>
        a posteriori
       </em>
      </span>
      — (lat.) dodatočne
     </p>
    </div>
    <div class="footnote">
     <p>
      <sup>
       [
       <a class="para" href="#d56e501" name="ftn.d56e501">
        27
       </a>
       ]
      </sup>
      <span class="emphasis">
       <em>
        „Wahlverwandschaften“
       </em>
      </span>
      — (nem.) „Výberové príbuzenstvo“
     </p>
    </div>
    <div class="footnote">
     <p>
      <sup>
       [
       <a class="para" href="#d56e507" name="ftn.d56e507">
        28
       </a>
       ]
      </sup>
      <span class="emphasis">
       <em>
        „Farbenlehre“
       </em>
      </span>
      — (nem.) „Náuka o farbách“
     </p>
    </div>
    <div class="footnote">
     <p>
      <sup>
       [
       <a class="para" href="#d56e513" name="ftn.d56e513">
        29
       </a>
       ]
      </sup>
      <span class="emphasis">
       <em>
        „Westöstlicher Diwan“
       </em>
      </span>
      — (nem.) „Západovýchodný diván“
     </p>
    </div>
    <div class="footnote">
     <p>
      <sup>
       [
       <a class="para" href="#d56e519" name="ftn.d56e519">
        30
       </a>
       ]
      </sup>
      <span class="emphasis">
       <em>
        „Voila un home!“
       </em>
      </span>
      — (fr.) „Ajhľa človek!“
     </p>
    </div>
    <div class="footnote">
     <p>
      <sup>
       [
       <a class="para" href="#d56e525" name="ftn.d56e525">
        31
       </a>
       ]
      </sup>
      <span class="emphasis">
       <em>
        „Freiheitskrieg“
       </em>
      </span>
      — (nem.) „Oslobodzovacia vojna“
     </p>
    </div>
    <div class="footnote">
     <p>
      <sup>
       [
       <a class="para" href="#d56e537" name="ftn.d56e537">
        32
       </a>
       ]
      </sup>
      <span class="emphasis">
       <em>
        Propertiovho melodického veršovania
       </em>
      </span>
      — Propertius Sextius
               (okolo r. 50 pred n. l. — 15 po n. l.), slávny rímsky básnik, ktorého básne vynikajú
               formálnou dokonalosťou a plynulosťou.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e547">
       </a>
       Pavel Jozef Šafárik
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e554" name="d56e554">
      33
     </a>
     ]
    </sup>
   </p>
   <p>
   </p>
   <p>
    (1795 — 1895)
   </p>
   <p>
   </p>
   <p>
    Nesmelo chytá sa ruka pera, keď má písať o mužovi, ktorého podobizeň okrašľuje
         slávnostné číslo „Národných novín“.
    <sup>
     [
     <a class="footnote" href="#ftn.d56e566" name="d56e566">
      34
     </a>
     ]
    </sup>
    Niet síl oddať mu priblížene dôstojnú dlaň. Skromne, s hlbokou úctou blížime sa
         k jeho obrovskej tieni a ľútosť nad našou slabosťou je úprimná. V hlbokom unížení, okrúžení
         „uralskou“ tmou, pozdvihujeme oči k jeho jasnému obličaju. Nech nahradí vrelosť citu našu
         nedostatočnosť, nech i skromnosť naša prispeje k jeho oslave, ako prispieva skromná
         paruťka-laura okrášliť hlavu hérosa.
   </p>
   <p>
    Božou tajnosťou zostáva, ako rodí sa svetlo zo tmy, ako zo suchého kamenia vyprýšti sa
         voda živá, ako od slabých a malých prichádza zárodok sily a veľkosti.
   </p>
   <p>
    Náš slovenský národ od roku 907 po Kristu Pánu klesol na nízky stupeň slabosti a
         bezhistorickosti. Čítame v „Starožitnostiach“ o deji onoho roku: „Ráz ten uhodil do srdce
         Slovanstva. Dřevní obyvatelstvo, co ho smrti neb poroby zbylo, rozutíkalo se do Tater,
         Bulhar, Chorvat a jinam; na zemi pak potem a krví Slovanů vzdělané, duchem sv. Konstantina
         a Methoda osvícené, zarazila uralská surovost mocný svůj trůn.“
   </p>
   <p>
    S bolesťou musíme vyznať: národ náš slovenský behom tisícročia premenil sa na ľud,
         slúžiaci za materiál raz tým, raz oným. Nezachránil osobnosť politicko-národnú, zachránil
         iba jazyk, temné podanie a meno. Ostatné slavianske vetvy, vzdor ťažkým pohromám, boli
         šťastnejšie — alebo zachránili samostatnosť dodnes ako Rusko, alebo mali aspoň dlhé, slávne
         periódy povedomého historického života, konečne niektoré v najnovšom čase pomocou bratských
         rúk ušli cudziemu jarmu. Slováci ani na chvíľu nepodýchali sviežim vzduchom slobody — ba
         ani na nejakých krátkych desať rokov nestali sa účastníkmi nejakého humánneho,
         spravodlivého, trebárs nesvojského režimu. Sami trpní, bezvládni, boli neprestajne
         predmetom útisku, koristenia; každý prišlec, každý dobrodruh, každý systém, každé
         vladárstvo, nielenže nechránili slovenský národ, ale všetkým bolo snahou vykoreniť
         slovenskú národnosť, vyhodiť slovenský jazyk z verejného života. Vražednú snahu chtiac či
         nechtiac podporovali i obe hlavné cirkvi svojím nešťastným latinizátorstvom. I vyšlo, že
         slovenský národ stal sa najslabším, najtemnejším, bezosobným, bezštruktúrnym, krvavo, a čo
         je ešte horšie, duchovne zgniaveným až po tú nízku zem. Obraz tohto národa ešte nie je
         namaľovaný, ešte čaká na umelca s živými farbami a geniálnym rozmachom štetca!
   </p>
   <p>
    No stala sa skutkom božia milosť, tajuplná, veliká, že slovenská tma naša porodila
         svetlo obrovské, suché kamenie naše vydalo vodu živú, pramenitú, zo slabých a malých
         vyklíčil zárodok sily a veľkosti.
   </p>
   <p>
    Z Tatier, z lona ubiedeného ľudu slovenského, zo zákutia tichej, zabudnutej dediny
         Kobeliarova, vyšiel muž, ktorý geniálnou silou ducha pohýbal svetmi, dosiaľ temer
         netknutými. Darmo hľadali by sme jemu rovne silného a mocného u mocných, historicky
         upevnených, bohatých a slobodných. My koríme sa pred veľkými hviezdami slavianskeho neba,
         ktoré pnie sa nad rajskou záhradou Čiech, nad morom rozčlánkovanými vlasťami Juhoslavianov!
         My ďakujeme im bohaté vklady v duchovnú pokladnicu sveta slavianskeho. No Šafárik nosí v
         sebe pečať génia-iniciátora, tvoriteľa nových vecí, mysliteľa, vniknuvšieho do jadra,
         ponímajúceho tak celok, ako jednotlivosti slavianskej kultúry, histórie, slavianskeho
         ducha, jazyka a jeho dávnominulých, minulých i prítomných osudov. Ako každý opravdivý
         genij, Šafárik spojoval s ohromnou učenosťou i slobodný duchovný vzlet poetu-umelca,
         vdychujúceho i do suchej matérie formálnu i vecnú krásu.
    <span class="emphasis">
     <em>
      Duša
     </em>
    </span>
    hovorí a
         plá v jeho dielach, oduševnenie citové okrašľuje prísne rozumové, exaktné vývody, vysoký
         poetický zápal vznáša sa nad jeho tvrdými prácami ako severná žiara nad ľadovými, vysokými
         horami, nehybnými v základoch. A ako vysoká obloha nad celým šíro-šírym okršlekom jeho
         duchovného sveta, rozpína sa vrelá
    <span class="emphasis">
     <em>
      láska
     </em>
    </span>
    k celému Slavianstvu a
    <span class="emphasis">
     <em>
      dobrota
     </em>
    </span>
    srdečná posväcuje skutky jeho. „Přirozená láska,“ píše v
         klasickom úvode k „Slovanským starožitnostiam“, „k milé národnosti naší, náklonnost k
         domácímu dějepisu a mluvozpytu vůbec, vroucí žádost, všestranným vzhloubáním a rozsudným
         vyložením starožitností našich vytrhnouti z nehodného zanedbání původ a zrost národa
         našeho“, primäli ho dať sa do veľkého diela. „Každého zajistě,“ píše ďalej, „z otrlosti a
         surovosti vyzutého a národu svému neodcizeného člověka srdce vře neukojenou tužbou po
         hodnověrné zprávě o milých svých předcích, ale ješte více učeného, provodícího život svůj v
         naukách národnosti jeho blíže se týkajících, totižto v národním dějezpytu a jazykosloví.“
   </p>
   <p>
    Nie studené, chladnorozumové rýpanie, ale vrelá duša, láskou objímajúca celý národ,
         zjavuje sa nám! Nie prepych rozrušujúceho novotára, ale pevné, skromné emanácie ducha
         tvorivého. Nie zloba kritikastera, ale dobrota slavianskeho srdca, nie malicherné ostroty a
         osobné márnivosti, ale nad iné vyvýšený, bohatší um, a širšie i hlbšie pozitívne vedomosti.
   </p>
   <p>
    Nad jeden list, po nemecky písaný Pogodinovi, (Pisma k M. P. Pogodinu. Ot Nila Popova,
         str. 361),
    <sup>
     [
     <a class="footnote" href="#ftn.d56e596" name="d56e596">
      35
     </a>
     ]
    </sup>
    Šafárik napísal latinský citát:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       O felix hominum genus,
Si vestros animos amor,
Quo coelum regitur, regat!
      </span>
     </p>
    </div>
    <sup>
     [
     <a class="footnote" href="#ftn.d56e609" name="d56e609">
      36
     </a>
     ]
    </sup>
   </p>
   <p>
   </p>
   <p>
    A bez tejto lásky niet veľkosti v ľudstve, bez onej duševnej dobroty niet vývinu a
         pokroku a bez nej niet večných diel, majúcich povznášať a rozohrievať dlhý rad pokolení!
         Zloba a rozumové malície rozplynú sa v zabudnutie ako nezdravé puchy dračej jaskyne.
   </p>
   <p>
    Známe je nášmu čitateľstvu krásne svedectvo Pogodinovo, ktorý pred Šafárikom hovel, ako
         pred žiadnym iným smrteľníkom. Tu donášame druhé svedectvo I. I. Sreznevského
    <sup>
     [
     <a class="footnote" href="#ftn.d56e619" name="d56e619">
      37
     </a>
     ]
    </sup>
    z roku 1843: „Kto z čitateľov nezná meno Šafárika, tohto velikána slavianskej
         učenosti; kto z tých, ktorí čítali jeho diela, neváži si ho hlboko, za úžasnú pilnosť, akou
         trpelivo odvšiaď zbieral potrebné dôkazy, za šľachetnú istotu, akou ich podával čitateľom.
         Kto z tých, ktorí mali šťastie vidieť ho osobne, nezamiloval si ho, poznajúc v ňom človeka,
         akých je málo medzi učenými, kto by nepriľnul k nemu dušou, pripomínajúc si, ako on celý
         život boril sa so sudbou, trpel núdzu, chorel dušou i telom a v borbe nepadol, nezradil
         svoje povolanie… ťažko je stať si k nemu jedným radom, nemožno ho nectiť, neučiť sa z jeho
         života a kníh, ako treba chovať sa na literárnom a vedeckom poli. Pripravený od mladi,
         výchovou i túhou priťahovaný k vedám, posvätil im celý život, a ich posvätil Slavianstvu!“
   </p>
   <p>
    Pavel Jozef Šafárik patrí k zriedkavým fenoménom, ktorých zjavenie je totožné s
         pomknutím ku predku tých najvyšších záležitostí a duchovných záujmov človečenstva, k tým
         Koperníkom, Newtonom a Humboldtom; a nás plní radosťou, že slavianske plemeno, že
    <span class="emphasis">
     <em>
      náš slovenský národ
     </em>
    </span>
    môže im bok o bok postaviť svojho muža,
         Slováka-Slaviana. Prostredne či bezprostredne, každý čestný slaviansky pracovník a mysliteľ
         od neho dostal a dostáva hlavné myšlienkové osnovy. My všetci sme jeho duchovné deti, a kto
         nevyznáva jeho slavianske evanjelium, ihneď počína blúdiť, či chytí sa vedy, či politiky,
         či vešia sa na užšiu vlasť, bližší jazyk, na separátnu históriu, na premrštené
         individualizovanie kmeňové. V ňom zjavil sa nám prototyp Slaviana. Že v niečom chybil, že v
         istých oboroch ľudia ďalej zašli a môžu ho korigovať, nič neuberá z jeho veľkosti.
         Viedenský hvezdár Palisa odokryl vyše tucta nových asteroidov,
    <sup>
     [
     <a class="footnote" href="#ftn.d56e630" name="d56e630">
      38
     </a>
     ]
    </sup>
    o ktorých nesnívalo sa Koperníkovi, no zato je Koperník tvorca, velikán,
         iniciátor, genij a Palisa pilný zberateľ kláskov na majetku velikého Slaviana Koperníka. A
         to je rozdiel kolosálny.
   </p>
   <p>
    Šafárik nie hviezdou, ale slnkom zajasal sa nad zatemnelým svetom slavianskym a razom
         pripravil cestu k skutkom, k jednote, k slávnemu, aspoň iste v histórii celého ľudstva
         ťažko vážiť majúcemu konečnému vystúpeniu stomiliónového jednojazykového, jednokrvného
         plemena. V tomto ohľade je jeho meno sveto-historického významu. Nevieme, ako zložia sa
         sudby Slavianstva, ale to vieme, že jeho ideu nezabije ani čas, ani predĺžené nešťastie,
         nedorozumenie, ani svár vlastných a intriga cudzích, ba ani vojenná chumeľ a krvavá borba
         všetkých národov Európy a Ázie.
   </p>
   <p>
    Takého syna porodila slovenská mať pod svahmi slovenských Tatier! Buď požehnaná jej
         pamiatka tichým i búrnym letom eónov!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e554" name="ftn.d56e554">
        33
       </a>
       ]
      </sup>
      „Národnie noviny“ 1895, č. 56.
     </p>
    </div>
    <div class="footnote">
     <p>
      <sup>
       [
       <a class="para" href="#d56e566" name="ftn.d56e566">
        34
       </a>
       ]
      </sup>
      <span class="emphasis">
       <em>
        slávnostné číslo „Národných novín“
       </em>
      </span>
      — číslo, v ktorom je
               Vajanského článok, bolo venované stému výročiu Šafárikových narodenín
     </p>
    </div>
    <div class="footnote">
     <p>
      <sup>
       [
       <a class="para" href="#d56e596" name="ftn.d56e596">
        35
       </a>
       ]
      </sup>
      <span class="emphasis">
       <em>
        (Pisma k M. P. Pogodinu. Ot Nila Popova, str. 361)
       </em>
      </span>
      — (Listy
               Pogodinovi…) Pogodin, Michail Petrovič (1800 — 1875), ruský archeológ a žurnalista,
               ktorý udržiaval priateľské styky s našimi kultúrnymi dejateľmi (Palacký, Hanka,
               Šafárik)
     </p>
    </div>
    <div class="footnote">
     <p>
      <sup>
       [
       <a class="para" href="#d56e609" name="ftn.d56e609">
        36
       </a>
       ]
      </sup>
      (lat.) Doslovný preklad: Ó šťastné pokolenie ľudské, kiež láska, ktorá ovláda
               nebo, vládne i nad vašimi dušami!
     </p>
    </div>
    <div class="footnote">
     <p>
      <sup>
       [
       <a class="para" href="#d56e619" name="ftn.d56e619">
        37
       </a>
       ]
      </sup>
      <span class="emphasis">
       <em>
        I. I. Sreznevského
       </em>
      </span>
      — Sreznevskij, Izmail Ivanovič (1812 —
               1880), popredný ruský slavista, ktorý udržiaval čulé styky s našimi kultúrnymi
               dejateľmi (obzvlášť s Ľudovítom Štúrom).
     </p>
    </div>
    <div class="footnote">
     <p>
      <sup>
       [
       <a class="para" href="#d56e630" name="ftn.d56e630">
        38
       </a>
       ]
      </sup>
      <span class="emphasis">
       <em>
        asteroidov
       </em>
      </span>
      — (gr.) malých obežníc
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e643">
       </a>
       Životopis Jána Hollého
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e650" name="d56e650">
      39
     </a>
     ]
    </sup>
   </p>
   <p>
   </p>
   <p>
    Ján Hollý narodil sa dňa 24. marca 1785 na Búroch, v Búrskom Sv. Mikuláši, v stolici
         prešporskej, v okrese malackom. Jeho otec menoval sa Vavrinec Hollý, matka Alžbeta rodená
         Blečáková. Dedinský jeho učiteľ menoval sa Juro Černý — z jeho školy prešiel do Skalice do
         druhej normálky,
    <sup>
     [
     <a class="footnote" href="#ftn.d56e658" name="d56e658">
      40
     </a>
     ]
    </sup>
    kde pod učiteľom Jánošim dokončil i druhú a tretiu gymnaziálnu triedu a tým
         dosiahol to najvyššie, čo v Skalici dosiahnuť mohol. Do štvrtej triedy musel do Prešporku;
         jeho učiteľom v nej bol Gábor, v piatej Pollinger, v šiestej Bučanský, v tie časy slávený
         latinský veršovník.
   </p>
   <p>
    Jeho bystrosť a pilnosť spozorovaná bola — pri akej príležitosti, nevedno — biskupským
         vikárom Viltom, ktorý ho prijal do seminára arcibiskupstva ostrihomského už r. 1802 a do
         Trnavy študovať poslal filozofiu a teológiu. Jeho profesori filozofie boli: Becelt, Lang a
         Halás; teológie: Korbélyi, Jordánsky, Pristavský, Adamkovič a literát Juro Palkovič, známy
         prekladateľ Písem svätých a veľkodušný nakladateľ slovenských kníh, medzi nimi i kníh Jána
         Hollého.
   </p>
   <p>
    Hollý už počas svojich štúdií oddal sa tuho na veršovníctvo; vtedy preložil Vergíliove
         „Eklógy“ a homérovskú „Batrachomyomachiádu“. Táto posledná nevyšla nikdy tlačou, práve ako
         nevyšli na svetlo ani jeho preklady Horáciových „Satýr“, „Náboženské piesne“ a „Selanky“,
         básnené počas štúdia a v prvých rokoch kaplánstva. Boh zná, kde nachodia sa rukopisy?
   </p>
   <p>
    Na kňazstvo vysvätil ho biskup Raušer dňa 20. augusta roku 1808, vikár Arady udelil mu
         miesto kaplánske v Pobedíme, v nitrianskej stolici, v okrese novomestskom, kde úradoval od
         14. októbra 1808 až do 22. decembra 1811. Tu počal prekladať Vergíliovu „Eneidu“. Následkom
         prechladnutia dostal do nôh hostec, ktorý ho trápil po celý život.
   </p>
   <p>
    Biskup Raušer a vikár Arady poslali ho na to do Hlohovca (Fraštáka), skadiaľ roku 1814
         dňa 13. februára prešiel na faru v Maduniciach pod patronát grófa Jozefa Erdődyho.
   </p>
   <p>
    Skromné, no samostatné postavenie, krása okolia blahodarne účinkovali na jeho poéziu.
         Letným časom básnieval v blízkom háji,
    <span class="emphasis">
     <em>
      Mlíčom
     </em>
    </span>
    zvanom, pod vekovým
         dubom, často ospievaným básnikom, slávnym po šírej zemi slovenskej. No k dubu už neputuje
         noha vzletného študenta alebo ideálneho rodoľuba: pred niekoľkými rokmi udrel doňho hrom a
         tak ho porúchal, že vyhynul. Mlíč vyťatý bol ešte za jeho života.
   </p>
   <p>
    Idyla Mlíča a vekového dubu najvypuklejšie zachovala sa zásluhou Ľudovíta Štúra, ktorý
         bol básnika zastihol pod dubom pri práci a sám nepozorovaný, dlho hľadel na starca,
         zahrúženého v dumách. Entuziastický Štúr často rozprával o tejto scéne so zápalom, a len
         Homéra uznával prototypom nášho slovenského pevca. Konečne zápal Štúrov dá sa vysvetliť. On
         videl milovaného a obdivovaného muža medzi stromami utešeného hája. Slnko sálalo svetlom a
         teplom, objal jas žírne polia madunické, vozduch vibroval krištáľovými vlnami — a tam v
         tuhej tieni, pod košatým dubiskom, pri šume listového mora, pri švehole vtáctva, chladom a
         vôňou obliaty sedel náš vajdelota,
    <sup>
     [
     <a class="footnote" href="#ftn.d56e679" name="d56e679">
      41
     </a>
     ]
    </sup>
    šedivú hlavu pozdvihoval, veľké, jasné oko upriamené do diaľky, do šíriny
         bezkonečnej, v nejž rástli jeho postavy, blýskali zbrane a kúdolil sa bojovný prach nad
         slovenskými vojskami! Akou radosťou zatrepotalo srdce citného Štúra, ktorého každá
         potešiteľná vec rozochvela radosťou temer chorobnou, naopak chýr smutný rozbolestil až k
         smrti. A pre slovenské duše zostane Hollý v tomto položení typickou postavou, v Mlíči pod
         košatým dubom, okrúžený krásami prírody. Čas zametie ostatné stopy jeho pozemského všedného
         života, no obraz básniaceho starca bude večne spojený so spomienkou na veštca slovenského.
   </p>
   <p>
    V Maduniciach, dosť pocvičený vo veršovaní prekladmi, počal Hollý samostatné pôvodné
         práce svoje. Na prvom mieste stojí „Svätopluk“, práca troch rokov (1827 — 1830). Vyšla len
         pozdejšie, a síce r. 1833 nákladom Juraja Palkoviča, kanonika ostrihomského a bývalého jeho
         učiteľa, v Trnave, v tlačiarni Jána Krstiteľa Jelinka. Bolo to prvé jeho rozmerné dielo
         pôvodné a zostalo i najzávažnejšou tvorbou jeho múzy.
   </p>
   <p>
    Dojem „Svätopluka“ na našu vtedajšiu inteligenciu bol mohutný. Nám ťažko si to
         predstaviť. Do Hollého „Svätopluka“ nemala spisba naša diela pôvodnej, samostatnej
         koncepcie. Slovenskí „veršovci“ uspokojili sa veršíkmi, ktoré síce čo do formy boli bližšie
         slovenskému ľudu, no čo do obsahu a zmyslu boli melké, moralizujúce, žiadnej vnútornej sily
         nemajúce hračky. V tie časy i susedná literatúra česká nebola omnoho viac. I tam veršovalo
         sa fádne a písalo široko utľapkanou prózou bez ducha a soli. Nadto jarmo pseudoklasicizmu
         utláčalo každé slobodnejšie hnutie. Ján Kollár vzrušil síce svojimi sonetmi mysle, jeho
         prízvukové trocheje budili cit pre formu, no oduševnenie Kollárom vyzvané bolo z veľkej
         čiastky politicko-národné, jeho pátos abstraktný, dielo jeho pozostávalo z konglomerátu
         blýskavých, vysokopoetických a prozaicko-didaktických miest, celku a jednotnej idey v ňom
         nebolo, Petrarca a Dante mocne zvučali z jeho veľkej básne.
   </p>
   <p>
    Tu povstane razom skromný kňaz; z tichej dedinky, z osamelého hája vyrastie jednotný,
         silný, duchom slobodný epos, z jednej liatiny, harmonický, vysoko umelecký celok. Pravda,
         Hollý, následkom svojho vzdelania, mocne vtiahnutý bol do kruhu starých foriem; on prevzal
         reči našej nepríhodný hexameter, utvoril si slovenskú metrickú prozódiu, ktorá zo
         slovenských, správne prízvukovaných slov narobila netvôr, nútila slovosled skaziť v miere
         až úžasnej. On šiel i ďalej, nielen metriku, ale i celý chod básní Homérových napodobnil.
         No on tešiť sa mohol slovom Goetheovým:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Denn wer wagte mit Göttern den Kampf? und wer mit den Einen?
Doch, Homeride zu sein, auch nur als letzter, ist schön!
      </span>
     </p>
    </div>
    <sup>
     [
     <a class="footnote" href="#ftn.d56e699" name="d56e699">
      42
     </a>
     ]
    </sup>
   </p>
   <p>
   </p>
   <p>
    Forma vnešná a napodobnenie zovnútorných podmienok zostane, pravda, vždy balastom
         Hollého básnického tvorenia, ony, žiaľ, sú veľkou haťou ku všeobecnému rozšíreniu,
         znárodneniu, k organickému stroveniu jeho veľkolepých diel. Kto ich skanduje, kazí reč a
         slovenský prízvuk, kto ich bez skandovania poníma, vidí pred sebou poetickú prózu so zlým
         slovosledom. No pozrime cez túto formu do jadra: i ukáže sa nám duch slovenský vo svojej
         čistote a originálnosti, ukáže sa nám básnik širokých rozmachov, horúceho citu, fantázie
         samorastlej a bujnej, syn svojho ľudu, prorok lepších duchov, miláčik múzy a tlmočník čisto
         národných, špeciálne slovenských túžob a nádejí. Len veliká, geniálna hlava mohla vzdor
         forme, cudzej a jazyku nášmu neprístojnej, takou samostatnou silou zobraziť a stelesniť
         naše slovenské ideály.
   </p>
   <p>
    „Svätopluk“ je literárne epochálnym, posiaľ neprevýšeným, a keď prizrieme sa dokonale,
         jediným opravdu epickým dielom u veškerého západného Slovanstva. Epika v tak kolosálnych
         rozmeroch nenašla u nás svojho vajdelotu okrem neho; pravda, i vek náš a bežný vkus nepraje
         široko epickým tvorbám. Dnešný vkus ľubuje si v epizódach markantnejších, stručnejších
         opisoch, on nemá času plávať dlhými vlnami epickej šíriny.
   </p>
   <p>
    No v „Svätoplukovi“ razom videli Slováci samých seba, a nie čo raba, ale čo národ,
         rozhodujúci nad osudmi svojimi. Svätopluk, stalo sa menom drahým pre našu stranu, menom,
         búriacim zlosť u vrahov a potrimiskárov odrodilých. Od tisíc liet prvý raz zaznelo meno
         Slovák čestne, silne a povedome. A čo je znakom veľkej poetickej sily, toto znenie nebolo
         smiešnym, prepiatym, vzdor všetkej súčasnej pohane a potlačenosti. Skvelý ináč Chalupka,
         chcejúc nám podať heroickú epopeju v svojom „Mor ho!“, v súdnom čitateľovi budí dobrodušný,
         tomášovský úsmev. Všetky krásy, dikcie, vzlet reči, brilantné prevedenie neutlmia v nás
         pocit, ktorý nám šušká o nepravde vnútornej týchto scén, ničím skutočným neodôvodnených.
         Podobný pocit nikdy nezavláda nami pri čítaní „Svätopluka,“ ačpráve i Hollý veľmi dôveruje
         slovenskej bojovnosti.
   </p>
   <p>
    Jednotlivosti vo „Svätoplukovi“ vyšinuli sa na vysoký stupeň, ony porovnať sa môžu s
         najlepšími miestami najlepších epikov. Spustenie sa Černoboga z pekiel na svet, jeho
         priezor nad čertmi — naozaj, Dante redivivus.
    <sup>
     [
     <a class="footnote" href="#ftn.d56e713" name="d56e713">
      43
     </a>
     ]
    </sup>
    Smelo tvrdíme, že iba pseudoklasická forma je príčinou, že národ náš mnohé
         miesta „Svätopluka“ nespieva, ako spievajú italskí gondolieri kancóny svojich poetov.
   </p>
   <p>
    Po dokončenom „Svätoplukovi“ oddýchol si básnik pri svojich „Selankách“, ktoré, čo do
         poetickej ceny, stoja na rovnom stupni so „Svätoplukom“. „Selanky“ tieto, ačkoľvek ani pri
         nich neopustil pseudoklasickú formu, niesli ho až do samej blízkej blízkosti nášho ľudu,
         ktorý poznal znamenite. Tu už nemusel tak napínať fantáziu: sama príroda ležala pred jeho
         umným okom a podávala mu materiál, ktorý jeho básnický duch spracoval, ušľachtil a
         zaokrúhlil. „Selanky“ tieto ničím nerovnajú sa sladkastým neprirodzeným selankám
         francúzskych a nemeckých poetov staršej doby, kde pastieri vystupujú v hodvábnych
         pančuchách a strieborných sponkách, pasáčky majú šatôčky z drahej látky, náušnice zlaté a
         topánočky safiánové. Nie, Hollý, zdravý dušou a umný hlavou, realistom ukázal sa v
         „Selankách“. Nič tak nesvedčí o jeho pôvodnosti a vysokom poetickom nadaní ako tieto
         „Selanky“. Spolu i láska jeho k ľudu žiari svojimi najteplejšími lúčmi. I reč jeho je
         ohybnejšia, mnohostrannejšia. Žiaden budúci lexikograf slovenský nemôže na boku nechať
         Hollého „Selanky“, on musí z nich čerpať. K rozvoju slovenského jazyka viac prispel Hollý,
         než všetci teoretici a gramatikári pred ním. On našiel surový materiál, jazyk neohybný,
         literárne chudobný, a už v r. 1834 vidíme Hollého narábať s ním samostatne a všetko
         vyslovovať jasne, úplne a plasticky.
   </p>
   <p>
    Nasledovali ešte dva eposy, „Cyrilo-Metodiáda“ a „Sláv“. Prvý (1833 — 1834) je v
         jednotlivostiach rovný jeho prvému dielu epickému, čo do koncepcie mu, pravda, ustupuje. No
         ešte viac než samé básne prichodí nám obdivovať predmluvu k prvému a doslov k druhému.
         Životopis slavianskych apoštolov, Cyrila a Metoda, odokrýva nám Hollého v novej podobe; on
         je prvým Slovákom, čo odhaľuje pred súčasnými rodákmi históriu týchto osvetiteľov, on prvý
         podáva súbornú prácu o bájosloví predkov našich. Jestli chceme pravdivo oceniť tieto práce,
         musíme pomyslieť, že Hollému nekynulo svetlo univerzít, ani nemal prístupu k prameňom
         biblioték, ani neobcoval so slavistickými učencami, tak riedkymi v tie časy. A predsa čo do
         mytológie dnes nestojíme ani o piaď ďalej, než stál Ján Hollý. Jeho vysvetlivky k
         „Cyrilo-Metodiáde“ sú dôkazom jeho velikých i hlbokých známostí a akuratesy znania.
         Hľadajte, či nájdete podstatnú mýlku! A predsa rozširujú sa ony po širokých poliach
         histórie, geografie, cirkevnej histórie, archeológie atď. Nikdy nie mi je Hollý viac
         ľúbeným, vysokým a podiv vzbudzujúcim, ako keď preberám sa v týchto jeho vysvetlivkách a
         predmluvách. Naozaj, svetlo v tmách, iskry ducha v mŕtvote, prúd vody živej na púšti. Také
         niečo nachádza sa iba u božích vyvolencov. Vôbec éra Hollého vyznamenávala sa prísnou
         prácou: to, čo jej chýbalo vzhľadom na krásu, čistotu a správnosť jazyka, nahradila
         solídnosťou a objemom diel. V nej povstali tri monumentálne pomníky slovenského ducha,
         obetavosti a pilnosti: preklad Písem svätých Juraja Palkoviča, „Slovník“ Bernolákov a
         „Spisy“ Jána Hollého. Od tých čias neuzrelo svetlo sveta slovenské dielo, rovné oným čo do
         objemu a dôležitosti vedeckej a literárnej.
   </p>
   <p>
    Vzhľadom na poznámky, predmluvy, ba i jeden predspev (k „Cyrilo-Metodiáde“) k Hollého
         básňam nutno nám poznamenať, že Viktorin velikú chybu urobil, vynechajúc ich z posledného vydania.
    <sup>
     [
     <a class="footnote" href="#ftn.d56e726" name="d56e726">
      44
     </a>
     ]
    </sup>
    Bez nich ťažko je urobiť si o Hollom celistvenný, verný obraz.
   </p>
   <p>
    „Sláv“ povstal r. 1836, je posledným z jeho veľkých samostatných prác. Badať niečo
         unavenú ruku a reminiscencie na „Svätopluka“. Použitie málo svedectiev, ktoré jestvujú o
         náboženstve pohanských predkov našich, je majstrovské; vo všetkých troch eposoch musíme
         žasnúť nad znalosťou krajov slovenských; Hollý neukrivdil žiaden kút nášho Slovenska, všade
         zná rieky i vrchy, všade je doma, a tak nosia tieto básne zovnútorne pečať čistého
         Slovenstva. Z ďalších jeho diel spomenúť nutno výtečné „Žalospevy“ (1837 — 1838), desať
         básní veľazdarilých. „Ódy“ (1839) majú v sebe nejednu poetickú perlu, a ako lyrika otvárajú
         nám subjektivitu básnika. Veľmi citné je, keď skromný básnik zahorí po sláve básnickej v
         „Óde na Mlíč“:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Kéž by len v toľkej mohli skveť sa, v toľkej
Nad druhé predčiť spevy kráse: koľkou
Sám ty skvíš, koľkou nad iné sa všecky
                          Háje vynášaš!
      </span>
     </p>
    </div>
   </p>
   <p>
   </p>
   <p>
    I naplnilo sa uňho, že každý básnik nadchnutý je šľachetnou ambíciou slávy a pochvaly.
   </p>
   <p>
    A dôvera v seba a svoje diela zračí sa v „Óde na Rišiaka“, vôbec iste jednej z
         najvýtečnejších:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Nad to v rozkošném zmyslené pre piesne
Mlíči slavívať sa budem, zakáď len
Postojí Balkán, i zakáď slovenský
                          Nezhyne národ!
      </span>
     </p>
    </div>
   </p>
   <p>
   </p>
   <p>
    Bližšie vhĺbenie sa do ducha poetovho nedopraje mi dnešný priestor slávnostného čísla,
    <sup>
     [
     <a class="footnote" href="#ftn.d56e759" name="d56e759">
      45
     </a>
     ]
    </sup>
    považujem to za dlh, urobiť to raz na inom mieste, viac priestrannom.
   </p>
   <p>
    Ďalšie priebehy jeho života sú známe, môžem len letmo prejsť cez ne. Sotva stačil básnik
         dokonať svoj katolícky spevník
    <sup>
     [
     <a class="footnote" href="#ftn.d56e767" name="d56e767">
      46
     </a>
     ]
    </sup>
    (metrický) zastihlo ho nešťastie: hostecom skľúčený, ohrozený bol požiarom, len
         s biedou vyniesli starca z horiaceho staviska. Na to nasledovala jeho deficiencia:
    <sup>
     [
     <a class="footnote" href="#ftn.d56e773" name="d56e773">
      47
     </a>
     ]
    </sup>
    on odobral sa toho roku dňa 1. júla na Dobrú Vodu k svojmu priateľovi farárovi
         Lackovičovi. Lámka zosilila sa, oči ochabli, no on predsa ešte dokončil druhý svoj
         „Spevník“, už rýmovaný. Ajhľa, veľký duch jeho cez pseudoklasickú kôru vycítil, kde väzela
         pravda a krása formy! Pri konci života našiel chodník pravý, no slabá už bola noha jeho k
         voľným prechádzkam po jarej nive!
   </p>
   <p>
    Lôžko pútalo ho k sebe vždy častejšie, počiatkom roku 1849 uľahol, aby viacej nevstal.
         Zdielajúc osud majstra svojho Homéra (Hollý oslepol celkom na jeseň r. 1847), temný
         telesne, on čo vždy jasnotu ľúbil i rozširoval, dňa 14. apríla toho roku, v deň
         debrecínskej proklamácie o detronizovaní Habsburgov, zomrel tíško v šesťdesiatom štvrtom
         roku svojho života, plného utrpenia, práce, námahy, bôľov a predsa požehnaného, svätého.
   </p>
   <p>
    Málo slávy dostalo sa mu za života. Najkrajšie ospieval ho dr. Jozef M. Hurban v treťom
         ročníku „Nitry“.
    <sup>
     [
     <a class="footnote" href="#ftn.d56e783" name="d56e783">
      48
     </a>
     ]
    </sup>
    Báseň je veľmi známa a obsahuje v sebe celú sumu života a pôsobenia velikého
         človeka slovenského. I pri jeho smrti nezatriasol sa tatranský život. V surmách dňa
         nevidno, ticho skonal veľký básnik, sotva že mal na pohrebe niekoľko bližších známych.
   </p>
   <p>
    Najdokonalejšie vydanie spisov Hollého je od Spolku milovníkov reči a literatúry
         slovenskej. V štyroch zväzkoch v Budíne. Nenie viac k dostaniu. Vyšlo 1842. roku; v ňom
         chýba iba „Katolícky spevník“ rýmovaný. Vydanie 1375 strán velikej osmorky, obsahuje do
         50.000 veršových riadkov.
   </p>
   <p>
    Až po smrti ozvali sa dôkazy lásky a uznania — ako to voždy býva. Slováci zobrali sa a
         postavili spevcovi svojmu krásny pomník, jediný na našich stranách, ku ktorému prispelo
         umenie sochárske. Slovenský sochár Ladislav Dunajský navrhol i previedol jeho poprsie,
         ktoré okrašľuje vkusnú pyramídu nad hrobom Hollého na Dobrej Vode. Odkrytý bol dňa 11. mája
         1854 u prítomnosti mnohých výtečných mužov slovenských.
   </p>
   <p>
    My ctíme v Hollom jedného z najväčších prvobuditeľov a učiteľov národa, a keď i poézia
         jeho v suchých ramenách školského pseudoklasicizmu nemohla vyšinúť sa na výšku tú, ku
         ktorej mohol dospieť základom svojho talentu, predsa prospel spisbe našej ako žiaden z jeho
         súčasných dejateľov. Večná mu pamäť!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e650" name="ftn.d56e650">
        39
       </a>
       ]
      </sup>
      „Národnie noviny“ 1885, č. 35
     </p>
    </div>
    <div class="footnote">
     <p>
      <sup>
       [
       <a class="para" href="#d56e658" name="ftn.d56e658">
        40
       </a>
       ]
      </sup>
      <span class="emphasis">
       <em>
        do druhej normálky
       </em>
      </span>
      — normálka, v minulosti vyšší stupeň
               národných škôl
     </p>
    </div>
    <div class="footnote">
     <p>
      <sup>
       [
       <a class="para" href="#d56e679" name="ftn.d56e679">
        41
       </a>
       ]
      </sup>
      <span class="emphasis">
       <em>
        vajdelota
       </em>
      </span>
      — vo význame básnik, veštec
     </p>
    </div>
    <div class="footnote">
     <p>
      <sup>
       [
       <a class="para" href="#d56e699" name="ftn.d56e699">
        42
       </a>
       ]
      </sup>
      (nem.) Doslovný preklad: Veď kto sa odvážil bojovať s bohmi? a kto s Jediným? Lež
               byť homérovcom, čo aj len posledným, je krásne!
     </p>
    </div>
    <div class="footnote">
     <p>
      <sup>
       [
       <a class="para" href="#d56e713" name="ftn.d56e713">
        43
       </a>
       ]
      </sup>
      <span class="emphasis">
       <em>
        redivivus
       </em>
      </span>
      — (lat.) znovuoživený
     </p>
    </div>
    <div class="footnote">
     <p>
      <sup>
       [
       <a class="para" href="#d56e726" name="ftn.d56e726">
        44
       </a>
       ]
      </sup>
      <span class="emphasis">
       <em>
        Viktorin velikú chybu urobil, vynechajúc ich z posledného
                  vydania
       </em>
      </span>
      — ide o Viktorinovo vydanie Hollého „Spisov básnických“, ktoré
               vyšli v Pešti roku 1863
     </p>
    </div>
    <div class="footnote">
     <p>
      <sup>
       [
       <a class="para" href="#d56e759" name="ftn.d56e759">
        45
       </a>
       ]
      </sup>
      <span class="emphasis">
       <em>
        priestor slávnostného čísla
       </em>
      </span>
      — číslo „Národných novín“, v
               ktorom je Vajanského článok, bolo venované stému výročiu Hollého narodenín
     </p>
    </div>
    <div class="footnote">
     <p>
      <sup>
       [
       <a class="para" href="#d56e767" name="ftn.d56e767">
        46
       </a>
       ]
      </sup>
      <span class="emphasis">
       <em>
        Sotva stačil básnik dokonať svoj katolícky spevník
       </em>
      </span>
      —
               „Katolickí Spevňík“ vyšiel v Budíne roku 1842, teda tesne pred jeho chorobou, ktorá
               ho vyradila z verejného účinkovania.
     </p>
    </div>
    <div class="footnote">
     <p>
      <sup>
       [
       <a class="para" href="#d56e773" name="ftn.d56e773">
        47
       </a>
       ]
      </sup>
      <span class="emphasis">
       <em>
        deficiencia
       </em>
      </span>
      — (lat.) neschopnosť vykonávať kňazský
               úrad
     </p>
    </div>
    <div class="footnote">
     <p>
      <sup>
       [
       <a class="para" href="#d56e783" name="ftn.d56e783">
        48
       </a>
       ]
      </sup>
      <span class="emphasis">
       <em>
        Najkrajšie ospieval ho dr. Jozef M. Hurban v treťom ročníku
                  „Nitry“
       </em>
      </span>
      — názov básne je: „Velebnjemu a Slávnemu Pánovi Hollému“, str.
               5 — 8.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e797">
       </a>
       Ján Hollý
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e804" name="d56e804">
      49
     </a>
     ]
    </sup>
   </p>
   <p>
   </p>
   <p>
    Po prvé jasne vyjavený cit, najurčitejší výraz tohto nového ruchu, nachádzame u Jána
         Hollého. Nechceme brať zásluhu iným pred ním cítiacim srdciam a pred ním mysliacim hlavám,
         či by ony boli v reformačných, či protireformačných táboroch, no ja by som ich vradil do
         inej kategórie. Hollý vymyká sa jedným i druhým; on síce opieral sa o ich práce, ale v
         histórii myšlienky bol prvým, už báječne rozvitým mužom. Pravda, on bol poeta. Ale to sú tí
         praví proroci, to sú vždy iniciátori nových dejov. Jeho spisy nečíta terajšie pokolenie,
         ale, nevediac samo, z neho žije, a nebyť jeho, cele ináč by žilo duchovne. Lebo tie prvé
         pramene rieky sú vždy v úkryte hôr a predsa sú ony počiatkom rieky. Darmo banovať, že
         Hollého „Selanky“ nespieva náš pastier, ako kancóny Torquata Tassa
    <sup>
     [
     <a class="footnote" href="#ftn.d56e814" name="d56e814">
      50
     </a>
     ]
    </sup>
    otrhaný gondolier. To patrí inam. Torquato Tasso nebol iniciátor, ale produkt
         už hotovej kultúry, jej výkvet. Hollý bol nie výkvet kultúrnej doby, ale syn bezgramotného,
         spiaceho, samého seba neznajúceho, primitívneho ľudu, on bol pramienkom, z ktorého mala
         povstať rieka kultúry a národného života. On neopustil úzky, najbližší kraj svoj, ani len
         Slovensko neznal názorne celé, nikdy oko jeho telesné nevidelo „ohromné sto Lebov, sto
         osadlích v Klíně majíce Tatri Dolín“, nevidel, „ako sa prudké Hronu Bistrini liščá!“ ale
         Mlíč a Madunice, Búr a Dobrá Voda boli mu kvapkou, v ktorej zrkadlilo sa slnko nielen
         Slovenska, ale i Slavianstva. Slovákom bol i v tomto ohľade. Sám zo seba rastúc, stal sa
         celkom. A tu je to, čo sme povedali, že hádam je príčinou slovenskej bezosobnosti navonok,
         Hollým prelomené. On prvý povedome počal v sebe i v dielach
    <span class="emphasis">
     <em>
      umelecky znázorňovať
            Slovákov
     </em>
    </span>
    , slovenský byt, slovenskú národnosť, slovenskú históriu i slovenský
         ľud, i slovenskú fantáziu. Čo premeškali veky, on schytil. To nie čin politika, nie
         diplomata, ani nie poetu a filozofa: to je intuícia; on tak narástol z milosti božej.
   </p>
   <p>
    Nejdeme tu rozberať jeho diela čo básnika, ačkoľvek bol veľkým, čistým básnickým géniom,
         ale uvážiť ako prvého, pravého Slováka, ako takého i Slaviana. Jeho „Pohľad na Slovákov“
         objíma všetky žijúce i vyhynulé vetvy slavianske a ich sídla. Óda „Na Slovenský národ“ je
         ešte silnejšia. Keď už vyplakal sa nad hrobmi zahynulých Slovákov (on tak menuje všetkých
         Slavianov), spieva: „Než všeckích ani zlá Nemcov a ohnivú žúrících Vsteklotú jak Tigri
         Mongolov, ukrutních ani Turkov zbroj nevládala vihlaviť! Nezmohlí trvajú ešče Slováci a
         udatní Čechové, ešče Moravcov a hojních mnoztva Polákov rodné obracajú polá. Dovčil
         neznované v Obraňe Zástupi Chorvátov, zmužilí povčil i Dalmati, aj Bosňáci i Serbi z
         wolgárskú (bulharskú) vzdorujú Silú. Ohromné po celích troch Zemi Okruhoch veľkú kvitne
         mocú Rusko, a berlové rozlehlému na Šírku dává Polsvetu rozkazi. O moj roztomilí Národe
         Slávi, ďál rozmáhaj sa porád, a vždi pribívaním jak zdárné Lipi Zrostem, dávnejšú vinahraď
         Ztratu.“
   </p>
   <p>
    Kde sa to nabralo u búrskeho rodáka, tá šírina, tá hrdosť, tá pevnota v časoch, kde na
         každej vežičke zvonili Slovákom? A ešte viac dokazuje scéna so Sreznevským.
    <sup>
     [
     <a class="footnote" href="#ftn.d56e827" name="d56e827">
      51
     </a>
     ]
    </sup>
    („Slovenské pohľady“, ročník XIV, z roku 1894, strana 116 — 118.) Bez sĺz
         neprečíta ju žiaden citnejší Slovák. Ona doplňuje veľmi postavu Hollého v tom zmysle, ako
         ho chápeme. Najčírejší Slovák padá do ramien neznámemu ruskému bratovi — jedine citom
         svojho Slovenstva. Tým citom vidí Hollý najväčšiu biedu národa svojho, odrodilstvo. „Iďte
         mi tehdi z Očí, kde sa kalné Vodstvo zebírá, kde Škrekláci kričá a Wrani Kráki vedú; noste
         Ľuďom na Znak preohavné Úskoka Méno, noste ritú v Čelách Odrodilosti Pečať.“ A slovenský
         ľud! Jemu venoval najdrahšie skvosty poézie svojej v „Selankách“ už vtedy, keď ľud bol iba
         predmetom zdierania, roboty a dežmy. To znamenalo už naozaj do umeleckých foriem vkladať
         národ svoj, stavať mu dom, nie už z dreva a hliny, ale z kamenia a železa duchovného.
         Jestli potomná škola prešporská,
    <sup>
     [
     <a class="footnote" href="#ftn.d56e833" name="d56e833">
      52
     </a>
     ]
    </sup>
    a čo s ňou súviselo, bola mnohostrannejšia, modernejšia, hybkejšia, no k idei
         Slovenstva nemala čo v podstate pridávať. Z týchto a ešte mnohých iných príčin datujeme od
         Hollého, ako spisovateľa i ako osoby, počiatok slovenskej duchovnej renesancie. Bár by
         mladé naše pokolenie neľakalo sa antikizovaných foriem a privinulo Hollého k hrudi. Nech ho
         nemýli, že Hollý neutvoril priamo školu; so školami to všelijako býva: mnohé sú len
         historikmi literárnymi vynájdené, aby ich metodika svietila sa pravidelnosťou. Škola
         Hollého je veľká, keď i nie literárna. My sme všetci jeho duchovné dietky. Bez jeho
         smelého, osamelého pokusu vložiť národný slovenský byt do umenia, neboli by sme mali
         velikého prešporského pohybu, ani nebolo by možné bývalo zatriasť masami roku 1848 a 1849,
         aspoň tak, ako sa stalo. Nedarmo pod dubom Mlíča dlievala nielen ľahko podkasaná Umka
         „Selaniek“, ale i obrnená Pallas Athéna. Hollý naučil hľadieť na národ i ako na teleso
         všenárodné, i ako na časť veľkého plemena, i konečne na jeho indivíduá, jeho ľud, jeho
         kraj. Národ náš nevypracoval sám v sebe povedomú národnosť, ani ju nezdedil tak, ako dedíme
         po rodičoch formu tela, sluch, zrak, ale iba ju konzervoval v jej materiáloch. Hollý prvý s
         veľkým talentom vyriekol slovo čarodejné: ty si, tak sa voláš, z takého si plemena, takú
         máš minulosť a budúcnosť. Lenže to neurobil didakticky, ale
    <span class="emphasis">
     <em>
      umelecky
     </em>
    </span>
    ,
         preto pred ním kráčajúci didaktici stoja osamelo len čo naše drahé pomníky, Hollý prešiel v
         národ a žije v ňom. On nás požehnáva ešte z dobrovodského hrobu.
   </p>
   <p>
    *
   </p>
   <p>
    Hollý bol sám, a jeden muž vo vojne neráta čo vojín, generál ducha bez vojska nemôže
         vplývať na rozhodnutie. V Prešporku počali robiť stádne. Tam už neboli tiché, od sveta
         odtrhnuté Madunice, ale živé centrum vtedajšieho duchovného i politického ruchu. Nie po
         farách, nie do kapitúl, nie po diasporách,
    <sup>
     [
     <a class="footnote" href="#ftn.d56e846" name="d56e846">
      53
     </a>
     ]
    </sup>
    blízkych Hollému, ale do kruhu slovenskej mládeže prešporskej najživšie vniklo
         Hollého učenie o národe ako o predmete umenia. Príprava ovšem bola tam cele iná,
         racionalisticko-filozofická. Človek by si myslel, že títo racionalisti, voľnoduchovia a
         filozofi, ešte k tomu temer do nohy luteránski, budú tvoriť istú opozíciu ducha Jura
         Palkoviča, Rudnayho, Palugyayho, Obermayera, Bernoláka, Bajzu a konečne i Hollého. Ale nie,
         naopak. Prešporská škola síce nepridala sa k jazykovej obnove fándlyovsko-bernolákovskej,
         držala sa formálne česko-slovenčiny, takže vtedy povstala tá mienka, že slovenčina je
         jazykom katolíkov, česko-slovenčina evanjelikov, ale ona prejala hádam najdokonalejšie
         duchovné dedičstvo Hollého. Nadto išla do života. Nepovstali síce také foliantové vydania,
         akými honosí sa Bernolák, Palkovič, ale jej spoločenské, literárne a kultúrno-národné
         prejavy išli už do živého národného tela. Neutvorila ani tieň Hollého „Svätopluka“,
         „Cyrilo-Metodiády“ a „Sláva“, ale rozpŕchla sa po dedinách a mestečkách, vysielala
         cestovateľov, jedným slovom, z kabinetu vyšla na námestie.
   </p>
   <p>
    Preto Hollého básnenie nevyvolalo žiadnej temer opozície u nepriateľov, literatúra
         bernolákovská mala odberateľov všade, i dosť vysoko. Tichý Belanský, biskup
         banskobystrický, bez najmenšieho protivenstva smel byť jej patrónom. Celý rad zemanov
         taktiež. Tu nebolo ešte žiadnej politiky, lebo nebolo života.
   </p>
   <p>
    Škola prešporská, na čele majúc dokončeného študenta Štúra, pozostávajúca temer výlučne
         zo študentov, razom narazila na tvrdú opozíciu mocných. Jedna biedna katedra reči
         slovenskej na prešporskom lýceu stala sa predmetom štátnej akcie. Nevinná táto katedra
         povstala roku 1803 s učiteľstvom Jura Palkoviča a bola bezplatná, neobligátna, až roku 1825
         preddunajský dištrikt zložil 300-zlatovú, píšem tristozlatovú fundáciu na túto katedru. Za
         týždenné dve hodiny dostával Palkovič ročne 38 zl., píšem celých tridsaťosem zlatých. Táto
         mizéria predsa postačila, aby vychovala Fraňa Palackého a Jána Kollára, ktorí so Šafárikom,
         nie síce lyceálnym žiakom, ale náhodou tam zdržujúcim sa vychovávateľom, stali sa
         trojhviezdim na nebi celého Slavianstva. To bol už „hazaárulás“,
    <sup>
     [
     <a class="footnote" href="#ftn.d56e856" name="d56e856">
      54
     </a>
     ]
    </sup>
    tvrdí milenárny historiograf prešporského lýcea, nejaký Markusovszky Sámuel,
         lyceálny profesor. Ale to ešte nebolo to pravé. Až Ľudovít Štúr stal sa suplentom starého
         Palkoviča r. 1835 a poézie madunické dostávali telo a krv v peknoduchom Ústave, postrašil
         nízkočelých luteránskych „svätých“ strach pred panslavizmom, a rýpali tak dlho, až
         zlopovestný Bajcsy odstránil Štúra od katedry na počiatku roku 1843 — 1844.
    <sup>
     [
     <a class="footnote" href="#ftn.d56e862" name="d56e862">
      55
     </a>
     ]
    </sup>
    No za sedem-osem rokov geniálny Štúr so svojimi málo mladšími žiakmi urobil
         div, vzdor luteránskemu, vlastne ateisticko-nevereckému zúreniu svetákov, zaujímajúcich
         cirkevné hodnosti. Predpokladáme bližšie deje a osoby za známe. Škola prešporská zblížila
         sa už s národom bez frázy. Jej učenie, ačkoľvek ťažšie pochopiteľné pre masy, malo skoro
         svoje orgány v „Slovenských národných novinách“, v „Orle tatranskom“, „Slovenských
         pohľadoch“, „Nitrách“ a iných almanachoch a vydaniach. Tón bol iný, ale kontinuita
         nepretržená. Príklad Hollého, bernolákovskou školou nenasledovaný, našiel si tu učeníkov.
         Sládkovič za ním a Kollárom razom skočil do národného umenia svojou „Marínou“ a ešte viac
         neskôr „Detvanom“. Hate klasických foriem boli prelomené, všetko blížilo sa k ľudu — a ľud
         to počal chápať. Na miesto bohatých mecénov zastal si on, čo i nie tak blýskavo. A keď už
         prišli surmy, bol čiastočne pripravený na svoj prvý historický krok povstaním proti
         terorizmu kossuthovskému. So školou prešporskou a povstaním prešiel národ náš zo spánku
         etnografického k národnej osobnosti. Všetko, čo dnes máme, zarodilo sa v týchto dvoch
         evolúciách slovenského ducha a činu. Veľmi zle robia tí, ktorí hľadia zvysoka na tieto
         pohyby preto, že nemali veľkých rozmerov a veľkých rezultátov. Rozmery a rezultáty nie vždy
         označujú vnútornú hodnotu dejov. Pre nás tieto deje majú význam vzkriesenia z mŕtvych, a
         ich dosah ešte nevyzrel ani v naše dni. Z konglomerátu masy stal sa a vykryštalizoval sa
         národ. Odvtedy zapierať ho znamená zapierať fakt.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e804" name="ftn.d56e804">
        49
       </a>
       ]
      </sup>
      „Národnie noviny“ 1897, č. 263 — 264, z cyklu „Nálady a výhľady“ III a IV.
     </p>
     <p>
      Titul článku dala redakcia.
     </p>
    </div>
    <div class="footnote">
     <p>
      <sup>
       [
       <a class="para" href="#d56e814" name="ftn.d56e814">
        50
       </a>
       ]
      </sup>
      <span class="emphasis">
       <em>
        Torquato Tasso
       </em>
      </span>
      — (1544 — 1595) taliansky renesančný básnik,
               známy eposom „Oslobodený Jeruzalem“. Jeho básne vynikajú melodičnosťou.
     </p>
    </div>
    <div class="footnote">
     <p>
      <sup>
       [
       <a class="para" href="#d56e827" name="ftn.d56e827">
        51
       </a>
       ]
      </sup>
      <span class="emphasis">
       <em>
        scéna so Sreznevským
       </em>
      </span>
      — Sreznevskij na svojej návšteve na
               Slovensku roku 1842 vyhľadal i Hollého.
     </p>
    </div>
    <div class="footnote">
     <p>
      <sup>
       [
       <a class="para" href="#d56e833" name="ftn.d56e833">
        52
       </a>
       ]
      </sup>
      <span class="emphasis">
       <em>
        potomná škola prešporská
       </em>
      </span>
      — štúrovci
     </p>
    </div>
    <div class="footnote">
     <p>
      <sup>
       [
       <a class="para" href="#d56e846" name="ftn.d56e846">
        53
       </a>
       ]
      </sup>
      <span class="emphasis">
       <em>
        po diasporách
       </em>
      </span>
      — diaspora, odlúčená jednotka od svojej
               matkocirkvi
     </p>
    </div>
    <div class="footnote">
     <p>
      <sup>
       [
       <a class="para" href="#d56e856" name="ftn.d56e856">
        54
       </a>
       ]
      </sup>
      <span class="emphasis">
       <em>
        „hazaárulás“
       </em>
      </span>
      — (maď.) vlastizrada
     </p>
    </div>
    <div class="footnote">
     <p>
      <sup>
       [
       <a class="para" href="#d56e862" name="ftn.d56e862">
        55
       </a>
       ]
      </sup>
      <span class="emphasis">
       <em>
        zlopovestný Bajcsy odstránil Štúra od katedry na počiatku roku 1843 —
                  1844
       </em>
      </span>
      — Bajcsy, i keď bol jedným z iniciátorov pri Štúrovom zosadení z
               bratislavského lýcea, rozhodujúce slovo mal mestský konvent.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e871">
       </a>
       Básne Jána Hollého
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e878" name="d56e878">
      56
     </a>
     ]
    </sup>
   </p>
   <p>
   </p>
   <p>
    S pietou a velikou duševnou radosťou — ó, zriedkavá minúta v týchto hrozných časoch —
         otvárame svieži zväzok slovenského literárneho vydania. Razom miznú malichernosti,
         chvastúnstva, špinavosti a podlosti komisného života a sviatok otvára naširoko bránu:
         poďte, vojdite, potešte sa, upevnite sa vo viere, skvitnite nádejami ako jabloň na jar!
         Nezúfajte! Ján Hollý sám v tridsiatych rokoch už volal:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Nuž potupujte mojich si, nenávistníci, rodzencov,
Nezmernú proti nim v srdci pukajte zlobú:
Bár sa budú od nás vždy tupiť, bár vždycky haňávať;
Predsa budú veľké meno to Slávy nosiť.
Predsa budú rozesáhlejší tuto na svete národ
A množšé zasedať končiny, než vy sami.
Predsa budú veselí veselejších vždycky si vácej
Prospevovať pesní, nežli vy tupci sami.
Však pamatajte, že trest okusí kdo krivdu činívá,
Odplatu, kdo spravenú od zlotý krivdu nese.
      </span>
     </p>
    </div>
   </p>
   <p>
   </p>
   <p>
    So sviatočným citom, ako do chrámu, vstupujeme do Mlíča, pod dub madunický. S citom
         zbožným, plným vďaky. Nesieme obeť lásky, kadidlo plné tymianu, roztúženia a duchovnej
         veselosti. Boh nedáva Hollých národu, ktorý nemá jeho zasľúbenia, ktorý je venovaný
         zahynutiu. Proti celej božej ekonómii, vzhľadom na spasenie ľudského pokolenia, bolo by
         dávať mrúcemu pred lámuce sa oko obraz sily, života a duchovného preuspievania. To by bol
         sarkazmus, a sarkazmus nie je dielom Hospodina, ale satana.
   </p>
   <p>
    Blahou ideou a dobrým skutkom je vydanie diel Jána Hollého. Staré vydanie Palkovičovské,
         ako i vydanie Spolku milovníkov reči a literatúry slovenskej stali sa už bibliografickými riedkosťami,
    <sup>
     [
     <a class="footnote" href="#ftn.d56e901" name="d56e901">
      57
     </a>
     ]
    </sup>
    vydanie Viktorinovo skoro taktiež, a má vady, ktoré obťažujú čítať a rozumieť
         básnika. Redakcia tohto najnovšieho vydania vychodí z jedine správnej zásady:
    <span class="emphasis">
     <em>
      jazyk
     </em>
    </span>
    (nárečie)
    <span class="emphasis">
     <em>
      nemeniť
     </em>
    </span>
    , iba hrozný blud
         bernolákovský, prekliatu fonetiku odstrániť, aby jej nebolo nikde a nikdy, kde sádže a
         tlačí sa slovenské slovo. Prerábaním Hollého západoslovenského nárečia na stredné, teraz už
         jedine literárne, znamenalo by okyptenie jeho poézie formálne i vecné
    <span class="emphasis">
     <em>
      bez všetkej
            potreby
     </em>
    </span>
    s kazením histórie. Bez potreby: každý stredný Slovák porozumie
         Hollého, zvlášte pri etymologickom prepísaní a naši západoslovenskí bratia budú mať ešte i
         lokálno-patriotickú pochúťku, ktorú im i stredný Slovák z celého srdca dožičí. A tak
         vydanie, vychádzajúce z jedine pravého stanoviska, s náramnou pilnosťou, akuratesou
         redigované, otvára nám voľný prístup do Hollého širokej poézie. Nič viac si neželáme, len
         aby všetky prekážky, ktoré stavali sa do cesty opravdivému popularizovaniu nášho veľkého
         poetu,
    <span class="emphasis">
     <em>
      nestáli
     </em>
    </span>
    už viacej. Prekážky skutočné sú odstránené, zdanlivé má
         odstrániť slovenská kritika a literárnohistorická literatúra.
   </p>
   <p>
    Obecným miestom stalo sa, pozastavovať sa pri forme Hollého básní.
    <sup>
     [
     <a class="footnote" href="#ftn.d56e921" name="d56e921">
      58
     </a>
     ]
    </sup>
    Toto obecné miesto je falošné; čo sa týka básnického obsahu a esencie, Hollý je
         svoj a náš; forma rýmovaná a prízvučná bola by i nám milšia, ale nie tak sa hľadí na
         veľkého spisovateľa. My musíme formu premáhať a sladké zrno požívať. Bez cvičenia ani
         šlabikáru neporozumieš. Začítať sa treba, hodne pilne začítať, a takzvaná pseudoklasická
         forma nebude robiť ťažkosti. A veď treba i odpúšťať veku. Napoleon bol Napoleon a nevozil
         sa na automobile.
   </p>
   <p>
    Ostatne o „pseudoklasicizme“ hovoriť pri Hollom nie je správne. Zato, že básnil v
         hexametroch, distichoch a Horáciových grécko-latinských veršoch, zato, že ako muž klasicky
         vzdelaný nemohol sa vyhnúť reminiscenciám homérovským v epike, nepatrí mu v nijakom ohľade
         slovíčko „pseudo“, lebo „pseudo“ je faloš, lož, klam, a Hollého život, duch, básnenie i
         myslenie je až posvätná pravda, jeho poézia má na sebe pečať až geniálnej originálnosti,
         slovenskosti a samostatnej tvorivosti. Jestli je u Hollého zastúpený klasicizmus, vtedy je
         to veroklasicizmus a nie pseudoklasicizmus. A za Homéra nemá sa nikto hanbiť na šírom svete
         pod bielym slnkom. Taká ohromná, na celé človečenstvo od pólu do pólu, od meridiánu do
         meridiánu hovoriaca emanácia ducha ľudského, ako je Homér, nevlíva len na duchovne temných
         či už bez viny, či s vinou, ale len jedine na temných a vydedených z dŕžavia ducha a
         poetickej veľkosti. Sám Goethe hovorí o Homérovi:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Denn wer wagte mit Göttern den Kampf? und wer mit dem Einen?
Doch Homeride zu sein, auch nur als letzter, ist schön!
      </span>
     </p>
    </div>
   </p>
   <p>
   </p>
   <p>
    Ale čo nás po planom teoretizovaní a škatuľkovaní, triedení a melihubovaní suchých duší
         — naše najvyššie želanie, aby naše peknoduché obecenstvo premohlo hexametrovské,
         pentametrovské ťažkosti, s časomernou prozódiou spojené prehadzovanie slov a neobvyklý
         slovosled, niektoré latinizmy a grécizmy — veď sú to len škrupiny orecha, ktoré ľahko
         prelusknúc, nájdeme sladké zrno opravdivej našskej, slovenskej poézie, nájdeme bohatú myseľ
         a skvelú fantáziu veľkého poetu. Nech nás neodstraší prvé čítanie, čítajme viac ráz. Potom
         iste náš Hollý, ako je veľkým v literatúre, v jej histórii, bude i taký populárny a každému
         vzdelancovi blízky.
   </p>
   <p>
    „Selanky“, ktorými počína sa prvý zväzok básní Jána Hollého, uvádzajú nás do
         idealizovaného sveta pastierov, ich idylického života, neviazaného na miestnosť a skutočné
         pomery slovenských ovčiarov, bačov, valachov a honelníkov. Jestli tak možno povedať, sú to
         abstrahovaní pastieri, deti fantázie i vzhľadom na mená. Ale dve veci sú pritom reálne a
         významné: ich slovenskosť vnútorná a ich umelecká forma. „Selanky“ sú ako majstrovsky
         vyrezávané ploché reliéfy, aké vídame na starogréckych sarkofágoch. Dláto umelcovo
         vykresalo scénu dopodrobna, tu tanec, tam girlandu amoretov,
    <sup>
     [
     <a class="footnote" href="#ftn.d56e943" name="d56e943">
      59
     </a>
     ]
    </sup>
    tam zase vinobranie, boj bohov — tu máš, dívaj sa, ľubuj sa na samom obraze,
         bližšej histórie nepotrebuješ. Pozorujte, ako každá selanka je sama v sebe celok, aká je
         zaokrúhlená a aká plastická.
   </p>
   <p>
    „Slavín“ volá sa prvá. Borimír príde k Hájislavovi a obdivuje jeho ovce:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Z baranov jak všecko je veľké!
… Jak drobné ligotá sa po krásnych rúno jahnencoch!
      </span>
     </p>
    </div>
   </p>
   <p>
   </p>
   <p>
    To preto, odvetí Hájislav, lebo ma učil múdry Slavín s ovcami zachádzať. A teraz sa
         Hájislav rozhovorí o Slavínovi, ktorý bol chýrny pasák a spevák:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Keď po lúkach spíval, štebotať hneď prestali ptáci,
stáda zabudli sa pásť a hnutýma načúvali ušma!
      </span>
     </p>
    </div>
   </p>
   <p>
   </p>
   <p>
    Nie je to plastický obraz? Nevyslovuje on krásu Slavínovho spevu… stádo zabudne sa pásť!
         Vy zrejme vidíte, makáte, ako dvíhajú sa hlavy oviec, ako hnú napred uši, aby počuli
         pieseň…
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Tak spíva; metaný odráža rovnina ohlas
Za krovatými dokáď nezapádá hajami slnko.
      </span>
     </p>
    </div>
   </p>
   <p>
   </p>
   <p>
    Večerná krajina, spev a jeho echo, metané od roviny. A či nezabúdaš na Slavína, pýta sa
         Hájislava Borimír, keď si sa toľko naučil od neho? Či „si ve speve naňho pamatný“? Odveta:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Jak bych naňho mohel nepamatné otvoriť ustá,
Keď jeho vác milujem, než rannú kvítko rosičku,
Vác než kozka lupeň, vác než hrdlička lesíček…
Skór na dríne žalud, na duboch skór drínky porostú,
Skór vrana jak slávik, slávik bude jak vrana spívať,
Než jeho povďačná moja prestane fajfara sláviť.
      </span>
     </p>
    </div>
   </p>
   <p>
   </p>
   <p>
    Druhá selanka, „Jaroslav“, je hymnou na krásu prírody s mottom: „Jak spanilé a ve svej
         dokonálé všecko je kráse.“ Skvostný je opis plnej jari, skvostný obraz nehybnej prírody —
         no básnik do nej vkladá i život, pohyb, rozjarenie:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Tam rohaté blúďá po trávných volky močároch,
Junčeky strečky vedú, a sytým z jatelinky teličkám
Rozširujú sa vymenka, div až pre mléko nepuknú.
       <span class="emphasis">
        <em>
         Hrozne mumlú bulové a do lútej pótky sa drážá
        </em>
       </span>
       —
      </span>
     </p>
    </div>
   </p>
   <p>
   </p>
   <p>
    Konečne k obrazu prídu i ľudia, ako koruna prírodnej krásy a zakončenie živého života:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Jak sa kolem švární veselá pastýri, a ze všech
strán radovánky držá: na hlasnú píščalu jedných
Časť píská, časť do chraplavej duje ustami trúby,
Časť zas iných dechu poslušné mulitanky nadýmá.
… pastýrky…
… v kratochvílných sa bavíce pospolu ihrách
Pesne si vyspevujú.
      </span>
     </p>
    </div>
   </p>
   <p>
   </p>
   <p>
    Tretia selanka je trúchlospev nad smrťou Hlasislava:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Včíl Bíla Horo žel, že vysoký včil trúchli Kriváne,
Plačte radem pnúce sa do hvezdnej oblohy Tatry!
lebo umrel Hlasislav, pasák a spevec, lebo:
Bár jaro sa sblíži, spívať bár ptáctvo započne,
Predsa nerozvážú sa mu už vác k píščali usta!
      </span>
     </p>
    </div>
   </p>
   <p>
   </p>
   <p>
    Prichádzam k piatej selanke: „Vodný muž“, ktorou už rozšíril poeta mocné krídla. Tu už
         máme jeden z reliéfov, jemným dlátom rytý, tu už máme poetu z božej milosti.
   </p>
   <p>
    Sotva sa zdvihol mesiac a svojou žiarou
    <span class="emphasis">
     <em>
      „rozriedil svetla oblohy“
     </em>
    </span>
    (aký prekrásny, plastický výraz: pred východom mesiaca boli hviezdy
    <span class="emphasis">
     <em>
      nahusto
     </em>
    </span>
    , no svetlo mesiaca ich
    <span class="emphasis">
     <em>
      rozriedilo
     </em>
    </span>
    , t.
         j. menšie hviezdy zmizli a len čo väčšie vzdorujú unášajúcej moci luny); zvieratká spali,
         lístie stromov sa nehýbalo, iba prepelička vo sne pískla — tu lezie Vodný muž z Váhu na
         suchý breh. Z očú si vytiera vodu a sadá pod jelšu na trávnik. Žaluje sa, že po celý deň
         nemohol dolapiť človeka. Počujú ho zelenovlasé Rusalky, kníšúce sa po skrívených vŕbach.
         Hup! z vŕb. Zakrádajú sa k nemu „na tichých prstoch od chrbta“, aby im neskočil do vody.
         Chmatnú Vodníka, viažu mu zelenú dlhú šticu o kôl, vbitý do zeme. On snaží sa vymôcť, ale
         „na piesku toľko vlády nemá, ako vo vode“. No Rusalky mu nechcú zle, len ho prosia o
         pieseň, „hladiac mu biele fúzy“. Sľubujú mu pomáhať ľudí topiť. Rusalky ho rozviažu. Vodník
         spieva. Na spev jeho prestanú vtáci i zvieratá driemať a Rusalky nemohli sa udržať od
         tanca.
   </p>
   <p>
    Vodník spieva, aké pusté boli brehy Váhu — prišiel Sláv a Váh, otcovia národa so svojimi
         rodinami. Spieva, kto prvý viazal jedliny na plť, a pustil sa s ňou do rieky, koho on z
         pltníkov do zhubnej vody pohrúžil… Potom zvestuje, ako sa podivil, keď zazrel na brehu
         modlu Perúna a obete jemu prinášané: „Socha až od veľkej kýchala vóne.“ Spieva ako videl
         Svantovíta skákať na žrebcovi proti nepriateľovi národa… Aké slávnosti vystrájali Slováci
         Svantovítovi, prišlí z ďalekých končín.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Kňaz vlasatý, bíle už fúzy a rúcho mající
Vzal mu dutý z ruky roh, vínom za lonejška nalétý
A z neho prítomným o budúcej úrode veštil.
      </span>
     </p>
    </div>
   </p>
   <p>
   </p>
   <p>
    Naozaj, tu v ústach Vodníka ožije stará báj, ona je vtiahnutá do prítomnosti. Ďalej
         spieva o Stribogovi a jeho vetroch, o Valesovi, ako pastierov učí „sedmihlasé z tršťá
         píšťalky robívať“, o gajdách Janíkových, ktoré samy od seba gajdovali z bidla, na ktorom
         boli zavesené. Premnoho starodávnych ešte pridal povestí, a na konci opisuje, ako sprostred
         Váhu klokočom vyviera horúca voda… V tom ale už vykukne spoza vrchov zora:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       … v tom hneď zachopí sa a smekne do Váhu;
I kde tuhý dal skok, pohnuté krútilo sa vodstvo.
      </span>
     </p>
    </div>
   </p>
   <p>
   </p>
   <p>
    Pozrite, pozrite; najvyššia plastika slovesného výrazu… Zorí sa… čas duchov sa míňa…
         Vodník
    <span class="emphasis">
     <em>
      smekne
     </em>
    </span>
    (v západnom nárečí toľko ako rýchlo sa hodiť, rýchlo
         skočiť) do Váhu; no poeta nezabudne, ako sa voda zvírila za ponoreným Vodným mužom: „I kde
         tuhý dal skok, pohnuté sa krútilo vodstvo!“ A ty, sluchateľu, predstav si tváre
         zelenovlasých Rusaliek, ktoré napnute počúvali staré zvesti Vodníka — a razom útekom jeho
         prekvapené, rozpŕchnu sa po húšťavách považských.
   </p>
   <p>
    Básnik podal nám klasický obraz, ako kameu v ónyxe rezanú, a pri tom vzbudil
         rozpomienky, dotkol sa národného citu, osvietil podania zašlých vekov.
   </p>
   <p>
    Poludnie. Slnko sype z neba ohnivé „pobresky“. Chvalislav nájde Pomíla a Bazáka (oboch
         „ohromnej sily“) stáť pri bukoch — okolo nich sýte poludňuje stádo. Pomíl a Bazák chystajú
         sa pasovať, Chvalislav má byť sudcom. Ale ako sa chytili, zbehnú sa pastieri, straníci
         Pomíla i Bazáka, aby boli tiež svedkami pasáckej borby.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Borci vrchné poskladajú rúcha —
… a v prostred širokého na boj vystúpili písku.
      </span>
     </p>
    </div>
   </p>
   <p>
   </p>
   <p>
    Príde opis pasov: silný, no nie brutálny boj, borba zručných mladých tiel.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Zhurta pravýma lavé a lavýma pravé si ramenma
Aj páže, aj plecá obsáhnú a na vókol obejmú.
      </span>
     </p>
    </div>
   </p>
   <p>
   </p>
   <p>
    Ruky sa im navzájom v uzol spoja, až sa ich chrbty nakrívia a počne sa tuhý, krútivý
         tanec. Až úskokom Pomíla oba padnú na zem. Najprv Bazák dostane sa navrch.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       V tom pastýri kolem, čo mu práli, zapléskali dlaňma.
      </span>
     </p>
    </div>
   </p>
   <p>
   </p>
   <p>
    No zase sa vzchopia, točia sa okolo, až Bazák „hore nad seba vrhne Pomíla“ a hodí do
         žltého piesku.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       V tom pastýri kolem, čo mu práli, zatléskali dlaňma.
      </span>
     </p>
    </div>
   </p>
   <p>
   </p>
   <p>
    Tak tedy oba dostali rovnú chválu. Príde do tretice:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Po trikrát zatočí tu jeden si druhého povetrím;
Po trikrát každý nohy povstane vždycky na rovné!
      </span>
     </p>
    </div>
   </p>
   <p>
   </p>
   <p>
    Až konečne Bazák, tuho rozpálený, stisne Pomíla, a nadvihnúc ho, veľkou silou ho tresne:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       … až všecky na zem zapraščaly kosti
A zvókol ďalekými sa zem rozléhala zvukmi…
      </span>
     </p>
    </div>
   </p>
   <p>
   </p>
   <p>
    a Bazák ostal víťazom
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Neb napotom pasovať sa s ním odnechcelo všeckým.
      </span>
     </p>
    </div>
   </p>
   <p>
   </p>
   <p>
    Je toto šiesta selanka, pomenovaná „Pasy“, a dáva dokonalý dôkaz plastiky poetovej.
         Temer by sa z básne mohli učiť mladí atléti pasovať.
   </p>
   <p>
    No pastieri Hollého mali i pre nežnejšie city srdcia otvorené. Dôkazom toho je siedma
         selanka „Kráska“. Slavko márne sa uchádza o Krásku. A ako jej pekne dvorí: belšia je nad
    <span class="emphasis">
     <em>
      kvietko hložia
     </em>
    </span>
    — tvrdšia nad kremeň a predsa je on najlepší spevák!
         Štyrikrát zvíťazil spevom, len Kráska nechce prísť počuť jeho gajdovanie, fujaru a
         fajfarku. A také jej miesto uchystal:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Príhodné k sedeňú…
Tam se tvými tiché sa budú vetríčky zahrávať
Vláskami a spanilé váním ochladzovať ústa!
      </span>
     </p>
    </div>
   </p>
   <p>
   </p>
   <p>
    Tam budú kvietky ti vôňu dýchať, tam ju bude častovať žinčicou, oštiepkami…
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Tam ti krkošky na jar, zakávaď hromy ešte nežúrá,
Tam ti budem rumené, ako tvé sú líca jahodky
Na hladkých z lipovej skládávať kóry misečkách!
      </span>
     </p>
    </div>
   </p>
   <p>
   </p>
   <p>
    Potom jej sľubuje hrdličky krotké, ktoré odletia a zase priletia, i srnku a mladé
         medvieďa, ktoré jej bude tančiť.
   </p>
   <p>
    Ale márne! Jeho spev ju nepohne, lebo ona neľúbi pole, ale mesto! Ani vtáčkovi nedovolí
         spievať poľné piesne, ale ich učí iným. A predsa i sám Chásoň ľúbil pastierske piesne i
         sama Lada prichádzala k pastierom „a jejich poslúchala húdby“.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Len sama pastýrské ty neráčíš pesne počúvať,
Vačšá než Chásoň, vačšá než matka je Láda.
Tehdy hluchým tu musím len spívať u jaskyne hájom;
Mými hluché sa budú však ozývať pesňami háje.
      </span>
     </p>
    </div>
   </p>
   <p>
   </p>
   <p>
    A tak sklamaná láska, hrdosť nedostupnej krásavice, ktorá „všade svú sladkej narobí plno
         vóne nožičkú“, bude zase len prameňom spevu a horkých žalôb, piesňami zvečnených.
   </p>
   <p>
    Ešte na vyššom stupni poetickej krásy, jednoduchosti a harmónie nachádza sa selanka
         „Lubko“. Tu už nie pasy telesné, ale pasy duchovné predvádza pred oči naše poeta.
   </p>
   <p>
    Kozlík a Oslav zídu sa na kvietím strakatých lúkach medzi dvoma ohromnými jaseňmi, kde
         čistý ako sklo pramienok tiekol a „mihotaním žblunkoty dával“. Oba mladí „výborní spívať,
         výborní pískať obadva“. Oslav vyvoláva Kozlíka na spevný súboj. Oslav dáva do stávky
         škopca.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Pozri, jak už veľké rohy má! jak veľmi je tučný,
Jak vysokým zrostem skoro už dvoročáka premáha!
      </span>
     </p>
    </div>
   </p>
   <p>
   </p>
   <p>
    Kozlík prijíma smelo vyzvanie a dáva do stávky (po Hollom „do sadky“) dvojnásobnú
         píšťalu:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Od vrchu je z jedného celá kusa, od spodu ze dvoch.
Pod piskormi na nej vyrezan je na bréžku sedíci
Rozkošný pacholík, a na hlasnú lutnu pohráva.
Ovce kolem sa tlčú, ze skal Vily ušma sa k húdbe
Nadstavujú, a Veles k nim blíž od húšča zakrádá.
      </span>
     </p>
    </div>
   </p>
   <p>
   </p>
   <p>
    Ajhľa, zase plastika! Takúto krásne vyrezávanú píšťalu tedy vsadí smelý Kozlík — tedy
         omnoho viac než Oslav — lebo Kozlík sa akosi nebojí o výhru, hovoriac:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Bár mnoho bys’ pojedol zeťatých na svadbe kohútov;
predsa ma nezvladáš, čo si rozduješ ústa a hrdlo!
      </span>
     </p>
    </div>
   </p>
   <p>
   </p>
   <p>
    Zavolajú za sudcu starého Lubka:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Pod krom Lubko sedí a prut na košíky si chystá,
… zavolajme ho semka.
      </span>
     </p>
    </div>
   </p>
   <p>
   </p>
   <p>
    Zahvizdli na Lubka, prišiel a riekne:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Zaspívajte jeden po druhém; Kozlíku, ty začni,
Počne Oslav za tebú, a jeden pískajte druhému.
      </span>
     </p>
    </div>
   </p>
   <p>
   </p>
   <p>
    Aký pekný, kamarátsky súboj: spev jedného sprevádza druhý pískaním. Hľa, mohli by si
         škodiť, ale nie, im ide o spev a jeho krásu.
   </p>
   <p>
    I počne sa súboj. Každý zaspieva po štyri slohy: ony tvoria strofy a antistrofy, ihrajú
         v pekných kontrastoch:
   </p>
   <p>
    Kozlík volá na pomoc Chásoňa, Oslav Rusalky.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Kozlík:
Mílo je, keď jasné ze šerých hor slnko vychádzá
A všelikú spícej odekrýva prírody krásu,
I hneď všecko sa skví, hneď všecko ze sna prebúdza,
Všecko teší a nové sláviť radovánky začína.

Oslav:
Mílo je, keď jasné za čelom hór slnko zachádzá
Počne mesác svítiť, neb čisté hvezdy sa liščať.
I hneď všecko mlčí, hneď všecko sa do sna ukládá,
K ránu by zas čerstvosť a novú ponabývalo vládu.
      </span>
     </p>
    </div>
   </p>
   <p>
   </p>
   <p>
    No najkrajší kontrast, a spolu naozaj vysoko poetickú harmóniu nájdeme v tejto
         prekrásnej strofe a antistrofe:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Kozlík:
Háje milé ptákom bradatým list brečtana kozkám,
Prúdu vodička rybám, studený pútníkovi chládek,
Dúska rojom včeličiek, rannejšá kvítku rosička
Hroznu tuhá spara slnka;
       <span class="emphasis">
        <em>
         milé pastýrovi devča!
        </em>
       </span>
       Oslav:
Zhubní kanci žitám, vinohradským škorci pahorkom,
Zhubný cap zahradám, lúpežné stádu vlčisko,
Zhubný roztrateným je pazúr jastraba kurencom,
Nastrojenej zveri síť:
       <span class="emphasis">
        <em>
         zhubná pastýrovi láska.
        </em>
       </span>
      </span>
     </p>
    </div>
   </p>
   <p>
   </p>
   <p>
    Museli oba jednako krásne spievať; Lubko vraví im: „omnoho sladšie je počúvať vaše
         spanilé piesne, než lízať plástiny od pannenských včiel“, a preto:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Škopca ty maj, Kozlíku, Oslav tvoju vezme si píščal,
Staňte a roztratené do porádku uveďte si stádo.
      </span>
     </p>
    </div>
   </p>
   <p>
   </p>
   <p>
    A tak sú oba víťazi, oba nepremožení.
   </p>
   <p>
    Jedna z najkrajších selaniek je: „Svadobná pieseň“. Pastier Zamysel berie si devu Voňku
         a okolo nich rojí sa rujný svadobný sprievod. Družba Zorislav a družica Žarkoslava vedú
         spevy, ostatní s nimi spievajú slovenský paian nanovo zosobášených.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Zorislav:
Kdes’ tak roztomilú vyhledal, mládenče, nevestu?

Žarkoslava:
Pri zračitém ju našol na prostred húčša potóčku,
Jak z vody vyšla na breh, vymyté zrovnávala vlásky.
I hneď čím na ňu sám pozrel, sama pozrela naňho:
Lel z kuše pustil šíp a obom ranu zavdal u srdca.
      </span>
     </p>
    </div>
   </p>
   <p>
   </p>
   <p>
    A potom už ide oslava oboch. Žarkoslava chváli nevestu:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Prespanilá si, nevesto, komuž’ ťa ve kráse prirovnať?
Tvé oči peknejšé od očí hrdličky, sivého
Keď na miláčka hledí a vďačnú kýve hlavičkú
Líca milostnejšé rannej od rúže, keď útlé
Ven z puka ňadra vydá a tichú piť začne rosičku.
      </span>
     </p>
    </div>
   </p>
   <p>
   </p>
   <p>
    Nasledujú dobré poželania:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Nech vaše vám ščastné učiní manželstvo to Láda,
A s tuhším než dva zrepené duby svazkem ho spojčí.
Nech čistý vždy sladí ho Polel, dni aby ste po všecky
Len stajnú mali jar, jasné bez pošmury slnko,
A zdarných jak otec, krásných jak matka potomkov.
      </span>
     </p>
    </div>
   </p>
   <p>
   </p>
   <p>
    Je niečo veľmi tklivého v tejto pokojnej, beznáruživej poézii, zlatý vek ľudstva privábi
         Hollého Umka na túto zlobami preplnenú zem. Zlatý vek, v ktorom ľudia spojení bezprostredne
         s prírodou, zdraví, spokojní, vedú svoj nehistorický život ako lastovice, ako ich stáda
         oviec. Samotár Hollý, tak málo videl svet a jeho búrky, že utiekol sa do vlastného vnútra,
         keď ho jeho Umka nabádala bájiť. I málo „romantická“ príroda na slovenskej
         trnavsko-prešporskej nížine nebola v rozpore s jeho tichým, čistým, asketickým,
         bezstarostným životom, až pokým ho neprikvačila choroba a slepota. Máme maličký chýr o jeho
         žití. Mal brata, vari v Orešanoch, tiež farára, ale človeka iného zrna: dobrého hospodára,
         ktorý sa hneval na Jána, ani tušenia nemajúc, v čom je vlastne brat jeho veľkým. „Ale veď
         ten Ján nič nemá,“ hovorieval gazdovlivý brat; „nemá ani ocáska na dvore“, t. j., že
         nechová voly, kone, kravy, že nestará sa o drobné biedy tohto života. Orešiansky brat
         pestoval „ocásky“, ešte i vinohrady po orešianskych vŕškoch, ale zabudol na svoj národ a na
         všehomír duchovný. Ján, nemajúc ani „ocáska“ na širokom dvore madunickej fary, tvoril pre
         svoj národ nesmrteľné diela, ako onen zlatník v Efeze, ktorý kul a rezal na svojich
         plastických dielach, nestarajúc sa, ako Efezom búri sa ľud, ako rúti sa starý antický svet.
         Veď i takí ľudia musia byť, ktorí starajú sa o „ocásky“, role a vinice, a bez nich nebolo
         by Hollého „krásnorunných kŕdľov“, ani by nemohol obdivovať:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Z baranov jak všecko je veľké,
Jak skoro sotva lazá pre pačícé matky škuráky,
Jak drobné ligotá sa po krásnych rúno jahnencoch!
      </span>
     </p>
    </div>
   </p>
   <p>
   </p>
   <p>
    „Selanky“ Hollého, v časoch temných, boli iste milými kahancami pre roztratených ľudí
         slovenských, ukazujúce svojou bezmätežnou tichosťou, že pod rúškom mŕtvoly hýbe sa a
         pulzuje život, ktorý sa raz prederie na slnko, pomocou Krista Spasiteľa, o ktorom spieva
         Hollý:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Zlí duchové…
Naproti sa zbúrá; aj tých rovne premóžeš,
Do škaredých bahníšč a pekelnej mrákoty zrútíš:
Odkáď v brinčících okutí aj s vodcem ohavným
Súc v putách vác na svet a horné svetlo nevyjdú.
Z ukrutnej zajatých moci též im vazňov odejmeš;
       <span class="emphasis">
        <em>
         Peklo samé zaklneš, by dravé neotevrelo tlamsko.
        </em>
       </span>
       Vojny potom nebudú; ani už vác lebky perastej,
Vác ani už kopií a mečov zlých nikdo nepozná,
Stajný vždycky pokoj, stajná svetu vždy pokvitne
Bezpečnosť; a Ty sám kráľovskú berlu majíci,
K najvačšej po všecky budeš veky sláve panovník;
I všeliký za tvej tak štastnej vlády pozemčan
Len stálu veselosť, stále radovánky požívať.
      </span>
     </p>
    </div>
   </p>
   <p>
   </p>
   <p>
    Tak vyznievajú „Selanky“, v tom samom duchu, v akom ich počal a prežil v svojej samote.
         „Selanky“ sú plodom už utíšeného, zrelého ducha, vycibrenej formy, jazyka skvelého,
         bohatého a nadmieru hybkého. Nemá Hollý súčasníka v celej západnej literatúre slavianskej,
         ktorý by sa mu rovnal v dikcii, poetickom vzlete, ľahunkom toku reči a bohatstvom výrazov.
         Ľahko by sme to mohli dokázať citátmi z poézií v rokoch dvadsiatych a tridsiatych, ale tu
         by platilo nomina sunt odiosa.
    <sup>
     [
     <a class="footnote" href="#ftn.d56e1365" name="d56e1365">
      60
     </a>
     ]
    </sup>
    Neradno týkať sa národnej hrdosti, habeant sibi!
    <sup>
     [
     <a class="footnote" href="#ftn.d56e1371" name="d56e1371">
      61
     </a>
     ]
    </sup>
    Však nemožno, žeby sa pravda nepredrala najavo. Dobre osemdesiat rokov je tomu,
         keď Ján Hollý, nemajúc vzoru ani predchodcu, písal vysokou literárnou slovenčinou a odvážil
         sa nielen na selanky, elégie a ódy, ale i na epos v jeho širokom toku, v jeho grandióznych
         rozmeroch. Keby i Hollý nebol postavil bezúhonné, veľké pamätníky slovenskej poézii,
         slovenskému jazyku postavil pomník v časoch temných; z celiny, z neobrobenej, burinou
         zarástlej pôdy urobil žírne pole a prekrásne, ovocím bohaté sady. Pravda, nie pre
         ľahkokrídlu zábavu, nie pre šumichrast zmyselnej radosti zuneli jeho slohy spod duba v háji
         Mlíči, ale bude smrteľným hriechom, jestli darmo zuneli pre duchom odchované potomstvo, pre
         svetlých synov národa, majúci ukazovať mu cestu k sláve a čestnému životu.
   </p>
   <p>
    Svoje elégie („Žalospevy“) básnik uvádza s milým prológom, ako ho múza prinútila spievať
         na smutnej lýre. Sedí v háji Mlíči, rozmýšľa o hrdinských činoch a hľadá k nim hérosa,
         ajhľa, tu vystúpi z dúbravy vážna panna a „chytrým ke mne sa hýbe krokem“. Pekne ju
         opisuje!
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Rucho do pat sešlé mala belšé nežli kropáček,
    Ba mnoho vác belšé nežli je plachta Vily.
Kolko sa mohlo videť, pletený skvel na hlave vínek
    A tvár peknejšia nežli Rusalky bola.
      </span>
     </p>
    </div>
   </p>
   <p>
   </p>
   <p>
    Potešil sa, že mu nesie meno muža — ale ona si sadne a hovorí mu, že už dosť „fučal do
         víťazskej trúby“.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Spívals’ jak hroznú
       <sup>
        [
        <a class="footnote" href="#ftn.d56e1396" name="d56e1396">
         62
        </a>
        ]
       </sup>
       Svatopluk na Karolmana védel
    Vojnu, i jak víťaz sa z jeho vlády vydrel.
      </span>
     </p>
    </div>
   </p>
   <p>
   </p>
   <p>
    I Metoda si oslávil i Sláva, i selanky
    <sup>
     [
     <a class="footnote" href="#ftn.d56e1408" name="d56e1408">
      63
     </a>
     ]
    </sup>
    si milé spieval, ale poneváč máš viac smutných príhod v slovenskom národe než
         veselých, viac biedy než dobra, tedy spievaj už raz i smutnú pieseň.
   </p>
   <p>
    Nuž dobre, ale prosí múzu, aby mu prispela ako doteraz:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Svetlo zapál a šerú mrákotu z mysli vyžeň.
      </span>
     </p>
    </div>
   </p>
   <p>
   </p>
   <p>
    Deva mu to i sľúbi a zmizne v dube, pod ktorým Hollý pracúval. Ale kade išla Umka,
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       … kade bílú kládla nožičku,
Vyšly a najsladšú dýchaly vóňu kvety.
      </span>
     </p>
    </div>
   </p>
   <p>
   </p>
   <p>
    A tak tedy zjavil sa slávny „Plač matky Slávy“, pozoruhodný svojou štruktúrou a
         utešenými refrénmi. Tieto refrény znejú ako hudba. My ich označíme kurzívou:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Krem toho aj vlastný ostrú vyrezávali britvú
   A svoj ve prázdné cpávali usta jazyk,
      </span>
     </p>
    </div>
   </p>
   <p>
   </p>
   <p>
    hovorí o vrahoch slovenských, ktorí bohumilý národ oberajú o materinský jazyk a cudzí mu
         násilne pchajú. No obľahčuje Sláve bolesť myšlienka:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Keď sa svet osvítí a nemravná prestane hlúposť,
    Mému už vác nebudú
       <span class="emphasis">
        <em>
         národu krivdu činiť
        </em>
       </span>
       .
Svet sa už osvítil, nerozumná prestala hlúposť;
    Predsa sa mému krutá
       <span class="emphasis">
        <em>
         národu krivda činí
        </em>
       </span>
       .
      </span>
     </p>
    </div>
   </p>
   <p>
   </p>
   <p>
    Posledné dva verše mohli by sme i dnes napísať na antiku novodobého ergastula národov,
    <sup>
     [
     <a class="footnote" href="#ftn.d56e1467" name="d56e1467">
      64
     </a>
     ]
    </sup>
    v ktorom upia a žíznia za statočným, celé ľudstvo nehyzdiacim životom a uderiť
         nimi pečať diabolskej lži na čelá humanistických švadronierov,
    <sup>
     [
     <a class="footnote" href="#ftn.d56e1473" name="d56e1473">
      65
     </a>
     ]
    </sup>
    ktorí nám vo „vzdelaní“, „kultúre“, „osvete“ ponúkajú panaceu
    <sup>
     [
     <a class="footnote" href="#ftn.d56e1479" name="d56e1479">
      66
     </a>
     ]
    </sup>
    a ako sa bohorúhavo vyslovujú, že vraj „spasenie“ národa. Spasiť národ môže
         jedine Boh Hospodin, na ktorého veríme do posledného dychu. Svet sa osvietil, hovorí Hollý,
         nerozumná prestala hlúposť, ale predsa sa môjmu národu krutá krivda činí. Ako by sme nemali
         nad sebou osvietených tyranov, ba práve
    <span class="emphasis">
     <em>
      len osvietených
     </em>
    </span>
    . Surová premoc
         hlúpych más nám „nevyrezáva ostrou britvou jazyk a necpe do prázdnych úst jazyk cudzí“, ale
         fajní, vycibrení, frajmaurerstvom
    <sup>
     [
     <a class="footnote" href="#ftn.d56e1488" name="d56e1488">
      67
     </a>
     ]
    </sup>
    do najvyšších sfér všesvetovej spoločnosti, medzi kvet Európy uvedení grófi,
         ministri, filozofi, žurnalisti, humanisti! Osveta kasín a parkklubov peštianskych je iste
         skvelá, tam plávajú na površí najvycibrenejšej „kultúry“, „osvety“ vrahovia národov,
         utláčatelia miliónov. V tom ich neskonkurujeme. Ale nám treba charakter, vernosť, chrabrosť
         a čistota myslí i skutkov — a pritom veľký, posvätný fanatizmus za svoj národ, za svoje
         plemeno, za krv otcov, praotcov, bratov i budúcich pokolení.
   </p>
   <p>
    V poslednej selanke „Spasiteľ“ je oslava Jezuliatka a svätej rodiny. To je obraz. Hádam
         iba Correggio
    <sup>
     [
     <a class="footnote" href="#ftn.d56e1496" name="d56e1496">
      68
     </a>
     ]
    </sup>
    na svetoslávnom obraze „Svätá noc“, visiacom v drážďanskej galérii, viac
         oslávil túto presvätú idylu. Pastieri vkročia:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Uzrú Matku milú a Božé pacholátko na sláme
— — — — — — — — — — —
Tys’ ten dávno čekan. Tvé svíťá jasne očička,
Jak na jaseň pozdnú ohnivé dve na obloze hvezdy,
Keď je tichá a nemá ani najmenšého mračenka;
Líčka plné vďakú skvá jako časnú ruža rosičkú,
Perny milé modrajú jako predný breskyne výkvet
Neb jako najskoršé na polétej hrádce jacinty.
Čož to za lúbežná ze slaďunkých vóňa vychádza
Tvých ústek! takovej ani ranná buďto fialka,
Buď strakatý klinček, ba i žádné kvítko, čo teplým
Ven vábí sa jarou z nadutého pupenca, nedýcha.
      </span>
     </p>
    </div>
   </p>
   <p>
   </p>
   <p>
    Krajšej poetickej dikcie nepreukáže slovenská poetická tvorba, je to naozaj poetické „ex voto“
    <sup>
     [
     <a class="footnote" href="#ftn.d56e1514" name="d56e1514">
      69
     </a>
     ]
    </sup>
    narodenému Spasiteľovi. Tu blíži a spája sa božské a ľudské, najvyššie
         mystérium s naivitou pastierov. Ján Hollý nenie didaktický rozprávateľ, nie odblesky
         čítaného podáva, ale je vysoký poeta, a podáva
    <span class="emphasis">
     <em>
      obrazy
     </em>
    </span>
    , to, čo Turgenev
         najviac cenil pri poézii, v čom videl jej úlohu, „obrazmi“ rozprávať, nie myšlienkami a
         opismi, nepodávajúcimi plastického obrazu. A jazyk, krásny, plynný, zvučný jazyk! O ňom
         spieva náš Hviezdoslav:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ó slovenčino! ľúbo-zvučná rieka!
Ty, básniče, si upravil jej chod:
že vľúdne-búrne, vždy tak rytmom steká
a melodicky šumí každý brod;
že tým je nám, čím život pre človeka,
       <span class="emphasis">
        <em>
         ba ceníme ju vyššej nad život:
        </em>
       </span>
       i vznášame hor’ k nebu na ochranu,
kdes’ i ty strážcom: že ju vrazi nedostanú!
      </span>
     </p>
    </div>
   </p>
   <p>
   </p>
   <p>
    Sám Hviezdoslav sa vyvýšil, keď takým živým slovom uznal a znázornil krásu Hollého
         slovenčiny. Ó, bár by stal sa Hollý v tomto ohľade i príkladom, vzorom i otcom detí
         krásnomluvných a krásnospevných. To, čo nám kazia mizerné, germanizmom raziace výtvory,
         mohol by napraviť už sám jediný Hollý! Ale ľudia skôr sú prístupní zlému, pochybnému, než
         jasnej, pôvodnej čistote a kráse.
   </p>
   <p>
    Z elégií dojímavé, umelecky krásne a myšlienkovo bohaté sú dva „Plače Matky Slávy“. Ona
         sedí na mračne, roztiahnutom nad Tatrou a kvíli nad svojimi synmi. Dobrá mať, dala na svet
         dobrých synkov, do kolísky plemena, pod Tatry. Stadiaľ zaujímali kraje a obrobili pluhom
         pustatiny. Došli do Adrie i do Baltu, zaľudnili Labe a pomenovali sa Slávmi. A teraz —
         hroby a hroby — Hollému tu iste bol pred očami Ján Kollár, a jeho predspev k „Slávy dcére“
         našiel ozvenu:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Kdež’ ti, čo nad Sáblú, čo na ďalších Láby pomedzách,
Čo v Braniborsku aneb tam ve Pomorsku žili?
Kde zmužilí Sorbov kmenové, kde Bodríci a Vilci,
I starodávnejších zástupy Vendov iné?
      </span>
     </p>
    </div>
   </p>
   <p>
   </p>
   <p>
    Je to iste kollárovská reminiscencia, alebo či máme pomyslieť si: „magna ingenia conveniunt?“
    <sup>
     [
     <a class="footnote" href="#ftn.d56e1550" name="d56e1550">
      70
     </a>
     ]
    </sup>
    No „Slávy dcéra“ bola už vtedy na bielom svete, prirodzenejšie, keď riadky
         Hollého považujeme za odblesk geniálneho predspevu Kollárovho.
   </p>
   <p>
    Na milé slovanské vetvy prišiel Got, Hun, Avar, Čud a Mongol, a ich dobrota nevedela sa
         vzoprieť nábehom. Viedli pokojný, „prázdny úhony“ život.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Zrábali zem, pri vodách obchodné zdvíhali mestá,
Príchodzím ze svej strájali práce hody.
      </span>
     </p>
    </div>
   </p>
   <p>
   </p>
   <p>
    Za cudzím nebažili, „ľudských“ (cudzích, krásne slová západoslovenské) končín nezbíjali
         oceľou, krv neprelievali zo zištnosti, ale to im bolo skazou, to bolo ich nešťastie. Lebo
         ich susedia boli draví a ich prácou bolo:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Mestá boriť, smutné v dedinách rozhadzovať ohne,
A zrobené hroznej pustote krajny vydať.
      </span>
     </p>
    </div>
   </p>
   <p>
   </p>
   <p>
    „Zrobené“, toľko čo porobené, zotročené. Takí susedia vrhli sa na pokojné rodiny
         slovanské. Ale nielen o zem a majetok ich pripravili, ale porobili ich i duchovne: jazyk im
         rezali z úst a do prázdnej dutiny vkladali cudzí! A krivda sa činí národu až dodnes, lebo:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Tak hle sa zastaraná ráz poškvrna ťažko vymýva,
Tak náramne tuhý ťažko sa rúbe kameň.
      </span>
     </p>
    </div>
   </p>
   <p>
   </p>
   <p>
    Lžami a hanami obsypávajú národ, jed kydajú naň a posmech vystrájajú i nad dobrými jeho
         skutkami.
   </p>
   <p>
    Plač nad odrodilcami — náš večný, horký plač možno ešte výš sa vznáša v ríši poézie.
         Horkosť, zriedkavý zjav v Hollého poézii, dostáva tu prísny, izaiášsky výraz! Dobrá duša
         Hollého, aká musela byť až k smrti zasmútená, keď zavolal:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Iďte mi tehdy z očú, kde sa kalné vodstvo sebírá;
Kde škrekláci kričá a vrany kráky vedú.
Noste luďom na znak preohavné úskoka méno;
Noste rytú v čelách odrodilosti pečať.
      </span>
     </p>
    </div>
   </p>
   <p>
   </p>
   <p>
    Tým sa končí žiaľny spev Slávy ako velebná symfónia končieva disharmóniou a zjačaním
         silných nástrojov. A príroda k tomu dala svoj búrny ohlas:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Až černé sa na šír sem-tam rozťáhnulo mračno
I hneď krídlorudý bil hrom a príval hučal.
Náramným sa i Váh i sivý Hron rútili vodstvom
A v hromadách mútne nesli do Istra valy.
      </span>
     </p>
    </div>
   </p>
   <p>
   </p>
   <p>
    Toto sú obrazy silného ducha, bohatej fantázie, miernenej umiernenosťou majstra, ktorý
         dosiahol výšku pravej poézie.
   </p>
   <p>
    Netreba nijakej pripomienky na čas, na nerozvitosť vtedajšieho jazyka, skudnosť
    <sup>
     [
     <a class="footnote" href="#ftn.d56e1619" name="d56e1619">
      71
     </a>
     ]
    </sup>
    literatúrnych diel, vlastne, keď chceme byť prísni: nenačím pripomienky na
         úplnú
    <span class="emphasis">
     <em>
      neliterárnosť nášho jazyka
     </em>
    </span>
    , našej písačky vtedajšej; nie, i v
         kvete našej literatúry, nielen aký je teraz, ale aký môže byť a bude, jestli Boh zachráni
         náš národ pred duchovnou a telesnou smrťou, i vtedy takéto miesta u Hollého budú skvieť sa
         medzi prvými emanáciami slovenského poetického tvorenia. Im nielenže neublíži vlniaci sa do
         bezdna čas, mrmlot nových škôl, skutočný rozvoj slovesnosti a jej prostriedkov, im neublíži
         ani nádejný širší rozmach slovenskej, a smelo dokladáme, i slavianskej poézie, lebo Hollý
         tu uhádol najtajnejšie bitie srdca národného, pochopil i vedel znázorniť večné, nehynúce
         sväté pravdy, ktoré sa nemenia, meniť nemôžu. Formy, do ktorých ich vlejú šťastní synovia
         budúcnosti, môžu byť skvelejšie, vycibrenejšie, farby, ktorými ich zaodejú, môžu byť
         živšie, intenzívnejšie, ale sama vec ostáva a s ňou i náš prvý prorok-poeta a jeho
         nesmrteľné meno.
   </p>
   <p>
    Jestli by bolo na ňom, jestli by národ náš bol ho objal, pochopil, jestli by bol počul
         na zvuk jeho „dúčele“ a strovil duchovnú stravu, podávanú tak hojne Jánom Hollým, už by sme
         stáli vysoko medzi národmi, takými neveľkými ako sme my, vysoko na jednej úrovni s tvrdými
         kmeňmi škandinávskymi. A duchovným rajom bolo by naše Slovensko, lebo duch, poznanie seba,
         prehĺbenie Bohom danej prírody, vozvýšenie a skryštalizovanie charakterov, neostáva
         neplodné ani v zmysle hmoty a moci, zriadenia, spoločenskej i politickej váhy a značenia.
   </p>
   <p>
    Ale nepočuli sme proroka. On kázal v púšti. A káže v púšti i teraz. Kamenie očuje asnáď
         prv než „porobený“ národ.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e878" name="ftn.d56e878">
        56
       </a>
       ]
      </sup>
      „Národnie noviny“ 1908, č. 134 — 139
     </p>
     <p>
      Podtitul článku: „Zväzok I. Turčiansky Sv. Martin. Vydanie
               Kníhkupecko-nakladateľského spolku. 1908. S podobizňou a vlastnoručným podpisom, s
               autografom básne: „Slávospev na Jána Gutenberka“, s článkom Jozefa Škultétyho,
               redakora vydania, „Na vysvetlenie“. Veľká osmorka. Strán 340.“
     </p>
    </div>
    <div class="footnote">
     <p>
      <sup>
       [
       <a class="para" href="#d56e901" name="ftn.d56e901">
        57
       </a>
       ]
      </sup>
      <span class="emphasis">
       <em>
        Staré vydanie Palkovičovské, ako i vydanie Spolku milovníkov reči a
                  literatúry slovenskej stali sa už bibliografickými riedkosťami
       </em>
      </span>
      — názov
               Palkovičovho vydania Hollého básní: „Rozličné Básně Hrďinské, Elegiacké a Lirické“
               (Trnava 1824), „Svatopluk“ (tamtiež 1833), Spolok Milovňíkov Reči a Literaturi
               Slovenskej vydal štyri zväzky „Básní“ (Budín 1841 — 1842).
     </p>
    </div>
    <div class="footnote">
     <p>
      <sup>
       [
       <a class="para" href="#d56e921" name="ftn.d56e921">
        58
       </a>
       ]
      </sup>
      <span class="emphasis">
       <em>
        Obecným miestom stalo sa, pozastavovat sa pri forme Hollého
                  básní.
       </em>
      </span>
      — Vajanský tu myslí na Vlčkovu charakteristiku v „Literature na
               Slovensku“ i v „Dejinách literatúry slovenskej“, kde Vlček popri kladnom hodnotení
               Hollého tvorby vyčíta mu neživotnosť starých antických foriem. I vo Vajanského
               článkoch staršieho dáta, napr. „Životopis Jána Hollého“, stretáme sa s obdobným
               hodnotením.
     </p>
    </div>
    <div class="footnote">
     <p>
      <sup>
       [
       <a class="para" href="#d56e943" name="ftn.d56e943">
        59
       </a>
       ]
      </sup>
      <span class="emphasis">
       <em>
        girlandu amoretov
       </em>
      </span>
      — (fr.-lat.) závesy zdobené anjelmi
     </p>
    </div>
    <div class="footnote">
     <p>
      <sup>
       [
       <a class="para" href="#d56e1365" name="ftn.d56e1365">
        60
       </a>
       ]
      </sup>
      <span class="emphasis">
       <em>
        nomina sunt odiosa
       </em>
      </span>
      — (lat.) mená uvádzať je nevhodné
     </p>
    </div>
    <div class="footnote">
     <p>
      <sup>
       [
       <a class="para" href="#d56e1371" name="ftn.d56e1371">
        61
       </a>
       ]
      </sup>
      <span class="emphasis">
       <em>
        habeant sibi!
       </em>
      </span>
      — (lat.) nech si majú!
     </p>
    </div>
    <div class="footnote">
     <p>
      <sup>
       [
       <a class="para" href="#d56e1396" name="ftn.d56e1396">
        62
       </a>
       ]
      </sup>
      <span class="emphasis">
       <em>
        Spívals’ jak hroznú
       </em>
      </span>
      — správne: „Spívám jak hroznú.“ Kvôli celkovej štylizácii Vajanským prispôsobený prvý verš predspevu „Svätopluka“.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1408" name="ftn.d56e1408">
        63
       </a>
       ]
      </sup>
      <span class="emphasis">
       <em>
        I Metoda si oslávil i Sláva, i selanky
       </em>
      </span>
      — ide o väčšie Hollého
               básne „Cyrilo-Metodiáda“, „Sláv“ a zbierku „Selanky“
     </p>
    </div>
    <div class="footnote">
     <p>
      <sup>
       [
       <a class="para" href="#d56e1467" name="ftn.d56e1467">
        64
       </a>
       ]
      </sup>
      <span class="emphasis">
       <em>
        ergastula národov
       </em>
      </span>
      — vo význame: žalára národov
     </p>
    </div>
    <div class="footnote">
     <p>
      <sup>
       [
       <a class="para" href="#d56e1473" name="ftn.d56e1473">
        65
       </a>
       ]
      </sup>
      <span class="emphasis">
       <em>
        humanistických švadronierov
       </em>
      </span>
      — humanistických chvastúnov,
               táračov
     </p>
    </div>
    <div class="footnote">
     <p>
      <sup>
       [
       <a class="para" href="#d56e1479" name="ftn.d56e1479">
        66
       </a>
       ]
      </sup>
      <span class="emphasis">
       <em>
        panacea
       </em>
      </span>
      — všeobecný liek proti každej chorobe
     </p>
    </div>
    <div class="footnote">
     <p>
      <sup>
       [
       <a class="para" href="#d56e1488" name="ftn.d56e1488">
        67
       </a>
       ]
      </sup>
      <span class="emphasis">
       <em>
        frajmauerstvom
       </em>
      </span>
      — (nem.) slobodomurárstvom
     </p>
    </div>
    <div class="footnote">
     <p>
      <sup>
       [
       <a class="para" href="#d56e1496" name="ftn.d56e1496">
        68
       </a>
       ]
      </sup>
      <span class="emphasis">
       <em>
        Corregio
       </em>
      </span>
      — Antonio Corregio (1494 — 1534), taliansky maliar,
               známy svojimi obrazmi s biblickými námetmi
     </p>
    </div>
    <div class="footnote">
     <p>
      <sup>
       [
       <a class="para" href="#d56e1514" name="ftn.d56e1514">
        69
       </a>
       ]
      </sup>
      <span class="emphasis">
       <em>
        „ex voto“
       </em>
      </span>
      — (lat.) podľa priania
     </p>
    </div>
    <div class="footnote">
     <p>
      <sup>
       [
       <a class="para" href="#d56e1550" name="ftn.d56e1550">
        70
       </a>
       ]
      </sup>
      <span class="emphasis">
       <em>
        „magna ingenia conveniunt?“
       </em>
      </span>
      — (lat.) „veľké talenty sa
               zhodnú?“
     </p>
    </div>
    <div class="footnote">
     <p>
      <sup>
       [
       <a class="para" href="#d56e1619" name="ftn.d56e1619">
        71
       </a>
       ]
      </sup>
      <span class="emphasis">
       <em>
        skudnosť
       </em>
      </span>
      — (rus.) úbohosť
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e1635">
       </a>
       Karol Kuzmány ako buditeľ, spisovateľ a básnik
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e1642" name="d56e1642">
      72
     </a>
     ]
    </sup>
   </p>
   <p>
   </p>
   <p>
    Že sme sa pomkli dosť ďaleko v najnovšej histórii slovenského duchovného, literárneho,
         kultúrneho, vôbec slovensko-národného života povedomého, dokazujú naše sekulárne slávnosti
    <sup>
     [
     <a class="footnote" href="#ftn.d56e1654" name="d56e1654">
      73
     </a>
     ]
    </sup>
    a oslavy národných mužov. Svätili sme storočné jubileum narodenia Jána Hollého,
         tohto velikého majáka, osamelo vypínajúceho sa nad pustými vodami; Jána Kollára,
         najimpulzívnejšieho Slováka a Slaviana; Pavla Šafárika, giganta slovanskej vedy; Štefana
         Moyzesa, velikého biskupa, nadviazavšieho vekmi pretrhnutú nábožensko-národnú,
         kultúrno-vzdelanostnú kontinuitu cyrilo-metodejskú. A dnes prichodíme ku Karolovi
         Kuzmánymu, k duchu jemu paralelnému, s ním hlboko spriaznenému, ku Karolovi Kuzmánymu,
         ktorý pred sto rokmi spatril svetlo sveta.
   </p>
   <p>
    Moyzes — Kuzmány.
    <span class="emphasis">
     <em>
      Magna ingenia conveniunt
     </em>
    </span>
    , i keď ich delí čas,
         priestor, konfesia. Dve bratské srdcia, dve súrodné duše, dva kongeniálne umy, ale len
         jedna veliká vôľa, jedna šľachetná snaha, jeden svätý ideál: vymanenie slovenského národa
         spod jarma duchovného, hmotného, národného; vyvedenie slovenského národa z faraónskeho
         Egypta, oživotvorenie masy nerozumnej, bezdušnej. Dielo Prometea i Pygmaliona v jednom.
         Pygmalion, kráľ Kyprosa, láskou oživotvoril mŕtvu sochu, Prometeus doniesol ľuďom oheň a
         svetlo. Obaja naši velikí buditelia vyrástli na cirkevnom poli, obaja dosiahli na ňom
         najvyššie možné u nás šteble, oba uznaní boli i cudzím svetom, i monarchom, obaja niesli
         ťarchu borby, obaja sluli výrečnosťou fenomenálnou, perom vehlasným, učenosťou hlbokou;
         obaja boli prednostovia Matice slovenskej,
    <sup>
     [
     <a class="footnote" href="#ftn.d56e1665" name="d56e1665">
      74
     </a>
     ]
    </sup>
    ústavu, majúceho pozdvihnúť národ; obaja boli vzájomne spojení priateľstvom
         najčistejším, najideálnejším: priateľstvom v národe, družbou v idei, blízkosťou v ponímaní
         a úlohách cirkvi Kristovej. Obaja nezabúdali na svoj utlačený národ, keď ich sudba vytrhla
         z jeho lona; obaja vrátili sa k nemu z vysokých miest a pracujúc neúnavne až do posledného
         dychu, položili zomdlené hlavy do lona zeme slovenskej, potom, keď prvopočiatočné uznanie
         na vysokom mieste bolo zabudnuté, aspoň nehonorované národu, pre ktorý si ho zadovážili. I
         v tom bola jedna a tá istá tragika ich života.
   </p>
   <p>
    Karol Kuzmány narodil sa v Brezne dňa 16. novembra 1806 z otca Jána a matky Zuzany rod.
         Prievidzkej. Otec jeho bol farárom breznianskym a seniorom zvolenského seniorátu, krstil ho
         Adam Chalupka, slovenský spisovateľ a otec veľkého slovenského básnika Sama Chalupku, a tak
         šťastný otec i šťastný krstiteľ.
   </p>
   <p>
    V Brezne učil sa Karol do trinásteho roku v normálke i doma u otca, znamenitého klasika,
         tri roky strávil v Dobšinej na gymnáziu; čo sa tam naučil, šiel za dva roky zabúdať do Hímeru,
    <sup>
     [
     <a class="footnote" href="#ftn.d56e1675" name="d56e1675">
      75
     </a>
     ]
    </sup>
    do mizernej školy gemerskej, až na šťastie popadol do Prešporka na lýceum, kde
         vtedy skveli sa jasné hviezdy pedagogické: Žigmondy, Kováč-Martini, Gross, Stanislaides a
         Šulek. Po piatich požehnaných rokoch prešporských bol za rok vychovávateľom na Romháni v
         Novohrade. Roku 1828 na jeseň odobral sa na vyššie štúdium do Jeny, neskôr do Lipska, Halle
         a Berlína. Zo slávnych nemeckých profesorov počúval filológa Eichstädta, filozofa Friesa,
         teológov Baumgarten-Crusiusa, Danza, Stickla, Niemayera a historika Ludena. Navrátil sa do
         Kežmarku, kde vychovával Cékušových synov a spolu suplentoval na tamojšom znamenitom
         gymnáziu. Vysvätil a k boku svojmu za kaplána povolal ho suprintendent a farár
         banskobystrický, znamenitý Adam Lovich, dňa 12. augusta roku 1830; no už 12. novembra toho
         samého roku vyvolila ho evanjelická cirkev v meste Zvolene za svojho farára. Po smrti Adama
         Lovicha povolala ho cirkev banskobystrická za farára koncom marca 1832, kde zastával farský
         úrad až do roku 1849. Sedemnásťročné úradovanie Kuzmányho v Banskej Bystrici bolo
         požehnané, duchovne i hmotne mnohoplodné. Ako kňaz a kazateľ vyznačil sa horlivosťou,
         nevšedným darovaním, čistotou života a neusínajúcou starostlivosťou nielen o svoju miestnu
         cirkev, ale i o celé evanjelictvo v Uhrách. Kuzmány bol hneď bojovníkom a záštitníkom
         slovenského národa v cirkvi: na miestnych dištriktuálnych i generálnych konventoch, a takým
         spôsobom stal sa predmetom strašných nápadov, ktoré víťazne odrážal. Starajúc sa o hmotné
         zvelebenie, založil spolok pomologický, ktorého stopy dosiaľ nevymizli; bol
         spoluzakladateľom banskobystrickej sporiteľne, ktorá dosiaľ kvitne a vzrástla na ústav
         mnohomiliónový.
   </p>
   <p>
    Od počiatku svojho kňazovania bol literárne činný a táto láska neopustila ho až po hrob.
         Z Banskej Bystrice redigoval slávnu, priamo klasickú „Hronku“,
    <sup>
     [
     <a class="footnote" href="#ftn.d56e1683" name="d56e1683">
      76
     </a>
     ]
    </sup>
    pravé skladište súčasných literárnych síl slovenských. Bola to opravdivá
         dennica slovenskej, slobodnej, plnoletej literatúry, zvestovateľka budúceho rozkvetu. V tie
         časy dopisoval si s Kollárom, Šafárikom a bol vždy na čele všetkých literárnych udalostí.
         Iste jediný v tom čase na Slovensku, ktorý osvojil si známosti literatúry ruskej, srbskej a
         staroslovanskej.
   </p>
   <p>
    Kuzmány bol kňaz a literát, rok 1848 s krvou, vzburami nevtrhol ho do surmie
         bezprostredne, no všetky následky svojej vernosti k slovenskému národu bolo mu znášať. Na
         krátky čas roku 1849 postavili ho na čelo „kráľovskej správnej rady“
    <sup>
     [
     <a class="footnote" href="#ftn.d56e1691" name="d56e1691">
      77
     </a>
     ]
    </sup>
    v zvolenskej stolici, keď revolucionárske úrady útekom chránili si chrbáty. No
         na počiatku roku 1849 narástli zvolenskému odboju nohy a Kuzmány vyhol sa pouličnému
         lynčovaniu presťahovaním sa do Viedne. Vo Viedni našiel si spočiatku pole práce pri
         redakcii „Terminologického slovníka“,
    <sup>
     [
     <a class="footnote" href="#ftn.d56e1697" name="d56e1697">
      78
     </a>
     ]
    </sup>
    ktorý vláda vydávala pod redakciou Pavla J. Šafárika. Keď bol už slovník
         skončený a vydaný, Kuzmány bol dňa 3. decembra roku 1849 vymenovaný za profesora
         bohosloveckých praktických vied na viedenskej teologickej fakulte. Od roku 1849 do roku
         1860 Karol Kuzmány venoval sa vede, napísal po nemecky dosiaľ neprevýšenú knihu cirkevného práva,
    <sup>
     [
     <a class="footnote" href="#ftn.d56e1703" name="d56e1703">
      79
     </a>
     ]
    </sup>
    nezabúdajúc pritom na svoju slovenskú domovinu; nebolo deja na Slovensku, pri
         ktorom nebol by býval zúčastnený. Bol vo večnom, intímnom kontakte s každým verejným
         dejateľom, s každým národným a cirkevným pohybom, pracujúc pritom na veľkom diele
         organizácie cirkvi v Uhrách. Plodom jeho vysokej diplomatickej a zákonodarnej práce bola
         hlavná, podstatná osnova najvyššieho patentu
    <sup>
     [
     <a class="footnote" href="#ftn.d56e1709" name="d56e1709">
      80
     </a>
     ]
    </sup>
    od 1. septembra r. 1859, ktorým mal byť uvedený starokresťanský, apoštolský
         poriadok do cirkvi, zvlášte zlomená hrozná kiriarchia,
    <sup>
     [
     <a class="footnote" href="#ftn.d56e1715" name="d56e1715">
      81
     </a>
     ]
    </sup>
    u nás vulgo
    <sup>
     [
     <a class="footnote" href="#ftn.d56e1722" name="d56e1722">
      82
     </a>
     ]
    </sup>
    šabličkárstvom zvaná, a priamo satanské používanie cirkvi výlučne na umŕtvenie
         slovenského národa.
   </p>
   <p>
    Patent vydali, ale z rúk popúšťali politickú moc najprv poznenáhle, až konečne prišiel
         rok 1866. Na poliach kráľovo-hradeckých rozhodlo sa všeličo, medziiným i sudba patentu a
         organizácia cirkvi.
   </p>
   <p>
    No sudba patentu bola už silno podlomená vlastnoručným prípisom cisára na Benedeka odo
         dňa 15. mája 1860. Prípisom zaručená je síce nedotknuteľnosť dvoch, dľa patentu zriadených
         dištriktov, prešporského a novovrbárskeho, ale odpustili sa všetky prechmaty, zločiny a
         machinácie proti zriadeným cirkvám natropené, a tým dala sa možnosť nové tropiť. Málo bolo
         výhľadov previesť blahoslavenú reformu, keď nedávno ešte väznení buriči nielenže boli na
         slobodu prepustení, ale posmelení vysokými vyznačeniami.
   </p>
   <p>
    Vzdor tomu, keď Karol Kuzmány bol zvolený za superintendenta zriadeného dištriktu
         preddunajského v Brezne dňa 28. júna 1860, prijal úrad a bol dňa 26. septembra r. 1860
         vysvätený v Martine. Počala sa cesta tŕnistá. Kuzmány z Viedne zajachal do Brezna, kde
         prevzal od administrátora Jána Chalupku dištriktuálny archív a počal úradovať dňa 6.
         augusta r. 1860 v Banskej Bystrici.
   </p>
   <p>
    Proti Kuzmánymu a jeho prešporskému zriadenému dištriktu pohli nielen Acheronta, ale
         celý Hades, spolu i s Danteho peklom. To bola prosto rebelia in optima forma.
    <sup>
     [
     <a class="footnote" href="#ftn.d56e1737" name="d56e1737">
      83
     </a>
     ]
    </sup>
    Nedávna „vlastenecká“ vzbura, že vraj „národné výdobytky“, bola iba slabým
         tieňom proti patentálnej borbe; cieľ bol síce ten samý, len maska bola iná: vtedy vraj
    <span class="emphasis">
     <em>
      autonómia
     </em>
    </span>
    cirkvi. Ale kto by veril maskám!? Cieľ bol: aby národ náš
         neprišiel k pokoju. I tu hrala prvé husle politika, a síce v najhoršej forme, politika
         dezorganizácie, politika cirkevnej anarchie, pri ktorej boli výhľady na politickú korisť.
         Nikdy nebola cirkev a viera tak nadarmo braná, tak zneužívaná a blasfémovaná.
    <sup>
     [
     <a class="footnote" href="#ftn.d56e1746" name="d56e1746">
      84
     </a>
     ]
    </sup>
   </p>
   <p>
    Krátka perióda banskobystrického biskupovania Kuzmányho (od 6. augusta 1860 do konca
         februára 1861), o ktorej on verne referuje na dištruktuálnych konventoch dňa 26. a 27.
         septembra 1860 v Martine a potom dňa 21. novembra 1861 na Starej Turej — je veľká kalvária
         utrpení kňazov a zriadených cirkví, a samosebou rozumie sa, v obrovskej časti utrpení
         Kuzmányho. Nemožno čítať bez veľkého dojmu, ako učený profesor, vehlasný spisovateľ zbiera,
         chráni, zastáva cirkvičky, ako chodí z jednej do druhej, ako apoštoluje, spravuje,
         posmeľuje, udržuje a pritom ako borí sa za všetkých; ako rútia sa proti nemu mocní, ničím a
         nikým nehamovaní, počúvajúci jedine na slovo svojej náruživosti a revolucionárskych kruhov
         peštianskych i provincionálnych.
   </p>
   <p>
    Koncom februára pôda banskobystrická stala sa už takou horúcou, že ani zmužilý veľkňaz
         nemohol vydržať. Išli mu nielen o mier domáci vybíjaním oblokov, mačacinami, ale i o život.
         Kuzmány, ktorý si bol múdro podržal právo vrátiť sa na svoju viedenskú postať, videl, že z
         Viedne bude môcť pokojnejšie riadiť svoju superintendenciu, i vrátil sa zase na svoju
         katedru. Sbor cirkví, zriadených v strašnom, fanatickom, divokom, revolucionárnom zúrení
         takzvaných autonomistov, klesol až na sedem cirkví.
   </p>
   <p>
    Keď sa pomery trochu polepšili a nehrozilo už priamo násilie proti osobe, Karol Kuzmány
         prešiel z Viedne do Martina, vydržiaval riadne každoročné konventy, organizoval, bránil sa,
         reprezentoval, takže jeho superintendencia r. 1865 zmohla sa na 26 cirkví, 91 fílií s
         51.403 dušami, 57 škôl s 5017 deťmi. Bol vyvolený za prvého, bezplatného farára cirkvi
         martinskej, ešte prv za prvého podpredsedu Matice slovenskej, a tak zdalo sa, že počína sa
         nová, činná, mnohosľubná perióda jeho života.
   </p>
   <p>
    No stalo sa ináč. Superintendenciálny konvent, držaný dňa 5. júla 1866 v Martine, bol
         jeho posledný. Ochorel počiatkom augusta a umrel v Štubnianskych Tepliciach dňa 14. augusta
         o 3. hodine rannej. Bezdušné telo previezli z Teplíc do Martina a vystavili v matičnej sále
         na vysokom, palmami a kvetmi ozdobenom postlaní. Pohreb odbýval sa dňa 16. augusta od pol
         tretej až do samého večera. Kázal Michal Miloslav Hodža, nad hrobom odoberal sa od neho
         menom národa slovenského a Matice výborník matičný, Pavel Mudroň.
   </p>
   <p>
    Naschvál nepúšťal som sa do bližšieho, pragmatického rozoberania jeho cirkevnej
         činnosti. Pred nami dnes stojí hlavne národný buditeľ, spisovateľ a básnik. No kto chce
         doplniť si jeho postavu i v rúchu talára, nech zbožne prečíta si jeho referáty
         konventuálne, prednesené výrečnými ústami. Je ich sedem, všetky sú písané mohutným, jasným
         slohom a obsahujú v sebe nielen históriu cirkevnú, históriu prešporskej, mnohostrádalnej
         biskupie, ale i veľký kus histórie našej národnej borby. Sú to slovenské apoštolské
         epištoly muža božieho, písané na roztratené stádočká, rozpŕchnuté a rozbité politickou
         intrigou, a bolo by hriechom našich cirkevných spisovateľov a nakladateľov, keby ich
         nevytiahli z nezaslúženého prachu, znovu nevydali, nekomentovali a nerozšírili medzi
         svojimi. Nepočína-li hasnúť oheň viery? Radno-li ponechávať také dokumenty v tôni
         zabudnutia?
   </p>
   <p>
    Karol Kuzmány ako buditeľ patrí k najväčším a najprvším. Do Prešporku dostal sa r. 1824,
         ale už musel so sebou priniesť pevné základy národného presvedčenia, lebo v Prešporku ešte
         neplápolala vatra ústavu životodarná, ale iba slabé počiatky suchej školy Palkovičovskej.
    <sup>
     [
     <a class="footnote" href="#ftn.d56e1764" name="d56e1764">
      85
     </a>
     ]
    </sup>
    No nárazy už boli, a to, čo videl v dome rodičovskom, v dome Adama Chalupku a
         jeho dedičov, zvalo ho k literatúre a jej pestovaniu, a zvalo k práci za svoj opustený
         národ. Bol narodeným slovenským buditeľom, my nepoznáme uňho periódy nejakého klátenia a
         borenia sa so samým sebou: pri prvom vystúpení bol celým Slovákom a iste jedným z
         najpovedomejších Slavianov. Len prezrime tri ročníky „Hronky“ a z každého čísla utvoriť si
         môžeme celý kruh jeho zmýšľania, hlbokého slovenského a slavianskeho presvedčenia. Jeho
         buditeľská činnosť prestierala sa na ľud i jeho inteligenciu. Ďaleké bolo mu plytké
         demagogizovanie, ačkoľvek ako národovec a kresťan bol demokratom v najkrajšom, slovenskom
         zmysle; to jest, ľúbil svoj ľud nie taký, aký je, ale taký, aký má byť, aby bol z neho
         národ. Jemu neboli dosť „selanky“ a bukolické, na nízky a úzky kruh citov obmedzené,
         prostonárodné emanácie národného ducha, on túžil i za „vzdelankami“, ako sám v „Hronke“
         poznamenáva v predmluve k svojej epickej básni „Běla“. Buditeľom bol i v cirkvi, a kam
         zasiahol, všade vnášal ducha pravdy kresťanskej.
   </p>
   <p>
    Vo Viedni zhromažďoval okolo seba mládež, udržoval úzke spojenia so znamenitými mužmi
         slovanskými, ako napr. s arcikňazom Rajevským a inými.
   </p>
   <p>
    V opravdivej forme, na skutku a jave, vidíme až dnes Karola Kuzmányho ako spisovateľa a
         básnika. Náš Kníhkupecko-nakladateľský spolok k tejto oslave vydal Kuzmányho zozbierané
         básne: i vidíme, presvedčujeme sa o tom, čo sme dosiaľ len šípili, že máme v Kuzmánym
         veľkého básnika, ktorého postaviť môžeme na rovný piedestál s Kollárom, Sládkovičom,
         Chalupkom. V lyrike, najmä v hymnickej a profetickej, neprevýšil ho nikto.
   </p>
   <p>
    On mohutne obopína obsahom i formou celú slovenskú lyriku, od piesne, akoby vypadnutej z
         duše ľudu, až po vysoký vzlet Izaiáša a velikého žalmu kráľovského. Už v starších,
         českoslovenčinou písaných veršoch zaznieva intímny, číro slovenský tón a derie sa napovrch
         cez zužujúce formy a neslovenské zvuky. Jeho celá poetická sila ukázala sa, až keď zhodil
         zužujúce putá českej gramatiky. Tu razom vyrástol, stal sa opravdivým poetom. Sám národ
         ocenil tvorby jeho, keď ich prevzal do svojej pamäti, neznajúc ani meno autorovo! Autor
         takých periel, ako „Kto za pravdu horí“, „Nad Tatrou sa blýska“,
    <sup>
     [
     <a class="footnote" href="#ftn.d56e1777" name="d56e1777">
      86
     </a>
     ]
    </sup>
    „Do zbroja, Slovania, za národ a slávu“, „Hej, len vždy veselo“, „Na svite
         štebocú lastovičky“, neležal v knihách a časopisoch, ale prešiel rovno do života národného
         a čerpajúc z duše národa, podal mu nesmrteľné tvorby. A muž, ktorý vedel tak prosto
         zachytiť, ba predchytiť: myšlienku prostého ľudu, vedel jej dať nehynúci, verný výraz,
         umelecký, dokonalý, iný raz potonul v hlbinách rozmýšľania vekového o vysokých úlohách a
         budúcnosti svojho národa.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       A predsa verím, že je Boh na nebi,
Verím, že človek božia je rodina,
Verím,
       <span class="emphasis">
        <em>
         slovenský ľud že je národom!
        </em>
       </span>
      </span>
     </p>
    </div>
   </p>
   <p>
   </p>
   <p>
    Hľa, v troch riadkoch celá naša úloha, náš ideál, za ktorý hodno je pracovať, trpieť i
         umierať.
   </p>
   <p>
    Boh hovorí k spevcovi:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       „Nie, nepustím ťa, sluha môj — môj synu,
ešte ty slávy máš dožiť hodinu,
Už zvon zazváňa, len sa neodvracuj,
Uč, hroz, modli sa a do konca pracuj!“
      </span>
     </p>
    </div>
   </p>
   <p>
   </p>
   <p>
    Mohutná ako skala, vysoká a tvrdá je jeho viera na život národa. Sám Spasiteľ s
         ukrvaveným krížom v ruke privoláva mu:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Neumrel som ja, aby miesta nebyť
Hriešnym na zemi: ty sluha, v pokore
Uč, karhaj, prorokuj a
       <span class="emphasis">
        <em>
         rob ducha divy
        </em>
       </span>
       ;
Kým si ty vo mne, ja som v tebe živý.
Mir ti! deň príde, v ktorom ja zvíťazím
A lož a podlosť večne zareťazím;
Deň ten je istý,
       <span class="emphasis">
        <em>
         je pravdy istota
        </em>
       </span>
       :
No nie deň pomsty,
       <span class="emphasis">
        <em>
         ale deň života
        </em>
       </span>
       !
      </span>
     </p>
    </div>
   </p>
   <p>
   </p>
   <p>
    Kuzmány verne poslúchal a skutočne
    <span class="emphasis">
     <em>
      „robil ducha divy“
     </em>
    </span>
    . Každá z jeho
         čistých, ako z mramoru kararského kresaných hymien je pravým
    <span class="emphasis">
     <em>
      divom
            ducha
     </em>
    </span>
    , je večitým pamätníkom slovenskej slovesnosti, stojí na tej samej
         úrovni, ako slávna Deržavinova „Óda na Boha“, a s veľkým citom vďaky, s hrdosťou v prsiach
         môže každý Slovák rozpomínať sa na spevca, ktorý oslávil a pozdvihol jazyk náš do čistej
         sféry ducha a grandióznej poézie. Ačkoľvek všetky predmety, ktorých týka sa, čerpané sú z
         nášho slovenského života, z jeho bojov, nerestí i radostí, Kuzmány dal tvorbám svojim náter
         všeslovanský a všekresťanský. Hymnický oddiel jeho zobraných básní môže byť žaltárom pre
         každého kresťanského Slaviana od ľadov a tundier severa až po vlažné vlny nepokojnej Adrie.
   </p>
   <p>
    Ako Kuzmány v poetickej extázii slovami priblížiť sa vedel k najvyššiemu, vymykajúcemu
         sa slovnému znázorneniu, ako vedel kontrastmi zaujať naše myslenie a preniesť nás k
         vysokostiam ducha, svedčí verš z jeho ódy „k Bohu“:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Duch mojej duše, ty letíš hynúci;
On je bez miesta, súci len a súci,
V čase bez času, tajný a zjavený,
Ó, netvor v tvore! zabudnúc na seba,
Keď v okamžení pozriem len na Teba,
Už miznem v Tebe preblahoslavený.
— — — — — — — — —
Tys v ranných zorách, v súmrakov zachvení,
Vo kvetov vôni, vo víchrov zúrení,
Kde sa najďalšia zohne obežnica,
Áno, keď strelí poza všetky nebá
Myšlienka, všadiaľ nájde plno Teba:
Nie je bez Teba sveta zahranica!
      </span>
     </p>
    </div>
   </p>
   <p>
   </p>
   <p>
    Ako je jasný, mäkký, odpúšťajúci, ako vie ľúbezným tónom vysloviť city nežné, tak
         hrozné, hrdé, ráňajúce sú jeho slová hnevu. Ako kloní sa pred velebou božou, ako miluje
         blížnych, národ, rodinu, ľud, tak nenávidí nádenníkov a podplatených vilníkov zla a
         podlostí. Čeľadi, ktorá vedome stavia sa proti dobrému, krásnemu, proti Bohu a pravde,
         renegátom a zradcom privoláva:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ty si zaťala v strom boží človeka,
I pravdy večnej, i práva i slávy
Topor zbojnícky, a slaď jeho mlieka
Pije už dúškom cimboraď zbujnelá:
I schne strom krásny a prší kvet biely
A v každom kvietku mrie duša anjela.
Ty si zavrenú Bohom vypáčila
Priepasť, a strhnúc hviezdy moje z neba,
V jej si ich bezdno búrou lží zvíchrila;
Padajúc, zovú hnev svätý na teba…
No, nie potopných sveta znivočení,
Nie je sodomská pomsta v leji vrelej,
Ani mongolských divôč spustošení,
Ani zdrúzgavý Tatry zával celej;
Len ten deň veľký ohňa v božích rukách,
Dosť je pre teba, len tlien v večných mukách!
      </span>
     </p>
    </div>
   </p>
   <p>
   </p>
   <p>
    A aby sme citáty zakončili jasným obrazom, aby sme ukázali, že Kuzmány nemá len hromy
         hnevu, ale i dušu blažiace idyly a jasné, dobré nádeje, prečítajme si, ako predstavuje si
         svoj slovenský kraj, keď stanú sa skutkom naše želania a ideály:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Hej, vtedy naše hole zakvitnú ružami
A zlatom sa rozvlní pole dolinami,
V mestách našich povstanú školy a svetlice,
Raj v lone božom budú slovenské stolice:
Rehot stáda, kosy cveng, spev devíc milostný,
Krosien, pílky, kladivca, trhov šum radostný
Jednou hymnou hrať budú ľudu šťastlivého
Od Kriváňa hen k toku Dunaja sivého.
      </span>
     </p>
    </div>
   </p>
   <p>
   </p>
   <p>
    Začíname druhé stoletie po narodení Kuzmányho; v prvom rozvil sa duch jeho a letel
         vozvýš, ukazujúc národu cestu. On dával nám nielen pokyny slovom vzletným, slovom ducha a
         sily geniálnej, ale i skutkami a príkladom muža čistého, nezlomného, hotového k žertve;
         postavil si pamätník nerukotvorený v duši národa, zvečnil a vymeral pre národ nezarastajúci
         chodník k svojej mohyle: nech toto druhé storočie ocení všetky jeho práce, vyčerpá bohatú
         studnu, ním vykopanú; nech behom druhého stoletia duch jeho prenikne útroby potomkov,
         ktorým privoláva:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ak chcete ďalej prísť, ako my dôjdeme,
treba vám viac vedieť, ako čo my vieme,
treba vám vrúcnejšou vierou sa zapáliť,
treba vám smelosťou väčšou sa presláviť,
treba vám viac práce, viac trpezlivosti,
viac čistoty srdca v svätej nevinnosti!
      </span>
     </p>
    </div>
   </p>
   <p>
   </p>
   <p>
    Bárs by počuli potomkovia tento posvätný hlas patriarchu-poeta, potom iste národ náš
         nielen zelený veniec z lauru a živých kvetov ponesie, ako sme dnes niesli na jeho mohylu,
         ale postaví mu monumentálny pamätník z čistého bronzu s nápisom zlatým, vrezaným do bieleho
         mramoru:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       On za pravdu horel v svätej obeti!
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1642" name="ftn.d56e1642">
        72
       </a>
       ]
      </sup>
      „Národnie noviny“ 1906, č. 137 — 139.
     </p>
     <p>
      Pôvodný podtitul článku: „Karol Kuzmány ako buditeľ, spisovateľ a básnik. Čítané
               na sekulárnej slávnosti v Turčianskom Sv. Martine 18. novembra 1906.“
     </p>
     <p>
      I keď uznávame zásluhy Karola Kuzmányho vo vývoji náboženskej literatúry a jeho
               účinkovanie na poli cirkevnom, jednako hlavný jeho význam v našej národnej kultúre
               spočíva predovšetkým v jeho teoretickom a praktickom prebojovávaní romantizmu u nás.
               On prvý počína u nás uplatňovať pokrokové hnutie európskeho romantizmu, v čom má
               svojich pokračovateľov u štúrovcov, ktorých literárna tvorba znamená novú epochu v
               slovenských literárnych dejinách. A táto stránka Kuzmányho účinkovania je vo
               Vajanského článku málo zdôraznená.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1654" name="ftn.d56e1654">
        73
       </a>
       ]
      </sup>
      <span class="emphasis">
       <em>
        sekulárne slávnosti
       </em>
      </span>
      — (lat.) slávnosti z príležitosti stého
               jubilea
     </p>
    </div>
    <div class="footnote">
     <p>
      <sup>
       [
       <a class="para" href="#d56e1665" name="ftn.d56e1665">
        74
       </a>
       ]
      </sup>
      <span class="emphasis">
       <em>
        obaja boli prednostovia Matice slovenskej
       </em>
      </span>
      — Štefan Moyzes bol
               jej prvým predsedom, Karol Kuzmány prvým podpredsedom
     </p>
    </div>
    <div class="footnote">
     <p>
      <sup>
       [
       <a class="para" href="#d56e1675" name="ftn.d56e1675">
        75
       </a>
       ]
      </sup>
      <span class="emphasis">
       <em>
        do Hímeru
       </em>
      </span>
      — Hímer je ľudový názov pre obec Gemer (okr.
               Šafárikovo)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1683" name="ftn.d56e1683">
        76
       </a>
       ]
      </sup>
      <span class="emphasis">
       <em>
        redigoval slávnu, priamo klasickú „Hronku“
       </em>
      </span>
      — „Hronka,
               podtatranská zábavnice“, vycházala v Banskej Bystrici v rokoch 1836 — 1838
     </p>
    </div>
    <div class="footnote">
     <p>
      <sup>
       [
       <a class="para" href="#d56e1691" name="ftn.d56e1691">
        77
       </a>
       ]
      </sup>
      <span class="emphasis">
       <em>
        Na krátky čas roku 1849 postavili ho na čelo „kráľovskej správnej
                  rady“
       </em>
      </span>
      — podľa údajov Pavla Bujnáka v knihe „Dr. Karol Kuzmány“ (1927)
               vymenoval ho generál Götz za prezidenta stolice. V úrade zotrval tri mesiace.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1697" name="ftn.d56e1697">
        78
       </a>
       ]
      </sup>
      <span class="emphasis">
       <em>
        Vo Viedni našiel si spočiatku pole práce pri redakcii „Terminologického
                  slovníka“
       </em>
      </span>
      — ide o terminologickú komisiu, založenú z popudu dr. A.
               Becka, v ktorej Slovákov zastupoval Karol Kuzmány s Jánom Kollárom
     </p>
    </div>
    <div class="footnote">
     <p>
      <sup>
       [
       <a class="para" href="#d56e1703" name="ftn.d56e1703">
        79
       </a>
       ]
      </sup>
      <span class="emphasis">
       <em>
        napísal po nemecky dosiaľ neprevýšenú knihu cirkevného práva
       </em>
      </span>
      — „Lehrbuch des allgemeinen und österreichischen ewangelisch-protestantischen
               Kirchenrechtes…“ (1856). V slovenskom preklade: „Učebnica všeobecného a rakúskeho
               evanjelicko-protestantského cirkevného práva“.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1709" name="ftn.d56e1709">
        80
       </a>
       ]
      </sup>
      <span class="emphasis">
       <em>
        Plodom jeho vysokej diplomatickej a zákonodarnej práce bola hlavná,
                  podstatná osnova najvyššieho patentu
       </em>
      </span>
      — cisársky patent z roku 1859
               upravoval právny stav evanjelickej a. v. cirkvi v Uhorsku. Kuzmány vypracoval naň
               návrh z poverenia vlády ešte roku 1851.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1715" name="ftn.d56e1715">
        81
       </a>
       ]
      </sup>
      <span class="emphasis">
       <em>
        kiriarchia
       </em>
      </span>
      — (gr.) vláda pánov, v cirkvi vláda vysokých
               svetských hodnostárov
     </p>
    </div>
    <div class="footnote">
     <p>
      <sup>
       [
       <a class="para" href="#d56e1722" name="ftn.d56e1722">
        82
       </a>
       ]
      </sup>
      <span class="emphasis">
       <em>
        vulgo
       </em>
      </span>
      — (lat.) ľudove
     </p>
    </div>
    <div class="footnote">
     <p>
      <sup>
       [
       <a class="para" href="#d56e1737" name="ftn.d56e1737">
        83
       </a>
       ]
      </sup>
      <span class="emphasis">
       <em>
        rebelia in optima forma
       </em>
      </span>
      — (lat.) rebelantstvo v najlepšom
               zmysle
     </p>
    </div>
    <div class="footnote">
     <p>
      <sup>
       [
       <a class="para" href="#d56e1746" name="ftn.d56e1746">
        84
       </a>
       ]
      </sup>
      <span class="emphasis">
       <em>
        blasfémovaná
       </em>
      </span>
      — (gr.) tupená
     </p>
    </div>
    <div class="footnote">
     <p>
      <sup>
       [
       <a class="para" href="#d56e1764" name="ftn.d56e1764">
        85
       </a>
       ]
      </sup>
      <span class="emphasis">
       <em>
        slabé počiatky suchej školy Palkovičovskej
       </em>
      </span>
      — narážka na
               činnosť profesora Palkoviča, ktorého názory sa nezhodovali s duchom času a tak ani
               sám nevzbudzoval u študentov národné povedomie
     </p>
    </div>
    <div class="footnote">
     <p>
      <sup>
       [
       <a class="para" href="#d56e1777" name="ftn.d56e1777">
        86
       </a>
       ]
      </sup>
      <span class="emphasis">
       <em>
        „Nad Tatrou sa blýska“
       </em>
      </span>
      — v čase Vajanského bol uznávaný
               názor, že autorom tejto piesne je Karol Kuzmány. Až profesor Albert Pražák tento
               názor korigoval a zistil autorstvo Janka Matúšku.
     </p>
    </div>
   </div>
  </div>
 </body>
</html>
