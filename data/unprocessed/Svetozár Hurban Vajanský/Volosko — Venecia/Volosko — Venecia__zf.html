<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e124">
       </a>
       I
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Mená dvoch adriatických miest — no náramne rozdielnych a ďalekých druh od druha nie len
         v jednom ohľade. Prvé, máme nádej, je mesto prítomnosti, hoci ešte malej, a veľkej
         budúcnosti, druhé je mesto minulosti kolossálnej, tisícletej, na svet hovoriacej. Prvé leží
         na pevnej skaline, na pôde staroslavianskej, druhé na vratkých ostrovkoch a premožených
         lagúnach, premožených titánskou silou čudného národa, alebo, lepšie, smesi národov, z
         ktorej veky vypracovaly zvláštny typ veneciánsky. Prvá je ešte maličká obec, malé
         municípium — druhé je zovnútorná schránka, relikvia, brilliantami vyložená škatuľa, v
         ktorej divom divov jestvoval štát, jeden z najmocnejších štátov stredovekej Europy.
   </p>
   <p>
    Že obe mená sú spojené v nápise skromnej práce, zapríčinila moja štrnásťdenná cesta na
         šiesty kongress slovanských novinárov, počatá dňa 11. mája 1905. Milotou mojich kollegov a
         hmotnou pomocou dvoch priateľov bolo mi umožneno na dva týždne zanechať kabinet a byť na
         kongresse a okrem toho navštíviť čudnú krásavicu Adriatického mora. Dávna túžba — splnená,
         žiaľ, dosť neskoro, keď už vnímavosť, spôsobnosť prijímať dojmy, pružnosť fantázie, ostrotu
         pohľadu neúprosný čas oslabil a sšarpal! No, šťastnými suďbami, peknoduchým, sympatickým
         kruhom novinárov, spisovateľov, básnikov a potom krásou a grandióznosťou videného osvežel a
         zmladil sa cit, napäla sa vnímavosť a ubolená duša nepeknými zjavmi prítomnosti, nešťastím
         vnútorným i zovnútorným, osvobodila sa, striasla smútok a tešila sa aspoň na krátke chvíle
         krásotou a ideálmi umenia, zábleskmi nádeje.
   </p>
   <p>
    Túžbu, videť príležitosťou kongressu i blízku Veneciu, vzbudil vo mne náš Ján Kollár
         svojím klassickým dielom
    <span class="emphasis">
     <em>
      „Cestopis, obsahující cestu do horní Italie
     </em>
    </span>
    …
         se zvláštním ohledem na slavjanské živly roku 1841. V Pešti, 1843.“ V cestopise venuje
         Kollár Venecii 63 strany — a všetko, čo hovorí, je povzbudzujúce, geniálne pochopené a
         umelecky podané. Mňa naskrze nemýli jeho riskované slaviančenie; nemýli ma ani to, že
         skepticky pozerám na jeho historicko-filologické vývody — ja vidím v tom iba jeho zapálenú
         krásnu dušu, jeho velikú lásku k svojmu plemenu, silný um a heroizmus veľkého patriota,
         ktorého nezmýlily ani strašno-šeredné časy, v ktorých žil. Úškľabky robiť si z niektorých
         etymologických podivnôstok (daň času!) znamená byť — filistrom-človekom. To všetko odpadá
         samo sebou, ako odpadajú lupinky s kveta jabloňového. Ale sú miesta v jeho cestopise, ktoré
         dosahujú najvyššie vrchole poezie a poetickej krásy. Jeho apostrofa na more je taká krásna,
         že málo zneliek v „Slávy Dcere“, ktoré by sa jej mohly prirovnať:
   </p>
   <p>
    „Na mori je všetko velikánske, ohromné, nekonečné, tu zrkadlo večnosti a všemohúcnosti,
         tu Boh bydlí a pôsobí samotný bez ľudí: obrazy a divadlá pevnej zeme ukazujú sa s tohoto
         hľadiska malé, slabé a matné; na mori videť prírodu ešte v stave pôvodnosti a nevinnosti,
         bez premeny,
    <span class="emphasis">
     <em>
      lebo more dnes je také, aké bolo pri stvorení:
     </em>
    </span>
    tvárnosť
         zeme už dávno ztratila svoj panenský charakter v nezbednom náručí ľudských náruživostí,
         potrieb a osudov; na mori človeka len nebo so všetkých strán objíma a teší, tu nebo i nad
         sebou i pod sebou vidíme, lebo sa slnko, hviezdy a celá obloha v ňom zrkadlí, more nás
         oboma rukami k nebu nesie, hovoriac: ,Syn neba si, a do neba prídeš; duch si, k všeduchu
         preletíš: na zemi musíš hlavu spínať a oči vyvracať, ak chceš niečo lepšieho videť, než
         hrudu; čierna ruka tiahne ťa všade do hrobu, a každý krok opätuje ti to smutné heslo: prach
         si, v prach sa obrátiš; more každé nešťastie na ňom vzniklé hneď i pohltí a pamiatku jeho
         očiam potomstva smaže…‘ more vedie k novým svetom a divom stvorenstva, k novým národom a
         krajinám, a rozširuje telesný i duchovný obzor, otvára neprebrané studnice pokladov a
         bohatstva a pozdvihuje národy k vznešenejším sväzkom a všestrannejšiemu poznaniu
         človečenstva: zem má úzke hranice — ako vtáčence v klietke tlačia a trú sa tu ľudia a
         národy jeden o druhého. Preto žialim, že náš veliký národ má taký malý podiel na mori a
         jeho dobrodiniach. Temer ani jeden národ v Europe nie je taký odrezaný od mora, ako náš.
         Česi, Poliaci, Srbi, Horvati, Slovinci nie sú ani dotknutí morom; čo majú Rusi, Dalmatínci
         a Bulhari, to pomerne k veľkosti slavianskeho plemena ani spomenutia nezasluhuje.“
   </p>
   <p>
    Toto boly myšlienky Kollára, plaviaceho sa Brentou k moru Adriatickému a Venecii. Potom
         zvolá: „Obrátiv sa k západu, zazrel som v ďalekosti plávajúcu nad vodami velikú a hrdú
         labuť — jej hrdlo veža, chrbát chrám, krýdla predmestia, labutence okolo nej ostrovy: to
         bola ,Venezia la dominante!‘ Východ slnka na nebi — západ Venecie na zemi! Šparta bez
         múrov, a predsa bezpečná!“
   </p>
   <p>
    Za detstva som toto čítal, a neraz som túžil ísť za stopami velikého Slováka. A teraz s
         tichou, uspokojenou dušou môžem povedať, že i ja som bol v Arkadii a pocítil van minulých
         století a ich velikého umenia.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e151">
       </a>
       II
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Šiesty kongress slovanských novinárov Austrie svolaný bol do Voloska, ležiaceho tesno na
         brehu Adriatiky, na dni 14., 15. a 16. mája. Že som sa mal staviť v Novom Meste nad Váhom u
         zaťa dr. Markoviča a dcéry Viery a ta doprevadiť ženu, vybral som sa už 11. mája na
         poludnie. Bol krásny májový deň.
   </p>
   <p>
    V Žiline vstúpilo do vlaku mnoho Trenčanov a Trenčaniek; tiahli na roboty, tuším
         okopávať cukrovú repu. Ledva sa vlak pohol, už zahučal ich vagón krásnym, harmonickým
         spevom — rovno: vagón premenil sa na pohyblivý organ, letiaci dolu rozzeleneným Považím. K
         šumu rodného Váhu znel rodný spev, zádumčivý, silný, farbistý, ako oná kvetná lúka pod
         nevysokým briežkom. Nádhera horno-trenčianskeho spevu veľmi kontrastuje s chudobou kraja, s
         nedbalým krojom ženských. Ľud, čo má takú nevyčerpateľnú pokladňu spevu, melodií i textov,
         halí sa, idúc do sveta, do surového šatstva, nevkusného. Ľud, ktorý má inde rozmanité,
         krásne kroje, pôvodné, nešablonovité, ktorý vyšíva, tká, klepluje s nevyrovnaným vkusom a
         báječnou zručnosťou, ukazuje sa svetu vo veľmi nevýhodnom zjave. Či nepriťahuje si tým isté
         neoprávnené odstrkovanie a nevľúdne zachádzanie nevzdelaných chachárov? Ľúto prichodí
         človeku, že vtipný, krásny, utešene zrastlý ľud nepomýšľa na túto zovnútornú, ale predsa
         dôležitú stránku svojho života. Nie je pravda, že by tu bola krajná chudoba príčinou. Je to
         akýsi zdedený defekt, akási bezcitnosť a nevšímanie si zovnútorného sveta, ktorý je pre ľud
         cudzotou, ľahostajnou a nezaujímavou. On si ide vyrobiť niekoľko zlatých, ale ináč nestará
         sa o to, čo o ňom myslia a ako naň hľadia.
   </p>
   <p>
    Z Nového Mesta, potešiac sa s rodinou (medzi inými so štyrmi vnučkami), o polnoci pohol
         som sa na Hlohovec do Pešti. Z krátkeho, nepokojného sna zobudilo ma ranné, tuhé slnko,
         vznášajúce sa na čistom lazúrnom nebi. Ono metalo ohnivé lúče na impozantnú kupolu
         ostrihomskej baziliky (toto je všeobecne užívaný výraz, ačkoľvek Rudnayho naddunajský
         velechrám nie je „bazilika“), svietilo na širokú, hybnú plochu Dunaja, lislo sa na Hrone,
         obloženom nesčíselnými plťami. Do vagóna počaly vliezať maďarské trhové baby s veľkými
         nošami a celými metlami orgovánu. Mlely neustále, ako veterné mlyny pri dobrom, stálom
         severáku. O mužoch svojich hovorili per „uram“ (môj pán), ale nie veľmi útlo a lichotive.
         Na stanici Göd vošly do vozňa dve trhovky s jasnou, peknou slovenčinou. Mňa to prekvapilo a
         dal som sa s nimi ihneď do reči. Boly z Čomádu, neďaleko Gödu, evanjeličky, Slovenky, ako
         sa smelo a svobodne označily. Majú i kňaza, kázaval im do nedávna každú nedeľu po
         slovensky, ale už teraz káže len každú tretiu nedeľu, hoci po dve nedele je kostol prázdny,
         lebo tamejší Maďari málo chodia do kostola. Vytískanie rodného jazyka cirkvou nie je im
         ľahostajné, ale ich mužovia nevedia sa sprotiviť vrchnostiam. Všade tá samá drsná, smutná
         melodia. Všade tá samá nesvedomitosť cirkevných úradov a servilnosť odrodeného kňažstva.
         Pastieri chabo opúšťajú stáda svoje, a stáda rozpásajú sa širinou po pastvách záhubných a
         nezdravých močarinách.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e166">
       </a>
       III
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    A tu je už Pešť. Živé, mnohoľudné mesto s orientálnym náterom a zle napodobneným
         západným luxusom, ktoré posiaľ navštevoval som, len keď nás ťahali na škripec nejakého
         tlačového processu. Chcel som i tu niečo zachytiť a podzemnou tramvajou zašiel som do
         Mestského lesíka na medzinárodnú jarnú výstavku v dome pekných umení. Je to dosť chudobná
         výstavka a neteší ducha. Za hodinu chodíš po pekných teremoch s horným osvetlením, prezeráš
         plátno za plátnom, ale v duši ti neutkvie ničoho, ako Lermontovmu dämonovi, letiacemu nocou
         po nebi polnočnom, šíro-šírom. Secessia dokonáva svoju žiaľnu existenciu. Nemožno povedať,
         že by nebola priniesla i diela pozoruhodné, svedčiace o talente, svobode umeleckého
         tvorenia — ale čo zostane z toho pre historiu umenia? Veľmi málo. Koho potešily
         nedomaľované študia, nábehy k niečomu novému, nestrovenému, nehotovému; neurčitá kresba,
         pestovanie strašného, špatného; nejasná symbolika, pokusy vyraziť štetcom abstraktné idey?
         Málokoho tieto pokusy potešily, sŕdc nezohrialy, myslí neprehĺbily a, čo je hlavné,
         nevzbudily bájnej túžby po kráse, po ideálnom, vysokom, nevšednom. V skulptúre videl som
         mnohé torsá. Nová vec… a torso. Torso je nešťastie! Rozbily časy sochu, zachovaly sa
         zbytky. To je torso. Ale robiť schválne torso, podávať biednu zlomeninu, aký to má smysel?
         Vykresal prse a brucho — ostatné zlomil, nezakončil, a vystavuje torso!
   </p>
   <p>
    Pod večer sadol som do rýchlika, jechajúceho do Rieky. Keď sa zotmilo a ja som sa
         schúlil do kútika, nedali mi spať traja oblažovatelia Rieky, maďarskí úradníci všelijakých
         assekuračných a námorných spoločností. S akousi rozdráždenou radosťou a víťazoslávou
         hovorili o všetkom možnom; bolo v ich rečiach mnoho bezpečnosti, nadutosti a, čo ma naozaj
         už i hnevalo, keď sme prešli uhorskú hranicu a octli sa na horvatskom území, vyslovovali sa
         posmešne o Horvatoch, Horvatsku, o horvatských nápisoch, dosť skromných, lebo na
         železniciach, i keď vedú horvatským územím, suverénne panuje maďarčina. Na záhrebskom
         nádraží nedovoláš sa piva alebo vína po horvatsky. Sklepník urobí hlúpu tvár (namáhať sa
         veľmi nemusí pritom) a povie „kérem“ alebo „bitte“. V Záhrebe, kam sme prišli po dvanástej,
         oslovil ma jeden z úradníkov po maďarsky — ja som neodvetil, lebo vo mne už vrelo nad ich
         neslušnými rečami. Potom prešiel do nemčiny — ja som odvetil lámano, s mäkkým vyslovovaním
         spoluhlásky „d“, „n“. Konečne na zvedavú otázku, zkadiaľ idem, povedal som „Aus Mukďen“,
         roztiahol som sa na pol divána a zavrel oči.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e179">
       </a>
       IV
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Na svite boli sme už v karstovej pustatine — pustatine aspoň naoko, lebo malé fliačky
         kultúr na dne karstových lievikov miznú proti masse šedých, suchých skál. Železnica
         prediera sa smelo tunnelmi čez hluché skalnaté massívy, beží dráhou, vystrieľanou do
         šikmých stien, viaduktami šinie sa ponad ozorné priepasti. Okolo hlboké lieviky, konuse na
         špicu postavené, na dne rukami nasnášaná prsť, skálím ako plotom obložená: ona živí tam
         révu, malé broskvové stromčeky, záhradnú zeleninu, špargu atď. No i po stranách vidno
         neveľké, drobným kamením obložené záhradky, roličky. Videl som pestro oblečené babky
         pracovať na týchto miniatúrnych poliach: vyberaly skalky a nosily na kamenný plot, práca
         neľahká, požadujúca veľkú trpelivosť.
   </p>
   <p>
    Dosiahnuc najvyšší bod karstového pohoria, počali sme sa spúšťať nadol — a tu v mäkkom
         svetle ľahunkou hmlou zastretého slnka strie sa morský záliv Kvarnera s ďalekými,
         amfiteatrálne rozloženými horami a brehmi, posiatymi mestami, villami, dedinkami. Roje
         rybárskych plachtových bariek stoja, zdanlivo nepohnute votkané do nehybnej, širokej
         hladiny; neobyčajne strojne oživujú jednotvárnu, slabo belasú plochu svojimi bielymi
         trojuholnými vetrilami. Časom vysoká stena z kvadrov alebo prosto tvrdá skalnatá stráň
         zakrýva výhľad nadol a na more. Stena zmizne — a zase more, zase šedo-modrá pláň, biele
         punkty lodí, v trasnom, belasom vzduchu lisnúce sa brehy a hory. Tu more ešte nerobí dojmu
         pravej morskej veľkosti a svobody: zúžily ho s troch strán skalnaté brehy — len rovno
         oproti nám, neširokým pásmom tratí sa ono v diaľke a pojí sa temer nepozorovane s nebom.
         Nebo je tam slabo pretrhnutým pokračovaním mora. Nerobí tu more pravý dojem veľkosti, lebo
         hľadíš naň s ohromnej výšavy — hora tu konkurruje a vyzdvihuje dojem. Zdá sa ti, visíš nad
         hladkým, idyllickým, pokorným jazerom.
   </p>
   <p>
    Vlak prehrmí ponad rieku, ktorá delí Horvatsko od mestského territoria, ako známo,
         prideleného bezprostredne k Uhorsku. A sme v Rieke, meste výnimečného, len v Austrii
         možného charakteru. Najvyššia moc je v rukách Maďarov, ľud je slovanský, intelligencia s
         italským a nemeckým zafarbením, industria a kupectvo internacionálne (francúzske, anglické,
         nemecké). Dookola živel slovanský, zem slovanská, rieky slovanské, more slovanské, lenže
         nad všetkými drží ruku cudzota a rozpína sa ako v svojom. Len jedno je isté: hoci i Maďari
         majú v rukách vrchnú správu, Rieka nepomaďarčí sa nikdy. K tomu nepostačí naplniť mesto
         maďarskými úradníkmi. Oni zostanú tam cudzincami a vysťahovalcami, a budú vždy vzhľadom na
         maďarský šovinizmus „in partibus infidelium“.
   </p>
   <p>
    Rieka má pekné molo pre lode passažierske a proti nemu dosť úhľadné námestie s hotelmi a
         kaviarňami. V jednej z nich, „Europou“ zvanej, u samého mola zavialo už vzduchom
         kongressovým. Našiel som tam pri rannej káve predsedu Jozefa Holečka, Jozefa Kuffnera,
         znamenitého feuilletonistu „Národních Listov“, dr. Baxu, redaktora „Radikálnych Listov“ a
         snemového vyslanca, Karla Jonáša, redaktora „Plzeňských Listov“, Františka Kretza, Bohumila
         Knechtla, redaktora olomúckeho „Pozora“, Sokola-Tůmu z Moravskej Ostravy,
         Ostaszewského-Barańského, dr. Mazzuru so synom a iných známych a kollegov. Prechádzka
         mestom neposkytovala ani poučenia, ani potešenia. Najviac sa hostia interessovali mestskými
         tržnicami (Mercati), lebo tam predávajú morské ryby, raky, humre, morských pavúkov a krásne
         zeleniny. V „Mercati“ veje taliančina. Predavači vykrikujú mená tovarov a ich ceny po
         taliansky, s južným ohňom a vreskom.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e196">
       </a>
       V
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    O 2. hodine popoludní dňa 13. mája sadli sme s riečskeho mola na parníček. Bola to
         ďaleko menšia časť kongressistov, väčšia išla po železnici, z Viedne južnou dráhou cez
         Hradec, Ľubľanu a poslednú stanicu Matulje-Opatija, kde boli slávnostne uvítaní obcou
         Volosko-Opatija a na fiakroch privezení na byty.
   </p>
   <p>
    Prievoz z Rieky do Opatie trvá asi 3/4 hodiny. Ide sa blízko brehu — a vľavo strie sa
         pokojné more. Rieka mizne a pred nami skoro ukáže sa Opatia so svojím skvelým, v slnku
         jagajúcim sa nábrežím, niečo na pravo rovno z mora vyčnieva hradba domov, dom nad domom do
         veľkej výšky, to je Volosko, náš hostiteľ.
   </p>
   <p>
    Villa Abbazia v Opatii (Pension Hausner) prijala troch do svojho pohostinského náručia:
         Holečka, Kuffnera a mňa. Dali nám krásne, svetlé izby. Villa stojí u mora, iba cesta ju
         delí od rozpukaných skál, morom večne omývaných. Na pravej strane súsedí s veľkým kúpeľným
         domom arcikniežaťa Ludvika Viktora. Neďaleko, nad samým morom počína sa veľký park s
         utešeným, palmami ohradeným, k moru svobodným „miestom fontány“. Nad fontánou belie sa
         mramorová skupina, okolo hriadky, kolá a hviezdy najrozmanitejších rastlín a kvetov — v
         najbujnejšom a najsviežejšom rozvitku. Veliké, čiastočne obrovské palmy boly v úplnom
         kvete. Sadli sme si na lavicu oproti fontáne. Slniečko pripekalo: to bolo jediný raz, čo
         sme na ceste pocítili jeho južnú vládu, ostatný čas bolo dosť chladno. Prešli sme pred
         veľkú kaviareň s parkom, ktorého búdky a kiosky stoja nad samým morom. Ticho tam bolo. Tu i
         tu prechádzali popri nás elegantní hostia, dámy v jarných úboroch, chlapčence s holými
         kolenami a ako bábiky vyobliekané dievčatká. Vzduch bol čistý, ako krystal; od mora
         povievala slaným aromatom nasýtená brísa.
   </p>
   <p>
    Opatia pozostáva vlastne z jednej dlhočiznej ulice víll, hotelov a ústavov. Keď ideš,
         zanechajúc loď, molom malinkého prístavu, uzreš pred sebou park, na ľavo i pravo villy u
         víll a nad villami. Popri brehu, krútiac sa dľa toho, ako rozkazuje línia pobrežia, tiahne
         sa krásne vysypaný, od mora železným zábradlím opatrený chodník, promenáda, akých som
         málokedy videl. Na pravo tesno more s rozrytými skaliskami, u vody sčernelými, o ktoré,
         neumĺkajúc, šumí a pení sa vlna za vlnou, na ľavo húšť parku, skupiny paliem a letohrad u
         letohradu. A tak to ide 2 a 1/2 kilometra až po prístav Voloska, ktorý končí sa úzkym
         molom, vrývajúcim sa do mora. Tejto prechádzke od mola Opatie po molo Voloska máloktorá iná
         sa vyrovná. Nie tým, že vidíš ľahké, moderné paláce a paláciky víll, ale tým, čo dáva sama
         príroda. Ideš hladkým, bezpečným chodníkom, a na krok, za železným zábradlím, vidíš smes
         rozvŕtaných, rozpukaných skál, surové, tvrdé nábrežie. Naň valia sa so zlostným šumom vlny
         — na pravo strie sa modrá hladina Adrie, na ľavo belejú sa v diaľke domy Rieky. Pohorie v
         šedosti i zelenosti dvíha sa k nebu. Idúc pobrežným chodníkom, cítiš sa intímne blízko
         mora, ono ti je u nôh, často, keď príde silnejšia vlna, hodí na teba svoje strieborné
         šuminy. A vrie to pod tebou, ako v kotle, sypí, vzpína sa, šumí a hrá utešenú melodiu
         morskú.
   </p>
   <p>
    Zastaneš si na konci vološčianskeho mola, a tu sa ti ukáže Volosko v celej svojej
         krásnej, temer bizzarnej sláve. Do tvrdého, vápenného brehu, na umele robených terrassách,
         dom nad domom, tak že kde sa strecha spodných domov končí, tam počínajú sa základy vyšších.
         Nad všetkým trôni malý kostolík s dvoma vežami a „Národný dom“ Voloska, jeden z najkrajších
         stavísk mesta. K nemu musíš sa od mola škriabať príkrymi schodmi medzi hromadnými domami.
         Tam ťa už vítajú široké, dlhé bielo-modro-červené zástavy, ktoré znamenajú, že si tu
         hosťom. Od Opatie ide k „Národnému domu“ taktiež krásna, prvotriedna hradská cesta. A tak
         tedy v tomto stavisku, vystavenom peknoduchým Voloskom, má zajtra zasedať šiesty kongress
         slovanských žurnalistov.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e215">
       </a>
       VI
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Po dvoch nociach železničnej cesty žiadalo sa skoro ľahnúť, aby sily osvežely pre
         nastávajúce dni kongressu. A tak darmo volala hudba mierno kolíšuceho mora pod oblokmi.
         Zastrel som okenice a pohrúžil sa v hlboký sen. No o šiestej ráno 14. mája už som bol u
         brehu v hlavnej kaviarni, v železnom kiosku nad samým morom. Nebo bolo šedé — a tak i more,
         drobunký dážď spustil sa z oblakov. Zašiel som potom do „Grand-hôtelu“ Zehentera, kde už
         mrvily sa zástupy hostí a kde bol ubytovaný i môj nateraz dvojaký kollega Ignác Radlinský
         so svojou milou, vysoko vzdelanou paňou. Pri druhej káve (morský vzduch veľmi troví) oddali
         sme sa do turistického remesla — nevyhnuteľného: kupovania obrázkových dopisníc, mariek (tu
         „hellerových“, sme v Istrii a nie v Horvatsku, lebo tam sú „fillérové“ — čert ako diabol) a
         písanie pozdravov na všetky strany. Tam sišiel som sa i s väčšinou známych a urobil nové
         známosti. Tak medzi inými poznal som dvoch haličsko-ruských spisovateľov, kňazov Vasilija
         Zapozeckého z Gorného u Stryja, znamenitého novellistu, a straručkého, 82-ročného Alexandra
         Sobata, ktorý s nami šiel až do Venecie. Vítal ma s pravou srdečnosťou prvý horvatský
         romancier a poet Šandor Gjalski, dr. A. Tresić-Pavičić, mladý literát a predseda spolku
         Cyrilla a Metoda Viktor Car (Emin), súčasne z prvých našich hostiteľov, ktorý má malé
         palazzo-villu v Opatii. Tam bol som s Osipom Markovom i jeho mladuškou dcérou Feodorou.
         Markov je redaktorom „Galičanina“ a môj známy od dávnych čias. Feodora sa práve narodila,
         keď sme boli s Mudroňom a Pietrom vo Ľvove, po ceste na kijevskú slávnosť pokresťanenia
         Rusi. Vítal som M. Čapka, Fr. Hovorku, hlavného riaditeľa toho, čo je v kongresse a okolo
         neho. Sišiel som sa so statným predstaviteľom českej krajinskej žurnalistiky Miškovským z
         Českého Brodu. Už za rána, idúc z villy Abbazia, milo mi bolo stretnúť sa s paňou
         Gabrščekovou, spolupútnicou do Dubrovníka, ktorej manžel A. Gabršček je v Gorici slovinským
         redaktorom a vydavateľom. Obnovil som známosť s Mončalovským zo Ľvova, poznal moravského
         literáta Merhauta, videl som sa s Vergunom, redaktorom „Slavianskeho Vieku“, a s dvoma jeho
         priateľmi z Ruska, so žurnalistom z Belehradu Dušanom Šijačkim, ktorý tu bol hosťom. Bola
         to veselá chvíľa, ale už blížila sa 10. hodina. Bolo treba ponáhľať sa do Voloska. No teraz
         sme nešli vedľa mora, ale hlavnou ulicou, pozostávajúcou zo samých letohrádkov. Kto by ich
         vedel všetky pomenovať? Zapísal som si len niektoré, viac verejné: Štefánia, Quarnero,
         Angiolina, Amália, Flóra, Laura, Slatina, Liburnia, Rosa, Rastislav, Quisisana, Ruža
         Nikolajevna, Mignon, Herkules atď. Villy tiahnu sa až po Volosko, tak že nevidno hranice,
         až keď octneme sa pred dvojposchodným „Národným domom“, centrumom slovanskej spoločnosti
         Opatie i Voloska. Tam už vrelo ako v úle, všetky teremy na prízemí boly obsadené a o chvíľu
         čulý, neunavný Hovorka volal nás do hlavnej dvorany k otvoreniu VI. kongressu slovanských
         žurnalistov Austrie.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e226">
       </a>
       VII
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Veľká, jasná dvorana v prvom poschodí „Národného domu“ Voloska skoro naplnila sa členmi
         i hosťmi kongressu. Po stenách sály skvejú sa rozmanité heslá, najviac sokolské — dôkazom,
         že ona slúži i cieľom telocvičným. Na pr.: „Zdravo!“ — „Tko Hrvat, to Sokol!“ — „Jačajmo
         se!“ — „U desnici snaga, u srdcu odvažnost, u misli domovina!“ — „Ljubimo se!“ atď.
   </p>
   <p>
    Rokovanie otvoril Jozef Holeček po horvatsky, prešiel potom do češtiny a vyzval
         kongress, aby si vyvolil magistrát. Predsedom stal sa Hribar, starosta Ľubľany, prvým
         podpredsedom Šandor Gjalski zo Záhreba, druhým professor Zdiechowski z Krakova. Predseda
         Hribar otvárajúcu reč povedal v piatich slovanských nárečiach, starosta „Grada Voloska“
         Stanger privítal hostí, a kongress bol by tiekol svojím formálnym tokom, zaujímavým vlastne
         len pre stav novinársky.
   </p>
   <p>
    No tohoto pokojného toku nedoprial mu druhý podpredseda Maryan Zdiechowski. Ačkoľvek
         politika bola vylúčená z rokovania, on sadol si na vysokého politického koňa… Vyrazil svoju
         radosť nad úspechmi Japoncov, v ktorých vidí záloh slovanskej sily a jednoty; spoločnosť že
         shodila autokraciu, a keď bude utvorená Poľša, Ukraina (a boh vie aká ešte Kavkazia,
         Armenia, Finnia, Cigánia, Čuchonia, Mazuria, Tunguzia, Kalmycia a Krakovia), povstane
         slovanské bratstvo a jedinstvo…
   </p>
   <p>
    Zdiechowski prednášal tieto alebo podobné allotria s tvárou nervózne rozľútenou. Každý
         nerv jeho chudej, umnej tvári triasol sa rozčúlením a hlavne citom zjednej nenávisti, ba až
         chorobnej zášti. Zášť a nervóznosť nemávajú dobrého vlivu na pravidelný tok rozumových
         vývodov — trápny bol dojem jeho reči, nielen na nás dobrodušných, starých slavianskych
         ľudí, ale i na Poliakov. Reč Zdiechowského, na počiatku počúvaná ticho, razom sprevádzaná
         bola nepokojným šumom, mrmlotom, ktorý sa ku koncu menil a zosilňoval v hluk nespokojnosti
         a hlbokého zazlenia. Rozčulenie, vibrujúce v bledej tvári krakovského professora, rozšírilo
         sa po celej dvorane — no znamenitý predseda Hribar niekoľkými slovami utíšil všetko.
         Pretrhol rečníka upozornením, že politika, a ešte taká aktuellná, je vylúčená z porád
         kongressu… Čo týka sa bratského Ruska, my máme pevnú vieru, že si ono samo pomôže s vrahmi
         vnútornými i zovnútornými a zvíťazí nad nimi… Sála zatriasla sa hromovým potleskom —
         incident bol odbavený.
   </p>
   <p>
    Ale to bol i jediný oblak na obzore tohoročného kongressuálneho neba. Všetky noviny
         konštatujú, že v Opatii-Volosku urobilo pokrok sblíženie rozvadených bratov. „Radikálne
         Listy“ tešia sa, že „dve udalosti staly sa vážneho dosahu: smierenie Srbov a Horvatov,
         Poliakov s Rusmi. Obe veci zdaly sa ešte nemožnosťou na kongresse v Dubrovníku. Toho roku
         predseda Hribar konštatoval pravý opak dubrovníckych nesvárov a náruživých scén.“
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e245">
       </a>
       VIII
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Nejdem nudiť čitateľa s programnými a formálnymi vecami, najviac organizačnými; utešená
         pohoda, more a dve zaujímavé mestá lákaly účastníkov z dvorany. O 2. hodine shromaždili sa
         vo veľkej sále „Grand-hôtelu“ na bankett, ktorý dalo novinárom mesto Volosko. Samo sebou
         rozumie sa, že bol oživený toastmi a jarou besedou. Temer všetci žurnalisti poznajú sa
         navzájom, k starým známostiam prichádzajú nové, podmienené miestom a inými okolnosťami.
         Bankett prešiel živo, zaujímavo, bez najmenšieho nesúladu, napomenutie Gjalského, aby sme
         sa milovali, našlo úrodnú pôdu. Odpovedajúc Gjalskému, poznamenal istý rečník v svojom
         krátkom toaste, že veru keby bolo v nás viac lásky, iste by veci naše išly hladko, a
         nebezpečenstvo, hroziace nám, dalo by sa ľahko odstrániť a premôcť. No rečník bol by
         spokojný a s utíšenou dušou vrátil by sa domov, keby sa presvedčil, že blednú a miznú stopy
         nenávisti, ktorá ešte tu i tu vybúši.
   </p>
   <p>
    Na večer s dvoma priateľmi, prednými žurnalistmi českými, najali sme si barku a
         vyplávali od mola do čistých vĺn mora. Bolo tiché, ležalo pred nami ako krotké jazero. Od
         Rieky plával parník, rybárske lode s ovisnutými parusami pomaly tiahly k brehu. Náš starý,
         statný loďník silnými vzmachmi vesla hnal malú loďku ďalej od brehu smerom k Crkvenici.
         Okolo nás panoval mier, na tichom južnom nebi počaly sa zjavovať hviezdičky, ich trasné,
         trblietavé punkty iskrily sa na mori. Skoro plný mesiac stál nad úžinou Bazanskou medzi
         brehom istrianskym a veľkým ostrovom Čresom (Cherso). Okolo nás panoval mier bohatej, dušu
         unášajúcej, blažiacej prírody,
    <span class="emphasis">
     <em>
      ale v nás ho nebolo
     </em>
    </span>
    . Tu, medzi šiestimi
         očami, sami, rozjímali sme o našich biedach, o hrozných časoch, o duchovnom zatemnení
         celého pokolenia, ktoré rve sa po niečom čudnom, vzdialenom, nesvojskom, medzitým čo diela
         najbližšej potreby, súrne, najsúrnejšie záujmy naše zostávajú nepovšimnuté. Podotkol som i
         nové, umele nasnované neshody a mátoženia v pomeroch českých a slovenských, a mnohé stalo
         sa jasným pred očami mojich spolupútnikov, čo im bolo zahalené nízkou klebetou a
         nevysvetliteľnou intrigou. V tejto morskej samote, pri blesku mesiaca a tichom trblietaní
         hviezd, otvorily sa nám duše a beseda stala sa úprimnou, iskrennou. Vyšlo, že i oni, Česi,
         majú celé more bied a nijakej príčiny inými pohŕdať. Odpadlo s duše všetko malicherné a my
         sme hľadeli na celok, na to hlavné a spolu strašné, na úžasné nebezpečenstvo, hroziace
         celému nášmu plemenu. Ani sme nezbadali, že náš barkár bol obrátil svoj čln a, mierno
         šplechotajúc veslom, blížil sa zase k molu. Na brehu svietilo mnoho okien a pouličných
         lámp, mesiac osvietil biele façady vysokých dačí a palácov, temné plochy parku, čudnú stráň
         pohoria, vznášajúceho sa nad Opatiou s najvyššou tam horou Učkou (Monte maggiore).
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e262">
       </a>
       IX
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Keď som šiel od večere okolo 12. hodiny domov, začul som pred villou Abbaziou z tmy
         šumeť a šplechotať morský príboj. Nebo bolo zachmúrené a od mora vial dosť silný, chladný
         vietor. Sišiel som až dolu, sadol na skalisko a dlho počúval som nekonečne bájne melodie
         mierne rozhnevaného mora. Hladinu bolo videť černieť sa len na niekoľko krokov, prihusté
         oblaky halily nebo, no peny bušujúcich vĺn lemovaly skalnaté nábrežie belunkou, nepokojnou
         páskou; videl som ich jasavý poskok, videl, ako sa vlny rozrážajú o ostré hrany vápencových
         skalísk. Toto bolo jediný raz na celej ceste, čo ko mne zahovorilo more hlasnejšou rečou,
         ktorú tak milujem, či sediac na brehu a či plaviac sa na lodi. More mnoho tratí na velebe a
         sile, keď je tiché. Všetky farby, ktorými za ticha hrá, nenahradia jeho junácky pohyb, jeho
         šum a vír bežiacich, predbehávajúcich sa vĺn.
   </p>
   <p>
    No šum uspáva… Sobral som sa do svojej villy a otvoril som obloky. Zďaleka dorážala do
         izby miernená hudba vĺn, akoby žalobná, roztúžená. Čo bude? Či sa utíši moja milovaná
         thalassa, či sa rozbúri a nás prikuje k opatijskému brehu?
   </p>
   <p>
    Utíšilo sa. Na druhý deň, 15. mája, pokračovali sme v zasedaní kongressu. Prišly na rad
         referády a prednášky: R. Cejneka o povinnosti redaktorov svedčiť, o novom tlačovom zákone
         dr. Ant. Beaupré (redaktor „Głosu Naroda“), o potrebách haličskej ruskej tlače Osipa
         Markova.
   </p>
   <p>
    Nasledoval rýchly spoločný obed v „Národnom dome“; o jednej hodine muselo byť všetko na
         ceste k vološčianskemu úzkemu, ďaleko do mora vrývajúcemu sa molu. Na konci mola stojí malý
         majáčik, ktorým dáva sa znamenie, čo sa deje na otvorenom mori. Pri majáčiku nedvižné stála
         pekná, veľká loď Horvatsko-uhorskej paroplavebnej spoločnosti „Tatra“, a my, ako jej
         hostia, hrnuli sme sa na palubu našej „Tatry“, len žiaľ, s dlhým prvým „á“. Kapitán a
         matrózi sú všetko dobrí Horvati, najviac Dalmatínci. Na lodi bolo do 300 hostí i domácich.
         Loď skoro odbila a obrátila sa na skvelý hotel, na bohatú reštauráciu. Počali rozdávať
         studené jedlá a zákusky: sandviše, šunky a načapovali na palube niekoľko súdkov dobrého
         piva.
   </p>
   <p>
    Loď išla prekrásne. Modrá, do alazarinovej farby hrajúca hladina ostro rezaná bola nosom
         slávnostne okrášlenej lodi. Veselo vialy vlajky na sťažňoch a hajno morských čajek
         bezstarostne trepotalo krýdlami nad loďou.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e281">
       </a>
       X
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Paroplavebná spoločnosť „Ungaro-Croata“ patrí ku krajším zjavom v národnom i
         národohospodárskom živote Horvatska a slovanského prímoria vôbec. Nemýli nás utrakvistický
         firnajs, ani dlhé ,á‘ nad staro-slovanskou, srdcu milou „Tatrou“ — niečo sa musí hodiť
         molochu, je to libácia pred modlou šovinizmu. Spoločnosť má 32 veľkých parolodí, ktoré
         obstarávajú kupeckú, poštovnú a passažiersku službu na celom dalmatínskom pobreží od Rieky
         do Kotora, potom z Rieky do Venecie. Má päťmillionový pracujúci kapitál, 2000-zlatová
         účastina vystúpila na 5000 zl. Na lodiach veje slaviansky duch, hoci kommando je italské;
         starý zvyk nedá sa ľahko vykoreniť.
   </p>
   <p>
    „Tatra“ veselo rezala vlny okolo Rieky, ktorá je dosť malebná od mora z istej diaľky.
         Nevidíš fadessy činžiakov, monotónnych ploch kasárnických hotelov a úradných stavísk.
         Príroda, more, šedé i zelené výšiny postaraly sa o malebnosť a krásotu.
   </p>
   <p>
    Na lodi šumel život, viedly sa rozhovory, domáci poučovali hostí. Onedlho úzkou úžinou
         vrazili sme do Bakarského malého zálivu. Utešený morský kút, ohradený vysokými bralami,
         tuho rozrytými parallelnými líniami: to sú všetko vinice. Až po najvyšší kraj samé úzunké
         terrassy, jedna nad druhou — ale pusté, suché. Neskveje sa tam sytá zeleň blahodarného
         viniča. Ale nebolo kedy o tom premýšľať. Tu mesto Bakar, pod vysokým šedastým bralom, tu už
         zahrmely mažiare, a ich hrom odrážal sa od tvrdých brál trojakou ozvenou, prešiel ponad
         naše obnažené hlavy a tratil sa za nami v šírej hladine morskej: a breh zakvitol pestrým
         hlúčkom ľudí. Ozvala sa pieseň „Hej, Slaveni, ešte naša reč slavenska žije!“ — tam na
         suchom bakarskom brehu, na kamennom mole i tu na hrdej horvatskej lodi. Zástavy vialy,
         šatky trepotaly vo vzduchu. „Živili Slaviani!“ volalo nám neznáme obecenstvo; neprestal
         spev, neprestalo volanie, pokiaľ „Tatra“ nehybne stála v prístave, pokým loďná krutka
         odpočívala. Bolo to bratanie „en distance“. Ale vrelé, dvíhané myšlienkou, že predsa ľud
         cíti veľkosť slavianskej idei. Tomášikova pieseň i tu bola slávnostným, jediným emblemom,
         jediným heslom, ktorému porozumel každý z roztrhaných slavianskych kmeňov, záujmov a
         protív. V piesni Tomášikovej máme veľký poklad duchovný a len najhnusnejší podliak môže
         zľahčovať túto srozumiteľnú, sjednocujúcu, oduševňujúcu hymnu. No skoro zašumela loďná
         krutka, loď pomaly obrátila sa zase k úzkemu prieplavu. Ešte durkanie mažiarov, ešte spev a
         volanie. Loď sa pohla do rýchleho behu a zanechala Bakarcom iba oblak dymu zo svojho
         vysokého a širokého komína. Či nezanechala i inšie?
   </p>
   <p>
    „Prečo sú brehy také suché?“ spýtal som sa starého matróza, ktorý nám čapoval pivo.
   </p>
   <p>
    „Vidíte tamtie domy?“ odvetil, ukážuc na nesčíselné kamenice pod horami i v horách. „Sú
         všetko prázdne. Doskami a skálím zatarasené obloky, len bóra skučí skulinami v búrnych
         nociach. Ľud všetek je v Amerike a inde. Rozptýlila ho fyloxera, ktorá vypila prameň výživy
         jeho. Nik nestaral sa o ľud, nepomáhal — mohli nahradiť zkazu novým révím, ale nie,
         hľadeli, tuším, s utajenou radosťou, že ľud hynie a tratí sa. Ľud pracovný, z oných skál
         produkoval víno, ohnivé, bakarské, ktorému išiel chýr — Francúzi prichádzali ho kupovať,
         keď ešte bolo muštom. Dobrý to bol ľud, mierno majetný, spevný, veselý. Niet ho. Rozplynul
         sa, ako dym, ako para. Boh bude účet požadovať, u ľudí niet smilovania!“
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e300">
       </a>
       XI
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    No predsa niečo dostali Bakarci za toľké nemilosrdné údery suďby: nautickú školu, ktorej
         žiaci môžu dosiahnuť hodnosti kapitána — keď sa dobre pousilujú v praxi na širokom chrbte
         oceána. (Toto je nie moje epiteton, ale Homerovo. Kto by nemyslel na Homera, na Ilias a
         Odysseu, keď sa stýka s morom? Obe najväčšie, najkrajšie epose človečenstva a všetkých
         časov zaváňajú slanistým zápachom mora. Ono spokojno i búrno šumí do ich božských
         hexametrov.) Jazyk na bakarskej nautickej škole je horvatský — pravda, učia sa i druhým
         jazykom, zvlášte italskému, panujúcemu ešte vždy na Adriatike. Nuž veď západné jej pobrežie
         tvorí Itália, s národom, keď i slabým politicky, no národne veľmi silným, rozpínavým, s
         národom, ktorý môže sa chlúbiť trojnásobnou kultúrou a starinou, rešpekt vzbudzujúcou.
   </p>
   <p>
    Vyjdúc z bakarského zálivu, skoro ukázala sa na brehu vľavo Kraljevica, mesto pomorské,
         taktiež biedou stenčené a austriackou starostlivosťou zúbožené. Nad samým morom vypína sa
         do výšky hrad Frankopánov, veľký, impozantný hrad, teraz kláštor jezuitov. Niektorí páni
         žurnalisti binoklovali na bývalý hrad frankopanský s istou liberálnou ironiou — no razom
         sídlo jezuitov zapestrelo sa zástavami, na podhradí zadunely mažiare a s balkonov a okien
         páni pátri kývali bielymi ručníkmi v ústrety pomaly plávajúcemu korábu. A molo naplnilo sa
         hlúčkom ľudí, oduševneno nás vítajúcich. Zase zavznela Tomášikova hymna, srdcia živšie
         zabúchaly, na očiach mnohých sperlily sa slzy. No koráb zašumel svojou krutkou a Kraljevica
         zmizla.
   </p>
   <p>
    A pomaly povstávalo na lodi všeobecné bratanie, cit rodinný, priateľský. Ľvíčence hraly
         sa s baránkami a kocúrkovia s myškami. Loď nie je tabuľa, ani poradná sieň, kde všetko ide
         pod istým kommandom, pod auktoritou predsedov a riaditeľov stola. Tu je všetko voľné,
         nenútené, rovné, nevelené; gruppy svobodne tvoria sa a zase svobodne sa rozptyľujú, nik
         nebanuje, že sa pripojil ku skupine, nik nebanuje, keď sa odialil. Na nose lodi, nad ostrým
         uhlom, režúcim vodu, na samom zadku za kormidlom, nad vrtiacou sa a šuminy tvoriacou
         krutkou, pod plachtovým baldachýnom na palube, v elegantnom salónku kajuty — všade najdeš
         ľudí veselo, nenútene besedujúcich a jeden druhého uvažujúcich. Nik sa nevypína nad
         druhého, nerobí sa „wichtig“, nerysuje sa. A veď to ani nemožno!! Kto by chcel urobiť sa
         smiešnym pod týmto južným, tuho-modrým nebom, v tejto vyberanej, vysoko vzdelanej
         spoločnosti?
   </p>
   <p>
    Hostiteľ bol nevidný, všetko išlo darom, padalo s neba. Pravá Arkádia, pravá, krátka, no
         milá idylla! Ach, keby s ňou len tak tuho nekontrastoval život skutočný! Ach, keby si
         mohol, človeče, ušlý od mnohoročnej práce, keby si mohol tento arkadický cit sdielať so
         svojimi milými, blízkymi, so svojimi drahými bratmi a sestrami slovenskými! Keby si mohol
         všetkým sdeliť svoj dojem, svoje radostné rozčulenie nad krásami kraja, mora, neba! Náručie
         úzke — šíry cit!
   </p>
   <p>
    Tu nad šumiacou krutkou, pováľaní na loďných povrazoch, po dlážke palubnej, na stopke
         ohromnej kotvy, shromaždili sa slovinskí mladí ľudia, tuším členovia speváckeho spolku, a
         počali spievať svoje prekrásne slovinské piesne. Kto nepočul slovinského spevu, ťažko si
         predstaví jeho ľubozvučnosť a pravú južnú nehu. Harmonické je to ako organ, sladké ako med.
         Potom prešli na horvatské ohnivé melodie, z tých na ruskú „Ne šej ty mne, matuška, krasnyj
         sarafan“ a končili s „Bože, caria chrani“. Klobúky letely s hláv.
   </p>
   <p>
    A už sme ticho, bez prívetu, bez vítania plávali okolo krásnej, no nemej Crkvenice. Na
         tuho-zelenom úzadí dvíha sa tam štyriposchodný palác, hôtel Therapia, s nízkymi arkádami.
         Ale to len tak šuchlo okolo nás — sceneria menila sa bez prestania.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e321">
       </a>
       XII
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Ostrov Krk (Veglia) tiahol sa na pravo, Morlacká úžina medzi ním a pobrežím pomaly sa
         šírila. Mesto Novi vítalo nás horeopísaným spôsobom. Konečne vplávali sme do širokej zátoky
         u Senj — to bol najďalší punkt našej prechádzky. Tu sme opustili loď a vhrnuli sa do mesta,
         dosť pustého. Nik nás nevítal — pred kaviarňou nad morom sedelo niekoľko Senjčanov,
         ľahostajne hľadiacich na hostí. Senj (Zengg) je kráľovským svobodným prístavným mestom v
         horvatsko-slavonskej stolici Lika-Krbava; prastaré mesto, že vraj založené ešte senonskými
         Gallmi. Roku 452 vydobyl ho Attila, v dvanástom století bolo rozrumené barbarskými hordami.
         Na kráľovské mesto povýšil ho kráľ Matiaš roku 1488. Teraz má 3000 obyvateľov, je sídlom
         katolíckeho biskupa, biskupského konzistoria.
   </p>
   <p>
    Niektorí sme vošli do chrámu, veľmi pekného. Zvláštnosťou sú v chráme povešané vóta:
         celé modelle lodí. To venovali námorní obchodníci chrámu či už z vďaky za šťastný návrat,
         či zo smútku, že ich lode zahynuly na mori.
   </p>
   <p>
    Asi za hodinu zatrúbili na lodi: to nás loď už volala. O malú chvíľu sme sa ubierali
         zrýchleným tempom nazad. Mrkalo. Elektrické svetlá zajagaly sa na lodi. Už bolo hodne tma,
         keď sme zastali pred Opatiou. Tu malo byť slávnostné finále malej morskej výpravy našej:
         ohňostroj. A skutočne: zlatý had vzvil sa na vološčianskom mole, za ním druhý, tretí, až
         povstaly celé snopy ohňami a hviezdami sršiacich rakét. S lode odpovedali tiež rakétami, a
         ohňostroj počal sa v celej svojej sláve. I tu more všetko zveličovalo, všetkému dodávalo
         krásy a blesku. Ako vysoko rakéta vzvila sa k nebu, tak hlboko jej obraz vrýval sa do
         hlbiny morskej. Všetky kolá, guirlandy, spirále, slnká boly zdvojené, zjasnené, zveličené
         morským zrkadlom.
   </p>
   <p>
    Večer počul som veľmi dobrú anekdotu o predsedovi novinárskeho sväzku Chylińskom.
         Chyliński je veľmi milý, ale trochu márnivý pán. Keď bol prvým predsedom IV. kongressu v
         Dubrovníku, dali mu byt v dome dubrovníckeho biskupa Marcalića, znamenitého horvatského
         patriota, obzoráša. I telegrafoval žene: „Glücklich angekommen, Bischofspalais
         abgestiegen.“ Kollega Levický,
    <sup>
     [
     <a class="footnote" href="#ftn.d56e336" name="d56e336">
      1
     </a>
     ]
    </sup>
    prijdúc do Splitu, kde nachádzajú sa pozostatky velikého paláca Diocletianovho,
         telegrafoval Chylińskému: „Glücklich angekommen, in Kaiserpalais abgestiegen.“ (Šťastlive
         som došiel, složil som sa v cisárskom paláci.) No na tomto kongresse Chylińského nebolo —
         stal sa druhým starostom mesta Krakova a nemohol prísť.
   </p>
   <p>
    Tretí deň kongressu, 16. mája, o 11. hodine zakľúčili kongress pri dosť slabej účasti.
         Nemožno dosť nehaniť členov kongressu za ich netrpelivosť. Dva dni ako-tak vydržia, ale i
         vtedy je dvorana ako úl — tretí deň už s veľkou biedou vie Hovorka nasháňať slušné číslo
         účastníkov. Ústredný sväz mal svoje zasedanie o 9. hodine. Išlo to všetko rýchlo a správne.
         Miestopredsedovi Jozefovi Holečkovi ďakovali kollegovia za neunavnosť a takt, ktorým riadil
         sväzok, taktiež F. Hovorkovi, sekretárovi sdruženia a najčinnejšiemu členovi kongressu.
         Magistrát bol znovu potvrdený: predseda Chyliński, podpredseda Holeček, sekretár Hovorka,
         pokladník Kuffner. A tým bolo po officiálnom kongressovaní. Železnicou so stanice
         Matulje-Opatia, parníkmi a parníčkami s mola Opatie a Voloska rozpŕchli sa páni žurnalisti
         na všetky štyri strany sveta.
   </p>
   <p>
    Na obede bol som s Mazzurovci v Grand-hôteli, po obede u hostiteľa nášho pána Viktora
         Cara Emina. Jeho krásna villa leží neďaleko hôtela. Vítala nás jeho pani,
         krásavica-Horvatka, že vraj: „casa piccola, core grando“ (dom malý, ale srdce veľké), no i
         dom nie je taký malý, a srdcia naozaj vrelo bily v ústrety hosťom. U Cara shromaždila sa
         dosť veľká spoločnosť; ohnivé, temné víno zablyslo sa granátovým leskom v brúsených
         pohároch. Zaujímala ma bibliotéka, naozaj temer vyčerpávajúci výbor všetkého, čo poskytly
         najcennejšieho literatúry: nemecká, italská, francúzska, anglická a ruská, nepočítajúc celú
         srbsko-horvatskú literatúru. No krátke len okamihy mohol som tráviť u Cara Emina — mal som
         ísť do Rieky s Radlinskovci… Hľadám, behám po celej Opatii, Volosku — nebolo ich. Konečne s
         kollegom Karlom Jonášom skočili sme na paroloď a plavili sa do Rieky.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e336" name="ftn.d56e336">
        1
       </a>
       ]
      </sup>
      Zavraždený roku 1909 vo Ľvove.
      <span class="emphasis">
       <em>
        Pozn. autora.
       </em>
      </span>
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e348">
       </a>
       XIII
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Dňa 16. mája o pol piatej prišli sme do Rieky. Kollega Jonáš pomáhal mi hľadať
         Radlinskovcov, prebehli sme všetky hotele a reštaurácie — ale márne. Už sme sa chystali
         prenocovať v Rieke a ráno železnicou na Sv. Peter do Venecie. No náš dobrý kamarát a
         zkúsený cestovateľ Pytlík dozvedel sa, že nás Ungaro-Croata vezme na paroloď za polovičnú
         cenu — keď sa vykážeme žurnalistickou legitimáciou. V agentúre paroplavebnej spoločnosti
         veľmi ochotne vydali nám kartičky na I. triedu za poplatok III. triedy, tuším za 4 koruny;
         2 koruny priplatil, kto chcel mať posteľ. Loď mala ísť o 8. hodine večer.
   </p>
   <p>
    Prezreli sme si ešte Rieku, posilnili sa plzeňským a hajde na palubu. „Hegedüs Sándor“
         volá sa loď, nová, s veľkým luxusom stavaná, ktorá nás prijala, ticho stojac u veľkého
         mola. Pri spoločnej večeri v utešenej jedálni vyšlo, že nás Slavianov je tu hodne: bol dr.
         Vergun, jeho priateľ Timofej Alexiejevič Lebedinskij z Orla, kandidát, staručký farár
         haličský Alex. Sobat, Markov s dcérou, z Belehradu mladý, trojdenný manželský pár: redaktor
         „Večerných Novostí“ Djuro Pachtrmac s paňou Vidosavou, černookou, štíhlou, ako jedľa,
         opravdovou juhoslavianskou krásavicou. Pri večeri šiel rozhovor po rusky, a to veľmi živo,
         nenútene — to bola ešte kongressová nálada. Vedľa nás sedel a večeral s nami i maďarský
         párik, iste tiež na svadobnej ceste. Dvaja Itali čítali žurnále u stola na prostriedku, a
         bledá anglická miss rozvalila sa na diváne celkom ako doma. Na elegantných schodoch sporili
         dvaja Francúzi. Ako vidno, spoločnosť pestrá, ako orientálny koberec. Redaktor „Večerných
         Novostí“ ľutoval, že sa my „Slaveni“ tak málo poznáme, že niet medzi nami pravých,
         duchovných stykov. Ale tu sú viac vinovatí páni Srbi, ktorí sú svobodní, samostatní, štátne
         sriadení. Nám sú ruky poviazané, náš daňový groš neslúži národom slovanským, ale proti nim.
         No Srbom je milšie drobiť sa na strany, ešte i na sociálnu, hoci u nich fabriky možno
         počítať na prstoch jednej ruky, a zápalku volajú už mašinou.
   </p>
   <p>
    Bola temná, južná noc, vial dosť chladný vietor od juho-východu, na palube — hoci si
         nevidel ďaleko, iba čo spenené neveľké vlny lisly sa v svetle elektrických lámp — bolo
         voľno, priestranno, milo. Nechcelo sa ešte spať. S druhého poschodia paluby ozýval sa ruský
         spev. Tešil som sa na východ slnka, ale dosť husté oblaky, rozvalené nebom, neoprávňovaly k
         veľkým nádejam. Vliezol som teda do kabiny na svoju úbohú, úzku posteľ. No o štvrtej ma už
         netrpelo — oblial som hlavu dosť čerstvou vodou z loďného vodovodu a vyšiel do sály. Jonáš
         nemal postele, a našiel som ho v salóne na dvoch stoličkách, hlavu na hŕbe zahraničných,
         hodne starých novín. Šli sme na palubu. Aká radosť — na východnom nebi bolo dosť jasno, iba
         tenké pruhy priezračných oblakov ťahaly sa ponad líniu mora. More bolo mierne rozkolísané
         nočným vetrom. Razom pruhy oblakov zafarbily sa ľahunkou červeňou: to boly prvé lúče slnka,
         ale už počaly meniť farby do modrasta, liliova, zelenkasta. Ako by otváraly bránu nebies v
         ústrety slnku. Shora hupol na jasné obláčky akýsi mrak, ako by chcel bránu zase zatvoriť,
         ale, dotknúc sa jasných kamarátov, ihneď i sám zjasnil sa a počal ihrať dúhovými farbami,
         ako brilliant, ohromný, kolossálny brilliant, akého nemá ani žezlo ruského cára a koruna
         Veľkej Britannie. A jas tuhol, prehlboval sa, šíril — tu vykukol diskus slnka, len segment
         jeho jasavej lebky — a už ako strela letel od neho, cele bieleho, po mori široký ohnivý
         prút, vlastne ohnivý, lisnúci sa, kolíšuci sa potok kovovo svieťaceho svetla — od kraja
         obzoru až po boky našej lodi. Polovica slnka je už nad morom, lezie z neho, ako z ranného
         kúpeľa, vyumývané, tak že oči bolia a hlava sa krúti. Je skutočne biele, ako srieň, a
         predsa rozosiela ohnivé, farbisté pruhy, ohnivo, farbisto oblieva obláčky. Primnoho jasu.
         No oblaky počnú mierniť jagotanie, kovový pruh od slnka k lodi bledne. Čo je to? I samo
         slnko, už cele von z vody, zašerie sa, tratí sa, hoci ho oblaky nezastierajú. Pruh už
         celkom mizne, mizne jas, mizne slnko, a na celý okršlek jedným razom klesne odkiaľsi s neba
         hustý, šedý závoj hmly. Takej silnej, že zahasila pochodeň východu, a od lodi nevidel si
         ani na desať krokov. Výstražná trúba (Nebelhorn) počne trúbiť, každú druhú-tretiu minútu
         ozýva sa od kotlov jačiaci, prenikavý huk, kolá a piesty loďného parostroja pomaly ustávajú
         v práci, krutka sa len pomaly vrtí okolo svojej osi — stojíme. Hmla zahalila slnko, no i
         zastavila našu loď. Mliečna, všade vnikajúca hmla. Akýže to bude vjazd k lagúnam?
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e363">
       </a>
       XIV
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Už som v duchu oplakal dojem prvého pohľadu s morskej strany na Veneciu. Netrebná,
         mliečna hmla! Loď bála sa pohnúť, aby nenarazila na inú, alebo nevrezala sa do lagúny. No
         šťastie nám bolo priaznivé, hmla redla. A ako hmla redla, tak redly i bučivé, uši režúce
         stony trúby nad našimi hlavami, tak hustly údery krutkových lopát do morských vĺn a loď sa
         pohla. Išlo to už pomaly až do konca. Bežal som k nosu. Riedka už hmla ležala na niečom
         grandióznom, neďalekom, ale absolútne bez čŕt, línií, bez massového dojmu — len toľko si
         videl, že uprostred mora dvíha sa niečo, ako by ti chcelo pretrhnúť ďalšie putovanie, akýsi
         fantastický cieľ. Zrazu sme zastali. Zadul ľahunký vietor od zeme, hmla sa úplne ztratila.
         Do očú mi padla veľká kupola s modrastým svitom kolonn a stien. Myslel som: San Marco. Nie,
         bola to Maria della Salute. Na ľavo Dogana. Od nej odrazily sa barky, naplnené — financmi.
         Oh, ty próza! Odtrhli nás od všetkých krás a dojmov — kufre otvárať, aby sa páni financi
         presvedčili, že nevezieme so sebou kontrabandu, brusselské čipky a najmä dohán.
   </p>
   <p>
    Dosť dlho trvala táto manipulácia a bola tým nemilá, že si už horel netrpelivosťou
         uvideť Kollárovu „bielu labuť“, Goetheho „bobrovú republiku“, „prepodivné mesto ostrovov“.
         Konečne matróz otvoril zábradlie, k lodi priložili strmé schodíky, vlastne rebrík. Dolu
         ním, ťažký kufor v ruke, som liezol. Gondola u samého korábu ľahúnko sa rozhúpala.
         Gondolier odobral kufor, a už som sedel na pohodlnej, čiernej poduške, lemovanej čiernymi
         fransami. Zvláštna loďka, táto gondola. Iné loďky, barky, člny sú pri gondole také, ako
         teliatka pri útlej srnke. Čierna je, ako žúžoľ, s lakovým leskom, úzka na dve sedliská,
         štíhla ako hádik, ľahunká ako pierko. Zvlášte ľahko a strojne dvíha sa zponad vody jej dlhý
         krk, naozaj labutí, a končí sa oceľovou okrasou v podobe zubatej sekery, so zubcami
         parallelnými. Touto oceľovou okrasou na štíhlom hrdle líši sa gondola od všetkých ostatných
         plavidiel. Zvláštne hybno a mäkko sedí gondola na zelenkastej, kovovo lisnúcej sa vode —
         len uleteť. Mäkko, ako v páperí, polo sedíš, polo ležíš v tejto vodnej rakvi; kolísanie je
         jemné, sladko uspávajúce. Gondolier stojí ti vysoko nad hlavou a graciózne, bez šumu potápa
         veslo do kovovo-zelenkastej vody. Na dne gondoly je pekný koberec.
   </p>
   <p>
    A teraz už pokojný pohľad, neznepokojovaný financmi, kuframi, matrózmi. Pred nami Canal
         Grande (Veľký kanál), hlavná arteria veneciánskeho života, na ľavo Canale della Guidecca
         (kanál Židov), pred ním ostrov Giorgio Maggiore a potom veľký ostrov Guidecca. Veľký kanál
         — na pravom brehu (hľadiac od mora) ťahá sa Slavianske nábrežie (Riva degli Schiavoni), kam
         dal sa vysadiť Kollár, oduševnený menom nábrežia. „Vystúpiac z gondoly na ,toto slavské
         brežište‘, tu dosť dlho hore a dolu prechádzal som sa. Stál som na tejto pôde, ako matka
         nad kolískou, z ktorej jej decko bolo ukradnuté a podvrženec vložený.“ Nuž my už neveríme,
         že tomu tak bolo. Kollár dá sa unášať svojím čistým oduševnením. Isté je, že Venecia bola
         od počiatku sýtená i slavianskym živlom, s ním borila sa na dalmatskom pobreží, brala mu
         celé ostrovy a mestá, najímala do flotty matrózov a vojakov, brala z dalmatských,
         istriánskych hôr mohutné pne pre svoje sťažne a piloty. Boli i dóžovia zo slavianskej krvi,
         so slavíanskymi menami: Mocenigo, Vendamin atď. Ale meno najširšiemu nábrežiu, starým
         „fondamentom“ iste dala nie slavianska sláva, slavianske panstvo, ale kupecký ľud so
         slovanských východných brehov, ktorý tu na Rive degli Schiavoni pribijal svoje plachtové
         barky a lode, tu vynášal z nich plodiny svojej zeme.
   </p>
   <p>
    Pohľad z gondoly do Veľkého kanála, na Doganu, ktorá ostrým uhlom vrýva sa do mora, na
         ostrov Giorgio Maggiore s jeho krásnou vežou chrámu sv. Ďura, na Slavianske nábrežie, ktoré
         sa končí u bočnej façady Dóžovho paláca, na dva obelisky piačetty, na nepriehľadný rad
         palácov na oboch stranách kanála, na kupoly chrámu Maria della Salute — to je pohľad jediný
         na celom svete čo do veľkosti, malebnosti, originality — áno, prevyšuje všetky fantastické
         obrazy zakliatych rajských ostrovov a vozdušných miest či v bájach arabských, či vyšlých
         zpod štetca Dorého alebo Böcklina. Človek neverí, že je to skutočnosť. A veď hľadí
         vlastnými očami a, nahnúc sa z gondoly, čerpať môže rukou skutočnú, reellnú, prostú vodu,
         vyskočiac z húpanej gondoly, stúpi na skutočné, prozaické kvádre mohutného mola.
   </p>
   <p>
    Naša gondola pribila na Slavianskom nábreží, pred hostincom „Sandwirt“, ktorý nás vľúdne
         prijal do svojho náručia. Je to starý palác, adaptovaný na hotel. Niekdajšie jeho teremy
         prestavené sú na pravý labyrint chodieb, schodíšť, kútov, salónkov a hosťovských izieb.
         Dorozumieš sa po nemecky, i kuchyňa je nemecká. S Jonášom vliezli sme do malej, nízkej
         chyžky na treťom poschodí, malej, no čistej a útulnej. Z obloka hľadeli sme na jazero
         striech, vikýrov, ostreší, komínov, tu nápadne štíhlych a vysokých.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e382">
       </a>
       XV
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    „Ako fantastická báseň,“ píše Herman Grimm, „prichádza nám povesť o osudoch Venecie v
         historii človečenstva. Všade, kde utvorily sa veľkolepé pomery, vidíme národ, otčinu,
         politické vyvinovanie štátnej formy v rozmanitých prechodoch. Toto mesto nezaložil národ,
         ale posbieraní ľudia bez určitého pôvodu; niet otčiny, lebo na bahnatom, uprostred mora
         ležiacom území stavajú mesto bez múrov, a územie, ktoré ztadiaľto vydobyjú, pozostáva z
         častíc, ďaleko rozptýlených: kus Lombardie, pár pobrežných miest italských, grécke ostrovy,
         grécke zeme. Všade len hniezda ku skalám prilepené. Veneciánom bolo otčinou more a paluby
         ich lodí. A konečne, nijaký vývin; lebo čím boli Veneciáni ako štát, tým boli od
         prvopočiatku: železnými klamrami a reťazmi obopätá aristokracia, ktorá sa vždy užšie
         sťahovala a zostávala panujúcim elementom. Tu nikdy nebolo panstva stránok, nikdy
         politického ľudového života, nikdy nevystupovali mužovia, massami vynesení, ktorí by sa
         boli postavili na čelo; a keď po jednom tisícročí zjaví sa záhuba — všetko láme sa a mizne.
         Ani len znaku starej slávy. Dnes niet človeka, v ktorého povedomí žila by idea starého
         blesku veneciánskeho štátu. Lebo dnešní Veneciáni nemajú ničoho spoločného s duchom
         famílií, ktorých mená boly zaznačené v ,Zlatej knihe‘. Len mesto zostalo, jeho paláce sú
         prázdne, ako vyfúknuté, blýskavé vajcia, z ktorých už nedajú sa vysedeť kuriatka. Venecia
         stojí tu ako divadlo, do ktorého kulíss svieti jarné slnko — ale herosi a herci, čo v ňom
         hrali, ztratili sa na večné veky. Kde sú časy, keď uprostred mora, na lagúnach, v hrdých
         palácoch Markovho námestia sedela nesmrteľná korporácia, ako kŕdeľ orlov, za korisťou
         slieďacich? Peňazí bolo viac, než v celej Europe, o veľkých mužov nebolo nikdy biedy.
         Politiku vedú s fenomenálno-ostrým umom, nenáruživým rozmyslom. Osobnosť musí mlčať, keď
         ide o štát. Mohutnú dynastiu založiť nebolo možné.“
   </p>
   <p>
    „Kto príde do Venecie,“ píše Pietro Aretino (* 1492, † 1557), „tomu všetky ostatné mestá
         prichádzajú ako chudobínce. ,My sme otrhaní žobráci,‘ zavolal istý Florentínec, keď raz
         videl bohato ozdobenú gondolu so svadobníkmi, jagajúcimi sa v hodvábe, brilliantoch a
         zlate. ,Veď tu ženy ševcov a pekárov krajšie sa nosia, než inde dcéry zemänov a barónov.‘“
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e395">
       </a>
       XVI
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Kdeže sú ľudskí obri, ktorí mohli uprostred mora, päť kilometrov od zeme, postaviť
         grandiózne mesto, obrovské paláce, v ktorých predné façady, schody a verandy obmýva more a
         ku ktorým niet prístupu iba gondolou, pomedzi stĺpy, vrazené do dna Veľkého kanála?
         Sannazaro síce hovorí, že jestli Rím vystavili Fudia, Veneciu vystavili bohovia. A iste
         nadľudská práca bola na ostrovky (teraz nevidné) močaristé, slabé, trasúce sa príbojom
         bóry, na lagúny podvodné navaliť milliardy centov skália, kvadrov, mramorov, bronze, železa
         a všemožných látok stavebných. Lagúny sú bahnisté nižiny pobrežné, posiate ostrovkami,
         prehojné bahniská na severo-západnom brehu Adrie od ústia rieky Isonzy až po deltu rieky
         Po, uprostred ktorých leží Venecia, a to na
    <span class="emphasis">
     <em>
      živej lagúne
     </em>
    </span>
    (Laguna
         viva), t. j. takej, ktorá cíti prítok a odtok, k rozdielu k lagúne mŕtvej (Laguna morta),
         ktorá už necíti tohto dýchania mora. Venecia leží na 117 ostrovoch a ostrovkoch, ale takých
         močaristých a slabých, že všetky domy (je ich 15.000) postavené sú na pilotach, do hybného
         gruntu vbitých ohromných brvnách! Jediný chrám Maria della Salute stojí na 1,200.000
         pilotach bukových, brestových a smrekových. Najprv vbili kolmo piloty, potom kládli na ne
         priekom ohromné brvná a tak utvorili akúsi obrovskú klietku, ktorú naplnili skálím,
         pieskom, vápnom a až potom stavali základy stavísk. Modell tejto gigantickej, kyklopskej
         práce vidno v arzenáli. Ale som tomu slabo rozumel.
   </p>
   <p>
    Nuž ale nielen premoženie neuveriteľných ťažkostí prírodných, hmotných, každej ľudskej
         tvorbe nepriateľských nábehov turbulentnej Adrie (Hadria iracunda, hovorí Horác), ale
         utvorenie toľkých krás, nasnášanie toľkých pokladov umenia, utvorenie temer celkom
         samostatných škôl architektonických, umeleckých, sharmonizovanie toľkých štýlov, vekových,
         stoletiami len povstávajúcich, nashromaždenie všetkého v neveľký kruh morského mesta:
         hraničí na zázrak, hraničí na div sveta tohoto. Iba stará Hellada Periklesovho obdobia bola
         väčším zjavom ľudskej činnosti, ľudského vkusu a smyslu pre formy. Už mnoho dní ušlo,
         odkedy som v mesačnej noci na palube Lloydovského korábu „Espero“ odoberal sa od Venecie,
         od stĺpov piačetty, od kamenných čipiek Dóžovho palácu, ale ešte v sne javí sa mi neustále
         obraz tejto gigantickej morskej krásavice. Ach, kebych vládal v nasledujúcich kapitolkách
         podať drahým dušiam aspoň tieň krásy a slávy mesta na lagúnach.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e411">
       </a>
       XVII
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Ivan S. Turgenev v románe „Nakanune“ („V predvečer“, slovenský preklad Jozefa
         Škultétyho, 1885) píše: „Komnatka ich (lnsarova a Eleny) vychodila oknami na širokú lagúnu
         od Riva degli Schiavoni do Guidecci. Skoro oproti hostíncu trčala ostro končená veža sv.
         Georga; na pravo, vysoko vo vzduchu blyšťala sa zlatá guľa Dogany (Globus a na ňom socha
         Merkura), a nacifrovaná, ako nevesta, stála svätyňa ,Redentore‘ od Palladia, najkrajší zo
         všetkých chrámov; na ľavo černely sa sťažne a telá korábov, komíny parníkov.“
   </p>
   <p>
    Toto je cele pohľad od nášho hotelu „Sandwirta“, tak že sa nazdávam, Turgenev bol v ňom
         alebo v blízkom súsednom hosťom dávno pred nami. Ale už sme horeli zvedavosťou. Priateľ
         Jonáš strojil sa, že si ľahne po prebdelej noci na dvoch stoličkách a starých novinách. No
         ako sme vyšli z brány hotelu na Rivu degli Schiavoni, odletel sen od očú. Veselo svietilo
         slniečko s neba holubieho, jasný, veselý bol pohľad na lagúnu, novú našu priateľku, predtým
         nikdy nevidenú. Široký, čistučký trotoár pobrežia viedol nás k centru mesta popri sklepoch
         a kaviarničkách. Slavianske nábrežie pretŕhané je troma kanálmi, ponad ktoré vedú tri mosty
         veneciánskeho typu, s vysokými oblukmi, aby pod ne mohly gondole a lode. Na most a s mosta
         vedú pohodlné, široké schody; zábradlie je mramorové, vkusne skulptované. Samo nábrežie
         kypelo životom. Chlapci-uličníci okrúžili nás, robili kotrmelce, lámali kolesá, a keď to
         nepomohlo, počali spievať ostrými diskantmi — nuž museli sme vytiahnuť čentesimy. Kollega
         Jonáš hodil so pár „placákov“ (tak volal medené 5-čentesimy, podobné našim niekdajším
         štvorákom) medzi chlapcov, i strhla sa komická trma-vrma. Z chlapcov razom utvorila sa hŕba
         po zemi živo svíjajúca sa, ako chumáč hadíkov.
   </p>
   <p>
    Stretali sme driečne i menej driečne Veneciánky po dve, po tri. Každá vlasy tuho
         nakolmované, najviac čierne, lesklé, s veľkým chochľom, s pliec im lengá široký dlhý ručník
         s dlhými fransami. Vedia si ho veľmi malebne prehodiť, rúk nevidno. V pekných záhyboch
         splýva jednoduchý ručník štíhlou postavou. Na prvý, filisterózny, módou zkazený pohľad
         meštianky veneciánske robia dojem priveľkej voľnosti, bohémskosti, ale keď sa trochu
         navykneš, lepšie sa ti páči domáci, starodávny kroj, než všetky supermódne toaletty
         europejsko-veľkomestské, ktorých je tu ohromný výber so všetkých strán sveta, počnúc od San
         Franciska a Argentíny až po Čínu. Asi na prostriedku Slavianskeho nábrežia od nášho hotelu
         po piačettu stojí konný pomník Viktora Emanuela — strašne bojovný. Kôň spína sa, kráľ mácha
         vysoko ohromným mečom, ako by hrozil práve smerom, kde ponad vysoké domy a Dóžovský palác
         niekdy trčala veža sv. Marka. Ba či neklesla následkom tejto heroickej hrozby? U piedstalu
         sedia dve allegorické figúry: Venecia v ponížení (1848 pod Austriou) a Venecia v radosti
         (1866) nad osvobodením skrze Viktora Emanuela. Dobre, ale osvobodenie nestalo sa tamtým
         ohromným, vysoko pozdvihnutým mečom…
   </p>
   <p>
    Prebehnúc elegantnými schodmi druhý most, Riva sa úži a my lezieme na tretí. Tu už roh
         Dóžovského paláca oproti nám a na pravo široký kanál; s nášho mosta na Rive (Ponte paglia)
         vidíme čez kanál pnúť sa druhý, s krásnou architektúrou, plytkým, smelým vozdušným oblukom
         — Ponte del Sospiri, Most vzdychov. Visí vysoko nad vodou, opiera sa o zadnú stenu
         Dóžovského paláca a na druhej strane o stenu štátnych väzení. Vždy som si predstavoval pri
         mene tohto mosta niečo temno-hrozného, zasmušilého — a ono vyšiel krásny, veselý most s
         prekrásnou inkrustáciou. Zadná stena Dóžovho paláca je jasná, v druhom a treťom poschodí
         pilastre okolo veľkých oblokov; iba stena väzenia na druhej strane kanála je tmavá, bez
         okrás. A tamdolu pod mostom čulý život, lode, barky, gondoly. Kde tu strach?
   </p>
   <p>
    Ideme pozdĺž façady Dóžovského paláca (Palazzo Ducale), obrátenej k molu, 71 metrov
         dlhej. Aká divná goticko-maurická stavba! Pred nami v prízemí ťahá sa mohutná
         končisto-obluková arkáda na 36 územčistých, temer primohutných stĺpoch. Pozrem na hlavice
         stĺpov — každá iná, figurálne, vypuklo skulptovaná, samý čistý mramor: amoretty, čerti,
         bohovia, celé skupiny ľudí, morské potvory, guirlandy, vence — a kto by to mohol prezreť!
         Teraz chceme mať dojem celku. Kam by to viedlo, pozastavovať sa pri jednotlivostiach! A tu
         leží už pred nami piačetta. Nikdy som ešte nezakúsil dojmu niečoho takého čistého, jasného,
         bohatého a krásneho! Hlavná façada Dóžovského paláca so stĺporadím, nad stĺporadím druhá
         arkáda (La loggia) so stĺpmi husto nasadenými a spojenými končistými oblukmi, nad oblukmi
         veľké kruhy, nad kruhmi tenký karnis a potom vysoká, plochá stena. Ale aká stena! Ako
         persidský koberec, massovaná je samými pestrými mramormi a pretŕhaná širokými oblokmi.
         Nečuduješ sa, že štíhle stĺpy loggie vydržia tlak ohromnej, plochej steny, lebo stena je
    <span class="emphasis">
     <em>
      oku
     </em>
    </span>
    ľahká, vzletná, akoby naozaj tkaná a nie stavaná. A oproti
         tomuto goticko-maurskému zázraku palác Sansovina: Libreria vechia di San Marco,
    <span class="emphasis">
     <em>
      „najskvostnejšia profánna stavba celej Itálie a najblýskavejšia dvojná arkáda
            (Doppelhalle) celého sveta“
     </em>
    </span>
    (Burckhardt). Medzi Libreriou a Dóžovským palácom
         dva antické obelisky, jeden s veneciánskym okrýdleným ľvom a druhý so sv. Teodorom. Dlažba
         mramor a trachyt, čistá ako oko, rovná ako dlaň. Pred piačettou molo, objímané lagúnou, roj
         gondol, ohromné telesá korábov. No ďalej, ďalej. I stojíme na Markovom námestí, najkrajšom
         celého Božieho sveta. Stojíme medzi vysokými cedrovými flaggovými žrďami. Pred nami chrám
         sv. Marka. Divné bohatstvo façady ohromuje, mätie. S dvoch strán nevyrovnané paláce
         Prokuracií, oproti chrámu palác „Nuova Fabricca“. Tri domy a jeden chrám tvoria
         najgrandióznejšie námestie sveta. Tri domy a jeden chrám tvoria nie ani námestie, ale
         kolossálnu dvoranu, jasnú, farbistú, voľnú, krytú svodom italského tuho-modrého neba!
         Naozaj, takému priestranstvu sluší len jedna krytba — nebo!
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e436">
       </a>
       XVIII
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Tri vysoké žrde, vlastne mohutné majáky, mohutné sťažne z cedrového dreva, na rudo
         zafarbené, stoja pred chrámom sv. Marka, zasadené v bronzových podstavcoch formy
         kandelábrovej, dielo AlessandraLeopardiho (1501 — 1505). Tieto podstavce sú svetochýrne a
         mnoho ráz opísané a reprodukované. Nie je to antika, ale jej duch, osviežený „vaga et
         amorosa fantasia“ vysokej renaissance. Na sťažňoch vialy niekdy zástavy Cypru, Kandie a
         Moreje — ostrovov, ktorými vzrástla Venecia na svetovú moc. Teraz sú to iba pamätníky
         zaniklej moci i slávy. Na piedstale podstavcov sedia kupci s drobnou bielou kukuricou v
         malých škarnicliach, predávajú zrno príchodzím, ktorí ochotne platia 5 čentesimov za
         škarniclu pre slávnych holubov svätého Marka. Nemusíš byť nejaký zvláštny milovník zverov,
         zvlášte vtákov, a musíš sa zaľúbiť do týchto šedo-belasých vtáčikov. Oživujú námestie
         svojím tichým, krotkým hrkútaním, sadajú hosťom na ruky, ramená, vyletujú veselo na chrám,
         na Prokuracie a sletujú hustými hajnami zasa pod Leopardiho báječné kandelábre. Mramor a
         trachyt dláždenia formálne stemnie, keď príde nejaký štedrý človek a vysype naraz so dve
         škarnicle. Ale preto ľudia kráčajú tade smelo, holúbky nedajú si ublížiť. Zvlášte
         nacifrované detušky majú z nich nevinnú radosť, keď im po tri-štyri holúbky sadajú na
         pliecka, na klobúčky a ztadiaľ sa počnú vzájomne shadzovať. Za časov republiky kŕmil
         holubov štát, teraz ich kŕmia cudzinci, iste lepšie, než štát. Denne prejde čez námestie
         Marka tisíce cudzích ľudí, a sotva ktorý odíde bez čentesimovej obeti holubom
         sväto-markovským.
   </p>
   <p>
    Ešte raz obzrel som sa na námestie. Mnoho som o ňom čítal, stá superlatívov zvučalo mi v
         ušiach, a pevne som myslel: iste budeš alebo sklamaný, alebo budeš iste museť trochu
         zmierniť a na pravú mieru priviesť všetky hymny, ktoré si počul. A predsa som si namyslel
         najväčšie, čo mohla moja fantázia. Veď som už videl nejedno ohromné námestie, nejedno
         nábrežie palácov, nejednu grandióznu kopu k nebu pnúcich sa chrámov a veží. Ale skutočnosť
         teraz videná prevýšila všetky predstavy. Námestie sv. Marka nemožno si predstaviť, nemožno
         prevýšiť fantáziou a očakávaním to, čo ono skutočne poskytuje.
    <span class="emphasis">
     <em>
      „Sen mladého
            boha,“
     </em>
    </span>
    riekol o ňom Turgenev. Ale je to nie sen, je to holá, tvrdá,
         mramorová, zlatá, serpentínová, mosaiková skutočnosť. Nesmierne bohatstvo materií, spojené
         ešte s nesmiernejším bohatstvom ducha, vkusu a umeleckej geniálnosti.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e452">
       </a>
       XIX
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Chrám svätého Marka pričaruje pred oči naše na západnej tejto pôde najkrajší Východ — v
         srdci rímskej vzdelanosti byzantínsky vkus, byzantínske umenie, byzantínsky prepych,
         pravda, tuho pomiešaný s elementmi grécko-románskej, ba až arabskej a koptickej kultúry.
         Hlavná stavba je byzantínska z roku 976 po Kristu. Tisíc rokov hľadí na nás — hoci krížová
         forma a predsiene povstaly až roku 1004. Zvlášte kupolová architektúra je cele byzantínska.
         Cítil som sa, ako v svätyniach Kremľa alebo Kijeva.
   </p>
   <p>
    Dojem prednej façady je až hystericko-fantastický, nepokojný. V prostriedku predsiene
         pnie sa veľký pravidelný polkruh nad bránou s ohnivými mosaikami na zlatom základe. Živosť
         farieb, smelý pohyb figúr, blesk, oslepujúci jagot. Zprava i ľava ešte po dva vchody, po
         dve brány, taktiež s polkruhmi, niečo menšími, z ktorých jasajú sa taktiež mosaiky na
         zlatom základe. Všetkých päť kruhov spočíva na nesčíselných stĺpoch v dvoch poschodiach, t.
         j. na stĺpoch pri zemi stojí zase rad stĺpov (500 stĺpov má chrám zvonku i zdnu). A hádam
         ani desať stĺpov nemá jednakých hlavíc. Sú tam všetky štýle kapitälov, ktoré produkovalo
         posledných 7 století, pravá sbierka kolonn, pravé muzeum všetkého, čo duch ľudský utvoril v
         stĺpovej forme. Istá časť kolonn pochádza z antických časov, z Grécka, Ríma, Carihradu, z
         gréckych ostrovov a kolonií, a bola privezená rýchloplavnými galejami veneciánskymi ku cti
         svätého Marka. Sú tam stĺpy: dorické, jonické, korintické so všetkými variáciami
         (composita), gotické (kockový kapitäl), ba ešte i dva štvorhranné grécke stĺpy s koptickými
         nápismi z nejakého chrámu v Ptolomäi. Nikde na svete neuvidíš jedným pohľadom toľkú massu
         stĺpov: bol to pravý stĺpový fanatizmus. Aké rozdielne sú kapitäle (hlavice), také
         rozmanité sú mramory a iné drahocenné kamene, z ktorých sú tesané pne stĺpov, také
         rozmanité sú i farby. Kannelurovaných (rhabdosis) kolonn som nevidel.
   </p>
   <p>
    Nad piatimi prízemnými oblukmi je galleria s antickou svetochýrnou kvadrigou — nad
         galleriou zase päť oblukov. Stredný panuje, prevyšuje štyri bočné, ale je iba zasklený,
         kdežto štyri bočné jagajú sa zase a zase bohatými mosaikami. Čím vyššie sú mosaiky, tým
         vozdušnejšie; po bokoch oblúkov stoja ostrokončené vežice a žúr, priehľadné, ľahunké, ako
         lilie. Nad stredným oblukom pnie sa hlavná stredná kupola, po jej bokoch vidno z piatich
         ešte dve menšie. Kupoly nerobia dojmu opravdovej monumentálnosti; hovoria, že sú falošne
         rozostavené. Nerobia dojmu celku, jednoty. Jedna kupola bije druhú — navzájom sa ničia a
         srovnávajú. Iste jesto mnoho chrámov monumentálnejších, harmonickejších, ale tu u Marka nie
         tak veleba architektonických foriem bije do očú, ale bezpríkladná malebnosť, tuhá
         farbistosf, báječné, nesmierne bohatstvo materiálov, neprebraná smes foriem smelých, roj
         lomených línií, okuzľujúci blesk zlata a farieb. Je to potencirovaný obraz, tuhý,
         fantastický.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e468">
       </a>
       XX
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Ako dobrí kresťania išli sme najsamprv do chrámu. Vnútro sv. Marka prekvapí: nikdy bys’
         nebol myslel, že pod málo imponujúcimi, olovom krytými kupolami otvorí sa ti také veliké,
         svobodné, jednotné priestranstvo. Panujú víťazne hlavné formy, nerozbité na jednotlivé
         motívy. Spojené kupoly stredu sú naozaj ohromné, prechádzajúce jedna do druhej, kruhy a
         polkruhy tvoria rytmus, akých málo, rady stĺpov a pilastrov ešte zväčšujú priestranstvo a
         dávajú mu čudnú harmoniu. Perspektívy sú jednotné, a keď k tomu pridáš soliditu, ba
         drahocennosť materiálov (mramor, zlato, mosaiku), povstáva čudný akkord najvyššej
         sviatočnosti chrámovej. Kupolový rytmus krížovej formy sv. Marka robí chrám nedostižnou
         tvorbou umenia a ľudstva vôbec.
   </p>
   <p>
    Ticho kráčal som po nerovnej, bohatej dlažbe neobyčajne jasného chrámu, keď povážime
         jeho čistý byzantizmus celého vnútra. Už táto dlažba zaslúži obdiv a neustupuje slávnym
         mosaikovým dlažbám, v Pompeji zachovaným. Zastal som pod hlavným svodom: aké menisté je
         osvetlenie, ako mohutne účinkuje pritlumená zlatá farba sfärických a cylindrických plôch,
         ako svieti a jasá nezoslabiteľná, živá farba mosaikových kolossálnych obrazov! A všetky
         tieto mosaiky tvoria cyklus (je ich viac než 40.000 kvadrátnych stôp). Mosaiky façady
         rozprávajú históriu sv. Marka, v predsieni sú historie starého testamentu, a tu na kupolách
         zobrazujú mosaiky vyplnenie Božieho zasľúbenia skrze Krista… Keď som sa zahľadel na obraz
         Krista, zahučal s chóra organ a utešený spev naplnil chrám. Spev vážny, hymnický — nič z
         toho, čo som počítal po cestopisoch o profánnosti a divadelnosti italského cirkevného
         spevu. Naopak, spev bol taký krásny, ako býva v ruských chrámoch, s prídavkom organa,
         ktorého niet v chrámoch pravoslávnych.
   </p>
   <p>
    Na chóry chrámu platí sa vstupné 1 líra, ale nik neobanuje: až pohľad s chórov na vnútro
         chrámu dáva pravý pochop o jeho nevyrovnanej harmónii a veľkoleposti: pod tebou otvára sa
         zlatá priepasť, menistá bleskom mramorov, lapis lazuli, malachita, serpentínov. Všetky
         steny sú pokryté veľkými rôznofarebnými mramormi, všetky stĺpy lisnú sa starým,
         temperovaným, hbokým svitom, sochy hľadia s piedstalov ako živé, vzduch, hojne kolimbaný
         prúdmi svetla, trasie sa a zveličuje priestranstvo, ako čez zväčšujúce sklo.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e483">
       </a>
       XXI
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    „San Markus (chrám) bol pánom a strediskom mesta, štátu, flott, ktoré plavily sa po
         všetkých moriach, k najďalším koloniam a faktorajom. Ostrovný štát, unikum sveta, v tomto
         chráme vyjadril, čo v svojom najvyššom kvete držal za krásne, velebné a sväté: tajomné
         sväzky účinkovaly medzi celou veneciánskou bytnosťou a týmto chrámom.“ Tieto slová
         Burckhardta prišly mi na um, keď som sa s chóra niekoľkými schodmi ubieral na zovnútornú
         galleriu nad hlavným portálom, kde na vysokých podstavcoch stoja štyri antické bronzové
         kone, niekdy pripisované Lysippovi, teraz ich kladú do časov Nerona, ale neupierajú, že sú
         dielom gréckeho majstra. Kollár sa pýta: „Čo tieto pohanské zvieratá na chráme kresťanskom
         chcú?“ Nuž ony sú tiež „výrazom toho, čo Veneciáni držali za krásne, velebné a sväté“, ony
         prišly na portál historicko-fantastického chrámu ohnivým želaním všetko veliké a krásne
         sústredniť na stavbe, ktorá je emblémom a najvyšším výrazom veneciánskej moci,
         veneciánskeho vkusu, veneciánskeho ducha.
   </p>
   <p>
    Ich historiu rozpráva monumentálny, čiastočne hodne neúprimný nápis na hlavnom strednom
         obluku: “Quatuor equorum signa Venetis Bysantio capta. A. MCCIV. Primum ad navale deinde ad
         D. Marc. posita. Quae hostilis cupiditas a. MDCCXCVII. abstulerat. Franciscus I. imp. pacis
         orbi datae trophaeum A. MDCCCXV. victor reduxit. (Sochy štyroch koni Veneciánmi nadobudnuté
         v Byzancii roku 1204. Najprv boly k arzenálu, potom na chrám Marka postavené. Ktoré
         pažravosť nepriateľa r. 1797 ztadiaľ sňala. Franc I. cis., dajúc svetu mier, oddal ich ako
         víťaz na staré miesto r. 1815.) Utešená, pravá veneciánska štátna morálka: oni ich
    <span class="emphasis">
     <em>
      nadobudli
     </em>
    </span>
    (t. j. dóža Dandolo, vydobyjúc brannou rukou Carihrad,
         práve ich tak
    <span class="emphasis">
     <em>
      sňal
     </em>
    </span>
    , ako Napoleon, vydobyjúc brannou rukou Veneciu).
         Ostatne konská vykonaly dlhé cesty: z Grécka do Ríma, z Ríma do Carihradu, z Carihradu do
         Venecie, z Venecie do Paríža, z Paríža zase do Venecie: dosť na ich bronzové, štíhle,
         prekrásne nohy!
   </p>
   <p>
    Sú prekrásne, plné ohňa a sily, bezvadnej formy. Každý dvíha jednu prednú nohu (a to dva
         na ľavo stojace, keď hľadíš od námestia, dvíhajú pravé nohy, dva na pravo ľavé nohy) v
         kroku, druhá noha spočíva na tenkom stĺpiku, len soskočiť ešte raz s portálu. Hrdo držia
         pozdvihnuté krásne hlavy, nozdry zdajú sa dýchať, prse vibrujú ohňom a neskrotenou silou.
         Boly niekdy tuho pozlátené, ale „pažravosť“ sodrala s nich pozlátku, no vidno ešte zlaté
         pruhy a vrúbky. Sláva Bohu, že neboly celé zo zlata! Už by nebolo po nich pamiatky!
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e504">
       </a>
       XXII
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Bočnými massívnymi stenami chrámu nekončí sa predná façada, ale pridané sú dve prízemné
         gallerie s oblukmi a kolonnami, tak že front chrámu má vlastne sedem vchodov — primnoho
         zachytiť jedným pohľadom celú širinu façady. Na rohu pravej bočnej gallerie zasadený je
         porfyrový odlomok stĺpa, privezený z Ptolomäe (Pietra del Bando), s ktorého oznamovali
         národu nové zákony.
   </p>
   <p>
    Bolo už 11 hodín, keď sme sa octli u tohoto stĺpa a stáli pred hlavnou bránou Dóžovského
         paláca, opierajúcou sa o samý chrám —
    <span class="emphasis">
     <em>
      Porta della carta
     </em>
    </span>
    (na bránu
         pribíjali uzavretia senátu, preto: carta). Okrúžili nás čičeroni, prihovárajúc sa nám
         rozličnými jazykmi: taliansky, francúzsky, nemecky, rusky, no my sme ďakovali. I tak chceli
         sme po prvý raz len bežne preleteť palác, odniesť si iba všeobecný dojem.
   </p>
   <p>
    Ale Porta della carta už zastavila náš let. Je to dielo Bartolomeja Buona, gotika s
         prvými zábleskmi veselej renaissance. „Architektonickým drahokamom“ nazývajú bránu; nad
         vchodom skvie sa mramorový reliéf, dóža Foscari kľačí pred okrýdleným ľvom veneciánskym.
         Lev s antropomorfickou tvárou drží v pravej labe knihu s nápisom: „Pax tibi Marco
         evangelista meus“, prastaré motto republiky. Zprava i ľava šibú štíhle vežice s nišami a v
         nišiach štyri sochy, zvlášte krásne sú Fortitudo (chrabrosť) a Temperantia (miernosť). Nad
         ľvom v prostriedku na krútených stĺpikoch sú bohaté gotické rosetty, prepäté pologotickým
         oblukom, nad ním fantastický stredoveký štít, okrúžený gotickými fialami, krabbami, listmi,
         medzi ktorými ihrajú, lašujú, preliezajú, škádlia sa nahé detské figúry s pravou
         renaissančnou veselosťou a životnosťou. To sa už mocne prebíja nový štýl staro-gotickými
         mrežami, kľukami, špicami a hranatými ornamentmi, na ktoré sa náš Kollár tak hneval, že
         túto bránu, jedno z najkrajších diel Itálie, ani nespomenul. Jemu bola nemilá
    <span class="emphasis">
     <em>
      nemeckosť
     </em>
    </span>
    gotiky, kdežto gotika je síce plodom románo-germánskeho
         ducha, ale naskrze nie výlučným vlastníctvom Nemcov. Prv, než v Germánii, bola ona vo
         Francii a v Španielsku. Kollár išiel tak ďaleko, že prízemné arkády Dóžovho paláca nazval
         „vlašskými“, a ony sú čisto gotické.
   </p>
   <p>
    Zpod brány dosť tienistým korridorom vojde sa na
    <span class="emphasis">
     <em>
      dvor
     </em>
    </span>
    Dóžovho
         paláca (Corte). Práve mierne pološero bránovej chodby zdá sa byť schválne, aby ťa tým
         väčšmi ohromila jasnota a nekonečná, neopísateľná skvostnosť dvora. Najdeš sa pred širokými
         mramorovými „Schodmi obrov“ (Scala dei giganti), vedúcimi na prvé poschodie východnej
         façady paláca. Meno schodom daly dve sochy Jacopa Sansovina: Mars a Neptun, stojace po
         oboch stranách schodov na poschodí. Sochy vynikajú nie tak krásou, ako obrovskými rozmermi
         a istou renaissačnou samostatnosťou umelca, obdareného tvorivou silou. No do tohoto
         báječného celku primykajú znamenite. Samé schody, ich zábradlia z bieleho mramora sú veľkým
         svedectvom veneciánskeho bohatstva a istej piety umeleckej: na bočných stenách zábradlia v
         cvikloch vinú sa ornamenty, mäandre, perličky, figúrky, kresané do mramora s nevyrovnanou
         láskou k dielu —
    <span class="emphasis">
     <em>
      pravá zlatnícka práca v mramore
     </em>
    </span>
    — čistota foriem,
         bohatosť motívov pri priamo klassickej tichosti. A nad schodmi ohromná, dlhá, vysoká,
         východná façada počiatočnej renaissance.
   </p>
   <p>
    Dvor Dóžovho paláca bol stavaný za času najvyššej moci republiky, okolo roku 1500. Počal
         ho stavať Antonio Rizzo, dostavili ho iní, tak že badať nejednotu plánu. No všetky štyri
         poschodia tejto vysokej budovy sú dekorované takou nesmiernou bohatosťou, krásou a
         vzletnosťou fantázie, že ľahko zabúdaš, ba priamo ani nezbadáš bez upozornenia, niektoré
         nesrovnalosti. Istá nesymmetričnosť façady robí ju malebnou a oku lahodiacou. Prízemie je
         chodba na pilieroch s okrúhlymi oblukmi, prvé poschodie chodba na pilieroch so špicatými
         oblukmi, s predpostavenými stĺpmi, a potom prídu ešte dve poschodia a nad nimi dvojitý
         karnis! Druhá façada od mola je jednoduchejšia, na tretiu od piačetty sa už nepamätám. Na
         ľavo od „Schodov obrov“ je štvrtá façada, malá, ale prekrásna. Tam je i malý dvor, oddelený
         od veľkého železným zábradlím. Na tomto dvore sú teraz zlomky a zachránené ornamenty
         srútenej Campanily a Sansovinovej Loggetty, ktorá bola sa opierala o vežu. Tam videl som i
         zvon, ktorý zázrakom zostal celý, keď sa Campanila srútila na hromadu, vlastne sama do seba
         vpadla — na šťastie súsedných stavísk. Iba Loggetta zmizla pod rumami, ale že ju obnovia,
         lebo bronzové veci nevzaly zkazu a plány majú v archíve.
   </p>
   <p>
    Vyjdúc schodmi na platformu, s ktorej sa novovyvolený dóža ukazoval národu, a obrátiac
         sa tvárou k bráne, na ľavo skvie sa ohromný dvor so slávnymi bronzovými cisternami (tiež
         samý ornament, samý relief), na pravo malý dvor s brilliantnou façadou od Ant. Rizzo,
         oproti schodom v dvoch nišiach bránových Adam a Eva od tohože Rizzo — sochy, patriace k
         najlepším plastickým dielam včasnej renaissance (1462). Eva stojí v úplnej nahote, s tvárou
         odvrátenou studom a zahanbením; Adamovi znať hlboké pokánie nad priestupkom a ľútosť nad
         vyhnaním z raja. A už teraz treba sa odvrátiť od blesku, krásy, bohatstva, malebnosti
    <span class="emphasis">
     <em>
      Corte
     </em>
    </span>
    a kúpiť si za dve líry vstupný lístok do vnútra paláca. V
         chodbe prvého poschodia, jednoduchej, ale okrášlenej po celej dĺžke hermami a bystami
         najslávnejších mužov Venecie (Dandolo, Nicolo Zeno, Marco Polo, Tiziano Veccelio [„principe
         della pittura Veneziana 1477 — 1576“ znie nápis na jeho herme], Tintoretto, Dante,
         Petrarca, Mocenigo, Sansovino, Leopardi, Bellini, Palma Vecchio, Giorgione, Veronese,
         Tiepolo atď. atď.), nachádza sa pre chudobného entuziastu smutný oblok, ktorým treba podať
         obolus. A o dva-tri kroky otvárajú sa už
    <span class="emphasis">
     <em>
      Scala d’ oro
     </em>
    </span>
    (Zlaté schody),
         vedúce priamo do teremov paláca, predtým prístupné len nobili, ktorých mená zaznačené boly
         v „Zlatej knihe“, matrike to najvyšších pánov. Dnes postačia dve líry. Sic transit gloria
         mundi.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e543">
       </a>
       XXIII
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Ako už povedano, išli sme na prvý raz bežne preleteť sály Dóžovho dvorca, aby sme si
         ukoristili všeobecný dojem. Potom som bol ešte tri razy vo dvorci, sám, s knihou, notickou
         a ceruzou v ruke, o čom neskoršie. Všeobecný dojem rýchleho priezoru nemohol byť iný, ako
         neobyčajného blesku, nádhery a noblessy. Kupci, kramári postavili a vyzdobili tieto cárske
         teremy najvyššieho prepychu hmotného i duchovno-ästetického? Akosi sa to nesrovnáva. Tu
         musel sa spájať kupecko-obchodný luxus, veľkosvetská úžera, hrabivosť a sdieranie pol sveta
         s vysokokniežatským smýšľaním, s munificenciou, ktorá siaha len vtedy po hmotne
         drahocennom, keď je súčasne i ceny vysoko duchovnej, keď drahé materiále obrábala jemná
         ruka najlepších, najgeniálnejších ľudí. A pritom prvý zreteľ bol obrátený na to, aby prvá
         štátna palota štátu, ktorý bol dľa hrdých slov dóžu Enrica Dandola:
    <span class="emphasis">
     <em>
      „pánom
            štvrtiny a poloviny rímskej dŕžavy“,
     </em>
    </span>
    bola umeleckým výrazom jeho
    <span class="emphasis">
     <em>
      podivnej historie,
     </em>
    </span>
    počnúc od časov, keď obyvatelia Aquileji, Padui,
         Altinuma, utekajúc pred divými hordami zbojníka Attilu (452 po Kr. P.), usalašili sa na
         ostrovkoch: Rivoalto, Malamocco a Torcello, a na lagúnach založili nie obec, nie štát, nie
         národ, nie monarchiu, nie republiku, ale — inu,
    <span class="emphasis">
     <em>
      Veneciu,
     </em>
    </span>
    niečo bez
         príkladu, bez vzorky a indy a inde ľuďmi upotrebovanej formy spolužitia.
   </p>
   <p>
    Prebehli sme Zlaté schody (Scala d’ oro), mohutnú tvorbu Sansovina so stukkom Al.
         Vittoria, freskami Franca, predsieň s porträtmi prokurátorov (Tintoretta), Sálu štyroch
         dverí (Sala della quatuor porte), Anticollegio, priestranné Collegio s plafonom, akého som
         ešte nevidel, Sálu senátu, Kapellu dóžov, Sálu desiatich (dei deci), Sálu bussoly, Sálu dei
         capi, a zastali sme až v ohromnom priestranstve Sály veľkej rady (Sala Maggior Consilio).
         Zbežne nakukli sme do Archäologického muzea, do Komory šarlátovej (Camera degli Scarlatti),
         do Sály štítov (della scudo), do Sály byst, Sály bronze, Sály stukkov, Sály filozofov,
         izieb dóžov (žltej, šedej, modrej), Sály basreliefov. Spustili sme sa do chýrnych väzení
         (Prigoni, od 17. stoletia Pozzi zvanými), nakukli sme do temnej, skalnej diery, kde bol
         väznený Foscari, i ta, kde sa dal zavreť lord Byron (sluha osvietil väzenie elektrickou
         lampou); prešli sme čez Most vzdychov do väzenia na druhom brehu kanála a konečne vyšli z
         teremov druhým, menej skvelým schodišťom zase na korridor od Corte. Na tejto ceste videli
         sme prvé diela najväčších veneciánskych majstrov: Tiziana, Palladia, Contariniho,
         Vicentina, Veronesa, Bassana, Tintoretta, Palma, Vecellia, Carpaccia, Lombarda, Vittoria,
         Caliariho, Belliniho, Boccacina, Catena, Sansovina… Obrazy týchto majstrov videl som už po
         rozmanitých galleriach: viedeňskej, petrohradskej, mníchovskej, draždianskej, ale nemohol
         som si utvoriť pravého pochopu o ich hodnote, charaktere a veľkosti. Rozbité,
         porozhadzované ich diela zdajú sa mi teraz ako zdrapy nádherného brokátového plášťa — tu,
         na mieste ich práce, v tomto historickom vzduchu, kde mnohé scény ich obrazov sa
         odohrávaly, kde sú doma, kde pracujú a trudia sa, najlepšie sily napínajú k oslave Venecie,
         ktorá ich privinula, pritiahla z celej Itálie, až tu vidno ich celé umelecké figúry, ich
         plodnosť, svobodu a celý rozmach ich fantázie. Iste, reliefy v metopách a na tympanonoch
         Parthenona robily nepomerne hlbší a grandióznejší dojem, keď ešte boly na svojom mieste,
         pod hellenským nebom, uprostred Akropola, nad dorickými stĺpmi, ako dnes v sálach
         British-muzea, v hmlistom, parami a uhľovým dymom zapacovanom Londýne. Tak i obrazy
         veneciánskych majstrov vynikajú, svieťa, jagajú sa omnoho živšie nad lagúnami, v cárskych
         sieňach najkrajšieho paláca Europy.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e565">
       </a>
       XXIV
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Sila ľudských smyslov, ako i spôsobnosť preniesť nimi zachytané dojmy a obrazy do umu a
         duše nie je neohraničená; príde moment, v ktorom nechcú viac ničoho do seba prijímať, ako
         nádoba, až po kraj naplnená. Spešný priezor vnútorných miestností Dóžovho paláca,
         neslýchané množstvo obrazov, do tisícov idúci počet figúr (len na Tintorettovom obraze
         „Paradiso“ je 740 osôb, figúr!), skulptúr, stukkov, kasett ukonaly smysly i ducha, a nám
         bolo milo vystúpiť Portou della carta na milú piačettu… Z dažďa pod odkvap! Veď piačetta je
         zase len veľkou dvoranou: kam oko pozre, samý skvost! Ale jasnota, svit dláždenia,
         balzamický, vlažný vzduch, bronzový blesk lagúny, mramorové čipky dóžovskej loggie,
         tuho-modrý nebosklon posilnily zase nervy a zobudily usínajúcu vnímavosť. Ach, a tá
         Libreria, tá Libreria! Nemôžem sa rozhodnúť, ale na konci koncov tuším zvíťazí táto
         duplovaná arkáda nad všetkým, čo som videl na tejto krátkej, ale hutnej ceste, pravda, mimo
         mora, mimo mora, lebo krása a duch mora hýbe dušou ako Boh, a nie ako ľudia.
   </p>
   <p>
    Libreriu Sansovinovu (počal ju 1536) nemôže zatlačiť ani skvelá massa proti nej
         stojaceho Dóžovho paláca. Všetko, čo ucelelo zo starej grécko-rímskej architektúry, ožilo
         tu nanovo, nie ako napodobnenie, ale ako samostatná tvorba. Libreria frontom k piačette
         ťahá sa od mola až po miesto, kde stála Campanila, to jest po roh Markovho námestia. Na
         prízemí vlní sa 21 okrúhlych oblukov na pilieroch, tvoriac krížový svod (podlubie, chodbu).
         Dorické stĺpy stoja medzi piliermi a oblukmi a nesú úzky architráv a nad ním triglyfy a
         metopy — to je spodná arkáda. Nad ňou je druhá: niečo menšie okrúhle obluky na malých
         kannelírovaných jonických stĺpoch; väčšie jonické hladké stĺpy obrubujú obluky a nesú
         jednoduchý trojvrstvový architráv a bohato ornamentované triglyfon (Fries). Nad triglyfonom
         pnie sa gejson a nad ním attika. Na stĺpcoch attiky mramorové sochy medzi vysokými
         štvorhrannými pyramidami. Figurálna i vencová ornamentika triglyfona je mramorová,
         ušľachtilá, bohatá, na vrchnom anjeli držia guirlandy, nad guirlandami tváre ľvov. Ale čo
         tu platia studené slová opisu!? Nemožno sa nasýtiť grandiózno-energickou plastickou silou
         ornamentiky a geniálneho spojenia veneciánskej palácovej architektúry s grécko-rímskym
         stĺpovým systémom… Veľmi zovrubne, dlho, neunavene pozeral som na Libreriu, sediac pod
         obeliskom sv. Teodora, alebo pod obeliskom ľva, alebo stojac pod svodom Dóžovho paláca.
         Bolo mi sladko i smutno. Takto pracovala cudzina v časoch, keď môj národ ešte spal, keď
         Slavianstvo driemalo, keď iného nerobilo, ako bránilo si nahý život proti vrahom od západu
         i východu, bránilo celú Europu, krvácalo, aby Sansovino mohol kresať z mramora svoje
         dorické i jonické stĺpy, vypĺňať svoje triglyfy božskými skulptúrami. A tento strašný
         process ešte ďaleko nie je u konca. Vrahov je ako kobyliek, celé mračná, celé sámumy. A v
         ňádrach samého plemena mátoženie, spletenie umov, rozožranie citov, oslabenie vôle a
         charakteru. Či naozaj Hospodin uzavrel v nevystižiteľnej rade svojej vystaviť svetu v osobe
         nášho slavianskeho plemena podlú karikatúru, obrovskú, kolossálnu karikatúru
         plemena-nepodarenca, plemena-megateria bez foriem, bez života, bez samourčenia, massu pre
         červi?
   </p>
   <p>
    Od lagúny zavial svieži vetierok, drobné vlnky bežaly čudno-zelenkastou hladinou,
         gondole s cestujúcimi novomanželmi odrážaly od mola piačetty, ktorá hemžila sa cudzincami;
         predavači novín vrešťali, ponúkajúc svoj tovar, mne taký nenávidený. Zpoza vysokej
         štvorhrannej doskovej ohrady bolo počuť ostré údery: to krešú kvádre na novú vežu sv.
         Marka. Po okrúhlych brvnách, ako po kolesách, mohutní delníci šuľkajú tieto kvádre od mola.
         Tichosť je jednako mocnejšia, ako kriky a kresanie — ona vládne hlavne. Pomerne je ticho,
         lebo nepočuť hrkotu kočiarov, ani dupotu koňských kopýt. Odkedy stojí piačetta, nebolo na
         nej povoza, nebolo koňa. Tamtie štyri na chráme sv. Marka nevedia skákať. Tichúčko je,
         sviatočne. Na Torre dell’ Orologio (hodinová veža na Markovom námestí oproti piačette)
         dvaja spiežoví obri kladivami bijú na zvon hodiny. Prehýbajú sa v drieku celkom tak, ako
         živí. Pekná hračka. Upomínajú, že sú už dve hodiny. Múdre! Veď treba i obedovať.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e580">
       </a>
       XXV
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Dňa 17. mája poobedovali sme narýchlo v hoteli „Europa“ (predtým palazzo Giustiniani),
         kde roku 1841 Ján Kollár na hotelovom balkone, hľadiac na Canale Grande a chrám Marie della
         Salute, dišputoval sa s professorom Karlom Haseom a jeho ženou o tom, že Katarína Bora bola
         Slavianka, a potom pri spoločnom obede s akýmsi špatným, nadutým Angličanom o vojne
         anglo-čínskej. Kollár je i tu plamenným Slavianom. „Angličania sú nenávistníci národa
         slavianskeho pre Rusa“, píše Kollár, a slovo jeho platí i dnes, hoci v Čechách slávnostne
         vítajú anglických žurnalistov, ktorých perá pred návštevou, zamočené v žlči a otrave,
         mocnou, na svet hovoriacou hanou a diabolskou klebetou škodily slavianskemu menu,
         slavianskym životným záujmom, a po návšteve, napriek nemužským, frázistým elóžam českých
         rečníkov a napriek vypitej plzeňčine a melníčtine, znovu srdcovým jedom striekať budú do
         nášho nešťastného tela tam, kde je ešte v ňom sila a nádej vzrastu. Keď povážime,
    <span class="emphasis">
     <em>
      kedy
     </em>
    </span>
    stáva sa toto neprirodzené bratanie, v akých desných
         okolnostiach, pod akými hroznými údermi suďby a káry Božej, nemôžme nevideť klesnutia
         verejnej národnej mravnosti a národného charakteru. Prečože nedopustili k „bratom“ Britom
         vinníkov všeobecnej zkazy, pánov realistov? Veď ronia horké slzy v svojom orgáne nad tým,
         že ich proroka nechali iba okúňať sa okolo dvier, ale nevolali na vítanky, banketty,
         radovanky a vychádzky. Im by to pristalo, i tak rabolepstvujú pred každým vrahom,
         nevynímajúc „vzdelaných“ Japoncov. Ale bôľno je hľadeť, ako ináč vážni a nami vysoko ctení
         ľudia chytajú každé pochvalné slovo z úst svojich hostí, ako tisnú sa k nim a hmatkajú šosy
         ich anglických smokingov. Väčšieho
    <span class="emphasis">
     <em>
      snobismu
     </em>
    </span>
    (tu máte anglické slovo!)
         sme dosiaľ nevideli v Slavianstve, bohatom na slabosti, samouníženia a samoopľúvania.
   </p>
   <p>
    Aby som ešte v ten samý deň doplnil bežný priezor hlavných, veľkých predmetov, ani sa
         neobzerajúc po Canale Grande, pribil som čln svoj o schody pred niekdajším kláštorom
    <span class="emphasis">
     <em>
      Carita
     </em>
    </span>
    , teraz
    <span class="emphasis">
     <em>
      Accademia di Belle Arti
     </em>
    </span>
    (Akademia krásnych umení). Je to dielo Palladia. „Ach!“ vzdychá Goethe, „sotva desiata časť
         je uskutočnená z plánu Palladia, ale i tento zlomok je plodom nebeského genia; je to
         dokonalosť v osnove, exaktnosť v spracovaní, akej som nepoznal. Roky by mal človek
         vynaložiť na študium takéhoto diela! Mne sa zdá, že som nevidel ničoho vyššieho, ničoho
         dokonalejšieho, a myslím, že sa nemýlim. Palladio, majúc smysel pre veľkosť a krásu,
    <span class="emphasis">
     <em>
      najprv neuveriteľnou pilnosťou vzdelal sa na antike, aby ju v sebe strovil, a
            potom sám zo seba znovu utvoril.
     </em>
    </span>
    Z chrámu (ktorý už stál) vstúpiš do atriuma
         s korintickými stĺpmi. Na jednej strane sakristia, na druhej kapitula, u nich najkrajšie
         krútené schody na celom svete. Z preddvoria vojdeš do veľkého dvora. Len ľavý bok je
         dostavený, tri stĺpové systémy jeden nad druhým. Ó, milá suďba, ktorá si nejednu hlúposť
         protežovala a zvečnila, prečo si nedovolila, aby toto dielo bolo dokončené?“
   </p>
   <p>
    Nuž v takejto škrupine kryje sa kráľovská umelecká akademia. Goethe miluje Palladia.
         Andrea Palladio (1518 — 1580) z Vicencie bol po Rafaelovi a Bramantovi najväčší znateľ
         antiky, ktorú pochopil v jej vnútornej bytnosti a jednako samostatne tvoril: renaissanca v
         pravom smysle. Pôjdeme ešte po jeho stopách.
   </p>
   <p>
   </p>
   <p>
    #K#XXVI#K#
   </p>
   <p>
   </p>
   <p>
    <span class="bold">
     <strong>
      (Assunta)
     </strong>
    </span>
   </p>
   <p>
   </p>
   <p>
    Išli sme prosto k perle akademie, k najväčšiemu, najslávnejšiemu: k Tizianovej
    <span class="emphasis">
     <em>
      Assunte
     </em>
    </span>
    (Nanebovzatie Panny Márie), ktorá dľa slov nášho Kollára
         „visí medzi ostatnými obrazmi, ako slnko medzi hviezdami, a magickými blesky ťahá k sebe
         oko.“
   </p>
   <p>
    Obraz je umiestený v rondelle, majúcej charakter oltára — veď pre oltár bol maľovaný
         roku 1518. Je on asi najvyšším bodom, na ktorý vystúpilo umenie Tiziana, najzrelší a
         najsviežejši plod jeho 99-ročného žitia. Pozostáva vlastne z troch vĺn, pravda, spojených a
         sliatych dovedna ako myšlienkou, tak i harmoniou foriem a farieb. Dole je veľká gruppa
         učedlníkov a apoštolov v dramatickom pohybe, vyrážajúcom najvyšší, najvrelší oheň
         oduševnenia; ta nahor všetko hľadí, túži, ramenami, driekmi, hlavami pnie sa — ale nohy
         stoja na studenej hmotnej zemi. Niektoré hlavy a tváre apoštolov jagajú sa priamo nebeskou
         krásou. Všetci by radi ta k oblakom, ta k azúru a k Bohu, ktorý rozpína ramená k úbohému
         ľudstvu! Nad apoštolmi druhá vlna: oblaky, anjelici ich letkom tisnú nahor, a na oblakoch
         ľahúnko stojí Mária, rozpína ramená, tvár pozdvihnutú, mohutná, i zemsky krásna, i nebesky
         už božská, už nie viac dcéra nízkeho sveta bôľov a smrti. Tretia vlna: Boh, od pása
         pohrúžený v tratiacich sa lúčoch a v glorii, ktorá okružuje Pannu; Boh naklonený s výšiny,
         pnúcej sa ta do nekonečnosti, Boh s otvoreným náručím, s prísnou láskou v tvári prijíma
         Máriu v nadhviezdne regiony… Van empyrea dýše shora… z neznámych končín…
   </p>
   <p>
    No celú našu dušu zachvacuje sama Mária. My zabúdame na spodnú gruppu apoštolov, ako i
         ona zdá sa všetko zabúdať v skorom spojení s Najvyšším. Ako ľahúnko stojí bosými nôžkami na
         oblaku, tak ľahúnko, vlnisto letí celá postava, prekrásna, večno-ženská, ale už nie zemská,
         už nie deva bôľov. Jej červené šaty, zvlnené v bohatých, hladkých záhyboch, odrážajú sa od
         mohutne s pliec vlajúceho temno-modrého plášťa, napredku zaviazaného v uzol. Ramená
         rozopäté, ruky dlaňami nahor, k nebu, k Otcovi. Krása týchto rúk je nad všetko pomyslenie,
         nad všetky predstavy — výraz čistoty a velikého vnútorného pohnutia. Tvár, polootvorené
         ústa, k nebu pozdvihuté, tenunkou slzou zvlažené temné oči sú výrazom najvyššej nebeskej
         divinácie, najvyššieho oduševnenia, zduchovnenia. Áno, i zemsky krásna je táto tvár,
         opravdu veneciánskeho typu, okrúžená mohutnými, zvlnenými vlasmi, tisnúcimi sa zpod plášťa,
         ale už s nej odpadlo všetko zemské, okrem ďalekého, miznúceho tieňu bôľa. Je to moment, v
         ktorom lomia sa všetky sväzky s konečnosťou, zemou, svetom, a ona už dýcha
         blahoslavenstvom. Vo výraze nebeskej blaženosti nijaké umenie nedosiahlo tejto madonny
         Tiziana, ani Rafaelova Sixtina, ktorá zdá sa tešiť svojou krásou a dosiahnutým už tichým
         šťastím.
   </p>
   <p>
    Dlho púta človeka centrálny zjav obrazu, tak že až po hodnej chvíli, ako hviezdy na
         nebi, len po dlhšom skúmaní vychádzajú na javo ostatné momenty velikého obrazu. Každý pohyb
         anjelikov, obletujúcich kráľovnu, smeruje len k nej, letí len k nej, k jej nohám, k jej
         postave. Očká ich hľadajú jej tvár, ramienka váľajú k jej stopám chumáče oblakov, tváričky
         rumenia sa detskou amorettovskou milotou, ale i vyššou duchovnou radosťou. Akoby s
         najväčšou, veselou ochotou stavali, klenuli pre Máriu äterickú oblasť, dôstojnú objímať jej
         božskú postavu.
   </p>
   <p>
    Úzadie lisne sa čudným striebristým svitom, pravý div maliarskeho štetca! Akými
         prostriedkami dosiahol maliar strieborný tón — je tuším tajnosťou. Lineárne i vozdušné
         perspektívy hrajú v bezúhonnej, v jednotu splývajúcej harmonii. Nie je pravda, že červeň
         rúcha a temno-modrá farba plášťa sú veci márnomyseľného effektu. Tu sa Kollár mýlil sám,
         alebo bol zavedený zlým kommentárom. Treba otvoriť oči a pozreť,
    <span class="emphasis">
     <em>
      aká
     </em>
    </span>
    to červeň,
    <span class="emphasis">
     <em>
      aká
     </em>
    </span>
    modrota! A potom, veď sme pred obrazom Veneciána, veď
         sme nad lagúnami, sme pod nebom, valiacim na čudný kút zeme a mora ohromné vlny svetla,
         jasnoty a neustáleho, äterického vibrovania! Veď sme v kraji živých farieb a živého
         trblietania, či keď slnko vznáša sa nad Adriou, či keď plný mesiac stojí nad ostrovom
         Giorgio Maggiore a mení lagúny v roztopenú oceľ.
   </p>
   <p>
    Veliké poklady ukrýva v sebe Palladiova Carita, no predbežne som sa úplne uspokojil s
         Assuntou — mnoho stála duševnej práce a oči boly až umorené. Všetko nemožno videť, a
         povrchné prebehnutie popri dielach ducha a umu nemá nijakého významu. Vychádzajúc z
         akademie na oživený Canale Grande, vrúcne ďakoval som Bohu, že mi doprial uvideť Tizianovu
         Assuntu — hoci dosť pozde, keď sa už hodne zvečerieva…
   </p>
   <p>
    Kúpil som si v predsieni akademie detaill Assunty za päť lír, majstrovskú, neretušovanú
         rímsku fotografiu len samej tvári madonny. Je to verný snímok originálu, všetko je na ňom,
         i slabunké stopy času, tenunké treščiny vo farbe.
   </p>
   <p>
    Dosť toho bolo na jeden deň. „Sandwirt“ poskytol asi hodinový oddych. Ale zvláštne
         okolnosti, krátkosť vymeraného času nedaly dlhšie spať. Ešte neuspelo slniečko zapadnúť,
         zase som bol na Riva degli Schiavoni a ticho kráčal k piačette. Môj dobrý kamarát Jonáš sa
         už tiež vyspal, bol dobrého humoru a len jedna vec ho omínala. Vyšly mu rakúske cigary, a
         italské kúriť znamená podvrhnúť sa pravej muke. Slabo dýšu a tuho — páchnu.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e649">
       </a>
       XXVII
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V predvečernom chládku pustili sme sa do labyrintu ulíc len tak maninou, bez vodcu a bez
         opytovania sa. Prejdúc bránou Torre dell’ Orologio, octli sme sa v úzkej ulici Merceria,
         hlavnej arterii drobného obchodu. Sklep u sklepa, najviac s galanterným tovarom,
         veneciánskym sklom, korallami. Zvlášte korallami. Tu zdá sa byť veľké centrum korallového
         obchodu. No skoro prešli sme do bočných ulíc. Niektoré sú také úzke, že dvaja hodne tuční
         ľudia len ťažko si môžu vyhnúť. A pritom domy sú troj-, štvorposchodné. Každú chvíľu
         prehradzuje cestu kanál, no vedie cezeň most. Oproti mostu zase vysoké domy. A zase ulice
         (calli), uličky (rami), a zase schodové mosty, domy, paláce. Ešte i v úzunkých „rami“ najdú
         sa façady, ktoré by zaslúžily stáť v metropole na svobodnom námestí. Niektoré majú pred
         frontom úzunký trotoár, ale premnohé vpúšťajú svoje grunty priamo do kanála a možno do
         dvier iba na gondole. Na uliciach a v uličkách bolo dosť živo; tam bolo možno videť
         domorodé obecenstvo, mužských v kroji veľmi jednoduchom, súkennom, ženské s nevyhnutnými
         fransovanými ručníkmi, visiacimi s chrbta až po zem. Kanálmi popod oblukové, schodové mosty
         (jeden je ako druhý) šibú gondole ako lastovice, tiahnu barky s ťarchou, i dosť veľké lode
         s tovarmi, bednami, ovocím. Keď sa stretnú dvaja gondolieri, nevyhnutne dajú sa do reči,
         drkocú svojím žargonom, pokým jeden druhého počuje. Zdá sa, ako by sa vadili, ale nie, to
         je ich najpriateľskejší diškurs. Sú to najviac pekne urastlí, silní mužovia s osmahlými
         tvárami, iskrivými očami. Tu octneš sa na malom námestí, bez výnimky s chrámom. Chrámov je
         veliké množstvo, mnohé ich façady ani nemožno oceniť, tak sú obkolesené domami. Prichodí
         úzunký kanál, ledva pre dve barky, zase most, zase úzky trotoár, čistý, biely. Prejdeš
         mostík, prejdeš uličku, pred tebou širší kanál bez trotoára, domy sú obmývané vodou, svieťa
         mramorovými balkonmi a s nádherných balkonov visí prádlo — nie veľmi sneho-biele, visia
         plundre, belasé kabáty, handry a plachty.
   </p>
   <p>
    Krútili sme sa, krútili bez kompassu, až počalo mrkať a hlad sa dostavil. Na šťastie
         zazreli sme kupolu sv. Marka a jej čudné kríže, samé pozlátené strelky s pozlátenými
         guľkami. Už sme doma! Zahli sme pod Prokuracie vecchie (od Marka na pravo). Podlubie
         Starých prokuracií je samý sklep, samý obchod. Nesmierne bohatstvá sú tam nakopené, všetko
         vnadidlá pre cudzí groš. Ohromné sväzky červených i bielych korallov, mramorové bysty,
         štatuy i štatuetty, obrazy, fotografie, oceľo-meďorezy — všetko samá Venecia a Venecia.
         Brokáty, hodváby, drahokamy, krystallové i sklené nádoby. Sklená industria slávi tu pravé
         triumfy.
   </p>
   <p>
    Na konci Starých prokuracií, už blízko pri Fabricca Nuova (palác, stojaci oproti
         chrámu), vyskočí proti nám mužíček v livreji s posamentovanou čapicou: „Pilsen, signori,
         pilsen, majne herr, pilsen, gospoda! Gute pilsen.“ Zahli sme za ním na pravo pod širokú
         arku Prokuracie (Sottoportico del’ Arco celeste) a o tri kroky boli sme nad kanálom del
         Selvatico. Nad ním strie sa ohromná sála, vlastne ohromná veranda. To je to „pilsen“. Dobre
         sme došli! Bol už čas zasadnúť k chutnej večeri z rýb, rakov a ovocia.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e664">
       </a>
       XXVIII
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Keď sme po večeri svodom Sottoportica prechádzali zas na námestie sv. Marka, počuli sme
         hudbu: vojenská banda hrala na prostred námestia. Námestie bolo doslovne premenené na veľký
         salón: elektrika žiarila tak, že bolo vidno všetky ornamenty oboch prokuracií i Fabricca
         Nuova, ale chrám sv. Marka horel ako obrovská hranica bleskom svojich mosaik a pozlátok.
         Tisíce ľudstva prechádza sa po mramorovej a trachytovej dlažbe, iní sedia na stoličkách
         pred kaviarňami a reštaurantmi, iní obstúpili hudbu a počúvajú krásne melodie. Na nebi,
         priamo nad Novými prokuraciami, stojí mesiac, skoro v úplnku, a mieša strieborné svetlo
         svoje do elektriky na námestí. Hudba je veľmi dobrá a hrá ustavične, s malými prestávkami.
         Tuhé tiene architektonických ornamentov, pilastrov a stĺpov Starých prokuracií (dĺžka
         frontu 152 metre!) zveličujú i tak ohromný tento palác; oproti nim postavené Nové
         prokuracie (16. stoletie), o poschodie vyššie než Staré, upomínajú façadou a stĺporadím na
         Libreriu na piačette. Pohľad na chrám sv. Marka v osvetlení mesačnom, elektrickom a
         plynovom je fantastický, až groteskný. To sa všetko trasie v lesku rozmanito farbistých
         kolonn, veľkých mosaikových plôch; zlaté úzadie mosaik slialo sa v jeden zlatý, tuho
         svieťací jas, nad ním pnú sa smelé obluky, trčia vežičky, hrdo kráčajú antické bronzové
         paripy. A to všetko v čudnom osvetlení ztratilo celkom dojem massívnosti, ťarchy — všetko
         stalo sa vozdušným, ľahunkým, akoby priezračným; bojíš sa, keď zaveje vietor, zmizne to
         všetko, ako prelud, ako fatamorgana. Na pravo skveje sa roh Dóžovho paláca so svojimi dvoma
         arkádami, jedna nad druhou, so svojou kobercovou stenou, prelomenou dvoma širokými oblokmi,
         špicato-oblukovými, na troje predelenými gotickými stĺpikmi. Medzi rohom paláca a chrámovou
         arkádou v polotme ukážu sa silhuetty Kartovej brány, špice vežičiek a lomená línia
         gotického štíta. Na ľavo, zakončujúc front Starých prokuracií, vysoko pnie sa Torre dell’
         Orologio s veľkým ciferníkom, sochou Panny Márie a nad ňou s veneciánskym okrýdleným ľvom.
         A na tomto priestranstve, okrúženom skvostmi, bleskom a grandióznymi staviskami, ako
         ohromné jazero šumí a vlní sa nepriehľadné množstvo elegantného i prostého ľudu. To je nie
         obyčajná promenáda, nie korso, ale bál bez tancov, ohromný raut, večierky, koncertová
         zábava. Bohaté, elegantné dámy v brilliantoch a perlách, módni šviháci, prosté Veneciánky,
         kŕdle nacifrovaných detí. A nad touto živou, šumiacou, mrviacou sa massou pnie sa belasé
         nebo so slabo žmurkajúcimi hviezdičkami a s rozliatou po ňom mliečnou záplavou mesačného
         svetla. Vozduch svieži, čistý, po prachu ani pamiatky.
   </p>
   <p>
    Ale naše sily sú už vyčerpané, túžime po odpočinku. Zanechajúc koncert, tiahneme k
         piačette. Pred nami lisne sa molo, lisne lagúna, odrážajú sa od nebosklona silhuetty
         chrámov delia Salute, Giorgio Maggiore, guľa Dogany. Ustatým krokom prejdeme most Paglia, a
         sme na Riva degli Schiavoni. Na ľavo dom, v ktorom sídlil veľký Petrarca, keď bol tu
         poslancom (nie vyslancom!) milánskeho kňaza. Signoria a ľud veneciánsky, aby mohli Petrarcu
         vniesť do Zlatej knihy veneciánskych nobili, kúpili dom a darovali ho básnikovi, ako hlása
         nápis na dome… Slávika nekŕmia vurštami!
   </p>
   <p>
    Bolo pol desiatej, keď sme sa našli pred naším hotelom „Sandwirtom“. Z brány vyrojí sa
         celá rodina Radlinskovská. Potratení spolucestovatelia sa našli — radosť, krik,
         vypytovanie. Nuž oni nešli morom, ale z Rieky železnicou na Sv. Peter a Triest a náhodou
         usalašili sa v našom hostínci. Ustatosť odletela — a šli sme s nimi nazad na námestie sv.
         Marka, kde sa už ľudia rozchodili a muzikanti zahášali svetlá. A zase „pilsen“. Tak sme dva
         razy za večer navštívili plzeňský reštaurant za Sottoporticom, aby sme boli v spoločnosti
         večerajúcich priateľov, ktorých sme nemilo ztratili, ale milo našli. Okolo jedenástej ľahli
         sme si na zaslúžený odpočinok. Spali sme ako v oleji. Priamo mladý, tuhý sen, bez
         pretrhnutia, bez snívania. Až veľmi, veľmi vyčerpali sme sily svoje. Ale to bolo zdravo.
         Bol to bohatý deň, deň 17. mája roku 1905.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e679">
       </a>
       XXIX
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Na druhý deň, 18. mája, vstal som dosť včasne (na Radlinskovcov som nečakal, lebo mali
         prerobiť všetko to, čo sme my už prerobili) a šiel som do chrámu sv. Marka. Bola ranná
         služba, na chóre spev a hudba. Rozumeť bolo len často opätované „alleluja“. Zvonilo to
         strieborne vo veľkom priestranstve, tóny vily sa od organa, tiahly zlatými kupolami a
         pŕchly na zástup. Ranné, tuhé slnko dralo sa veľkými, hore zaokrúhlenými oblokmi
         nadoltárnej kupoly, tak že oltárna časť chrámu rovno plávala v svetle, ktoré vidnými pruhmi
         lialo sa zvonku. Oltárny chór oddelený je zábradlím z bieleho mramora, na ktorom stojí 12
         mramorových sôch — dvanásti apoštolovia; socha sv. Marka a Márie. V prostriedku stojí veľký
         pozlátený krucifix (2 a 1/2 metra vysoký). Skvelý, až množstvom umenia omamujúci je hlavný
         oltár; na štyroch jeho stĺpoch je
    <span class="emphasis">
     <em>
      300 reliefov
     </em>
    </span>
    , scény zo Starého i
         Nového zákona. Na prostriedku oltára je chýrna
    <span class="emphasis">
     <em>
      Pala d’ oro
     </em>
    </span>
    , emailová
         práca, predstavujúca scény zo života Spasiteľa, so zlatými a striebornými vložkami,
         čiastočne práca
    <span class="emphasis">
     <em>
      najstaršieho kresťanského umenia
     </em>
    </span>
    . Aby som ju mohol
         videť, počkal som do konca služby, vyhľadal kostolníka, ktorý mi ju odokryl za pol líry. Po
         bokoch chóru zazrel som dva stĺpy z malachitu, čo mi bolo divné, lebo som dosiaľ myslel, že
         je to polodrahokam, nie tak dávno odkrytý.
   </p>
   <p>
    O deviatej hodine ráno rozletia sa krýdla brány Dóžovho paláca a vpustia massu
         čakajúcich cudzincov. Bol som medzi nimi, lebo chcel som si sám obzreť niektoré majstrovské
         diela paláca. Spoločnosť mýli.
   </p>
   <p>
    Počiatok stavby paláca tratí sa v dávnej minulosti, keď ešte Pipin viedol vojny proti
         inzulárnemu štátu a vydobyl ostrov Malamocco. Veneti z biedy utiahli sa hlbšie do mora a
         lagún na ostrov Rialto, kde dóža Angello Partecipazio postavil štátne dukálske (dux = dóža)
         stavisko (okolo r. 809). Po všelijakých nehodách, požiaroch obnovil palác dóža Orseolo. Po
         veľkom požiari roku 1105 obnovil ho dóža Ziani. Roku 1301 bol palác zväčšený. Terajšiu
         formu dal mu dóža Foscari roku 1422. Portu della Carta vystavili roku 1439. Ako vidno,
         všetko staré dáta. Vôbec vo Venecii často pozastavíš sa nad starinou, ktorá napriek
         driečnym rokom nepáchne mŕtvotou, ale zdá sa byť od nedávna. Tak 17. mája raňajkovali sme v
         malej, úhľadnej, jasnej reštaurácii a s interessom čítali sme na stene, že táto
         reštaurácia, „Orientale Cappello Nero“, bola založená roku 1376 a odvtedy neprestala byť
         reštauráciou. V tomto čudnom meste naozaj hľadia na človeka stoletia, ako inde desaťročia.
   </p>
   <p>
    Veneciánske umenie, zvlášte maliarstvo, tvorí svoju vlastnú školu, má svoj lokálny
         charakter, a to nielen preto, že išlo osláviť a zvečniť činy republiky, heroické skutky
         dóžov, generálov a admirálov, ale hlavne preto, že prinieslo do maľby blesk dňa, jasnotu
         vonkajška, živý, vrúcny kolorit a harmoniu farieb. Strediskom a najvyšším bodom
         veneciánskej školy je arci Tizian, ktorý vedel reálnu skutočnosť zjasniť, zduchovniť,
         neopustiac jej celkom. „Veneciáni vedeli prítomnosť zidealizovať a zachytiť moment šťastia
         a najvyššieho pôžitku,“ hovorí Moric Carriere. Sám Tizian je miláček šťastia, až do
         poslednej staroby tvorivý, miláček mocných, krásnych žien, favorit cisára (Karla), pápežov,
         mocných Veneciánov a konečne celého obecenstva, ktoré jeho obrazy vítalo ako veľké udalosti
         a nosilo ho na ramenách. Slúžil ženskej kráse bez oplzlostí, čisto, ideálne. A keď i do
         religióznych predmetov vnášal istú dózu svetskosti, vedel ju posvätiť čistotou a
         oduševnením nadzemským. „Aká závisť schytí moderného človeka, keď vidí, ako títo starí
         vedeli svoj každodenný život osladiť a zidealizovať!“ hovorí Burckhardt. Veruže závisť, keď
         pozreme na dnešnú mizeriu dekadentskú a mnohé špatnosti, hnusoby secessionistické.
   </p>
   <p>
    Pomaly kráčal som sálami dvorca — nie všetko mohol som uvážiť: veď je to nie palác, ale
         muzeum, bohaté z najbohatších. V sále štyroch dverí (della quatuor porte), priechodnej to
         sále, dôkladnejšie obzrel som si votívny obraz Tiziana, venovaný dóžovi Grimanimu, ktorý
         povzniesol na okamih klesajúcu moc Venecie. Grimani v železnom odení kľačí s oddanosťou
         pred Vierou, ktorá vznáša sa na oblakoch, na ľavom pleci veliký kríž. Anjelik pomáha jej
         niesť jeho ťarchu. Svätý Markus stojí po pravom boku vznášajúcej sa Viery. Na obraze sú
         všetky prednosti maliarove; nebadať, že ho maľovala 78-ročná ruka! V sálach Anticollegio a
         Collegio obdivoval som štetec Tintoretta, veľkého medzi veľkými. Celý rad obrazov,
         predstavujúcich historicky i allegoricky Veneciu, ako panovnicu mora, a Pavla Veronesa
         „Únos Europy“.
   </p>
   <p>
    V sále Senáta panuje Jacoppo Tintoretto s obrazom: Mŕtvy Kristus, nesený anjelmi.
         Pripomenul som troch hlavných, a to len niektoré ich výtvory. Ale ani nebolo možno viac
         videť a duchovne schvátiť, čo mám i niektorú zbehlosť v takomto sladkom, no súčasne i
         ťažkom diele.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e709">
       </a>
       XXX
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Vo vďačnej rozpomienke na nášho veľkého Jána Kollára venoval som asi hodinu najväčšej
         sále:
    <span class="emphasis">
     <em>
      Sala dell Maggior Consiglio
     </em>
    </span>
    . Toto „consiglio“ (rada) bolo
         nominellným suverénom republiky a pozostávalo z nobili, ktorých mená boly zapísané v Zlatej
         knihe. Kandidát okrem noblessy a majetku musel mať najmenej 20 rokov. Voľba diala sa
         zlatými a striebornými guľkami, zlatých bola len piata časť. Dóža ťahal — najprv meno,
         potom guľku. Ak bola zlatá, bol kandidát ihneď zapísaný, ak bola strieborná, musel čakať na
         rok na deň sv. Barbory — v 25. roku bol prijatý bez žrebovania.
   </p>
   <p>
    Kollár bežal rovno pred obraz Zuccara: pápež Alexander III. kladie v predsieni sv. Marka
         nohu na šiju nemeckému cisárovi Fridrichovi Barbarossovi — a to nie pre faktum, ktoré
         prísna historia tuším nepotvrdzuje, ale preto, že na obraze poznával Heinricha zo
         Starosídla, „slávo-srbského rytiera z Mišna“. Hľadel som tedy i ja s pietou na tento veľmi
         stredný obraz, ktorého historia umenia ani nepozná.
   </p>
   <p>
    Milo mi bolo upierať oči ta, kde ľpely oduševnelé, horúce pohľady nášho miláčka a
         proroka. Kollár nespomína anekdotickej veci. Cisár Barbarossa mal pri tomto poníženom akte
         povedať: „Non tibi, sed Petro!“ (Nie tebe [sa korím], ale sv. Petrovi); na to hrdý pápež
         odvetil: „Et mihi, et Petro.“ (I mne, i Petrovi.)
   </p>
   <p>
    Sála Consiglia preplnená je historickými tendencióznymi obrazmi rozmanitej ceny.
         Kollárovi srdce bôľom horelo, keď videl mladšieho Tintoretta (Dominika) obraz vydobytia:
         „slávo-dalmatského“ mesta Zadra. „Mlčte, signore!“ zavolal. „Tieto obrazy vám a tomuto
         miestu viacej k hanbe, než ku cti slúžia.“ Ale keď prišiel do sály dello Scrutinio, kde
         visí obraz, taktiež predstavujúci vydobytie toho samého Zadra (1346 Markom Giustinianim),
         pravda, od samého Jacoppa Tintoretta, píše: „Tento obraz je nepochybne najvýtečnejší nielen
         v celom paláci, ale medzi všetkými prácami Tintoretta. Podarilo sa spojiť silu Michelangela
         s ľúbeznou farbitosťou Tiziana. Dlho som váhal, či sa mám vlasteneckým, či ästetickým citom
         ponechať; predmet pôsobí bôľ a stud, ačkoľvek Zadarci zmužile sa bránia, ale krása obrazu
         kojí a smieruje čarodejnými vnadami oko tak, že povstáva bolestná krása a krásna bolesť v
         srdci Slaviana!“ Ako milo, umno a pravdivo!
   </p>
   <p>
    Jacoppa Tintoretta „Paradiso“ (najväčšiu olejovú maľbu na svete: 22 metre dĺžka a 7
         metrov výška!) Kollár prísne súdil: je tam veľká sila umenia a mohutná je to tvorba vôbec.
         Ale biedne stojí: rozpätý je teraz uprostred sály Consiglia na štafelaji. Možno videť čez
         plátno.
   </p>
   <p>
    Oproti obrazu sú dvere na altánu paláca, vychodiacu na lagúnu a molo. Aké dobrodenie pre
         oči a tylo, ukonané hľadením a prevracaním hlavy, najmä pri obzeraní obrazov na plafone — a
         je ich hodne. V každej sále sú plafonové obrazy, a to nie z najhorších. Tak v sále štyroch
         dverí Tintorettove: Venecia prijíma od Zeusa panstvo nad oceánmi, Venecia trhá reťaze,
         Venecia prijíma od Junony dar: páva, od Minervy hromový blesk, v Consiglio: Venecia v
         oblakoch prijíma korunu od Mieru, okrúžená Abundaciou a Graciami atď. atď. Môže veru krk
         boleť. Ale tu s altány alebo balkona otvára sa ti pohodlne tiež obraz, ale živý, obraz
         krásy prírody, spojenej s krásou ľudského umenia, s výtvormi ľudskej sily, smelosti,
         bohatstva, munificencie — otvára sa dŕžava vody a vzduchu s vloženou do nej inkrustáciou
         kameňa, mramora, lodí, veží. Iba zeleň rastlinná chybí, a chybí náležite — niet jej. Altána
         vysutá je z kobercovej, mramorovej, maurickej steny, tvoriacej façadu od mola a lagún — v
         prostriedku medzi šestorkou gotických oblokov, tak že tvorí siedmy otvor. Na pravo vidno
         dva obelisky piačetty, za ňou počína sa Canale Grande, na ľavo tiahne sa za mostom Paglia
         Slavianske nábrežie, Kollárovi také milé. A pred tebou hladina lagúny, pretrhnutá ostrovom
         Giorgio Maggiore a ďalej na pravo ostrovom La Guidecca. To všetko vidno i s rivy, od mola,
         ale s tejto vysokej altány ukáže sa celé panoráma v báječnom lesku, v lahode a sile farieb,
         v neopísateľnom vlnení a trasení ľahunkého vzduchu. Lagúna leží ako zelenkasté sklo, s
         výšky nevidno pohybu ľahkých vlniek. Ale ticho je tam… ticho. Pre také javište málo hry,
         málo hercov, pre takú arénu málo života. Ako do podvodného dna kanála vhlobené stoja tam
         temné telesá troch vojenských kolossov-korábov, hrozia dlhými rúrami kanónov. Odvrátil som
         oči… s priveľkým trasením myslel som na Rožestvenského samožertvennú argonautiku. Každý deň
         vtedy očakávali sme zprávy.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e733">
       </a>
       XXXI
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      (Antika)
     </strong>
    </span>
   </p>
   <p>
   </p>
   <p>
    Pri dvoch veciach býva mi ľúto, že nejdú so mnou duchovne všetci moji čestní slovenskí
         bratia: pri čítaní Homera v origináli a pri pohľade na antické skulptúry. Od oboch rovno
         sladne v ústach, šíri sa duša a vynáša do efiru čistého duchovného pôžitku.
   </p>
   <p>
    Keď chceme sa svobodiť z dusného, neprirodzeného života špekulácie, musíme do gréckej
         antiky, kde býva svoboda a prirodzenosť, duchovná jasnota a veselosť. To je večná škola
         človečenstva, večná mladosť.
   </p>
   <p>
    Len musíme ísť rad za radom: dobre si pozreť diela archaistickej doby, prejsť k
         Phidiasovi a ku skulptúram Partenona, najvyššej výšave gréckeho umenia, potom prebŕsť čez
         zjemnenú äru Skopasa a Praxitela, končiť Lysippom a hellenistickou plastikou, s ktorou
         umiera grécka skulptúra a prichodí rímsky epigonizmus, pravda, tiež vlastne grécky. Veľký,
         dlhý život, od polovice 7. stoletia pred Kristom až po 2. stoletie po Kristu — skoro tisíc
         liet.
   </p>
   <p>
    I Grék prejímal, nevyskočila mu plastika z hlavy rovno na kamenné nohy. Mohylná štatua
         mládenca z Tenei u Korinta (nachádza sa v Glyptotéke v Mníchove) je ešte ägyptská na prvý
         pohľad: všetko na nej je symmetrické, ruky visia mŕtvo nadol, nohy sú akoby prikuté k zemi
         — ale už architektonika postavy túži po živom, energickom, prse sú oddelené od mäkkých
         slabín, vidno už i shyby a svaly. A toto je ohromný skok od ägyptskej sfingy. Ale už tiež
         archaistické tympanon na chráme bohyne Aphasä na Ägine (v Mníchove, Thorwaldsenom složené)
         otvára nám výhľad do umeleckého, vzrastajúceho sveta. Archaistické umenie vystupuje na
         výšku pri vozotajovi (Delfi) a pre nás prístupnej soche
    <span class="emphasis">
     <em>
      Umierajúca
            Amazona
     </em>
    </span>
    vo viedeňskom Umelecko-historickom muzeume (sála XI., číslo 82). Je
         to kopia originálu z roku 470 — 460. Umierajúca je Pentesileia, kráľovna Amazoniek;
         Achillom smrteľne ranená, klesá a mrie. Archaizmus je ešte tuhý v záhyboch šiat.
   </p>
   <p>
    Kvet archaizmu, svobodiaci sa od äginského podania, máme v skulptúrach, ktoré niekdy
         okrašľovaly chrám Zeusa v Olympii. Dve ostrešia (tympanon): hotovenie sa k dostihom
         Oinomaosa a Pelopsa (východné) a boj medzi Grékmi (Lapitmi) a Kentaurami (západné ostrešie
         [Giebel]). Novota je tu v pohyboch, v duchu, v šatách.
   </p>
   <p>
    A už sa blížime k apogei gréckej skulptúry, nad ktorú už nemožno sa vyšvihnúť ani
         gréckemu geniu:
    <span class="emphasis">
     <em>
      Phidias
     </em>
    </span>
    a
    <span class="emphasis">
     <em>
      Partenon
     </em>
    </span>
    . Phidiasove
         veľké diela: Zeus a Aténe zahynuly. Boly z drahej látky, zo zlata, slonovej kosti,
         drahokamov. Sú zmenšené kopie, ale málo hodnoverné. No i ony sú tieňom niečoho kolossálne
         veľkého a krásneho. V Národnom muzeume v Aténach je kopia „Varvakion“ menovaná. Na pravej
         ruke Aténe nesie Nike, ľavou sa opiera o štít, z ktorého lezie zmija s otvorenou hubou. Na
         hlave má šišak, na šišaku tri ozdoby: na prostriedku sfingu, na pravo i ľavo okrýdlené,
         galoppujúce kone; nad figúrami ohromné perá z koňských chvostov.
   </p>
   <p>
    Perikles, ako symbol veľko-hellenskej politiky, postavil v Aténach Partenon, chrám,
         venovaný Aténe. Bolo to okolo roku 450, keď ho staväl architekt Iktinos. Čudné je to so
         slávou: kto podpálil chrám Diany v Efezu, vie každý žiak, ba ešte i, prepytujem,
         žurnalista. I táto figúra našej civilizácie vie, že Herostrates. Má to v lexikonku.
         Potrebuje to, nedouk, k fráze. Ale kto postavil Partenon, málokto vie.
   </p>
   <p>
    Po klassickej dobe Partenon slúžilo ako chrám pravoslávny, potom katolícky a konečne ako
         mošea. A bolo by metamorfózami pretrvalo až dodnes, keby ho veneciánska bomba nebola na
         dvoje pretrhla roku 1687. Doraboval ho lord Elgin, Angličan, v 18. storočí. Temer všetky
         skulptúry odvliekol do Londýna. No ešte ako ruina, ako kostra Partenon je hlavnou okrasou
         Atén a Akropole, a zrabované kusy možno videť v Londýne, v British-muzeume.
   </p>
   <p>
    Skulptúry sú dielom Phidiasa a jeho žiakov. Trojaké sú tam skulptúry: Nad architrávom
         (epistylion) dorický fríz (zoforos) pozostáva z triglyfov a metop. V metopách sú
         haut-reliefy — to je prvý rad partenonských skulptúr. Na oboch užších frontoch chrámu
         dvíhajú sa ostrešia (Giebel), trojhranné pole, ako u našich oravských drevených domov, po
         grécky aetos; vnútorná trojhranná plocha volá sa tympanon. V tomto tympanone sú
         haut-reliefy, cele vypuklé, celé figúry, ktorým tympanon slúži len ako úzadie. Toto je
         druhý rad partenonských skulptúr. Konečne nad cellou (vnútorný korpus chrámu) paralelne s
         vonkajším frízom (zoforos) beží jonický cellový fríz s plochými reliefmi — toto je tretí
         rad partenonských skulptúr.
   </p>
   <p>
    V metopách sú boje gigantov, Kentaurov a Amazoniek. Na východnom ostreší (Giebel) je
         narodenie Atény, ako vyletela obrnená z hlavy Zeusa v prítomnosti nesmrteľných bohov,
         čudujúcich sa. V západnom ostreší (tympanone) je boj Atény s Poseidonom o attickú zem.
         Aténe víťazí. Na jonickom fríze nad cellou je znázornená processia Aténčanov, každé štyri
         roky konaná na Akropolis, nesúca Aténe vlnený peplos (vrchná šata) v žertvu.
   </p>
   <p>
    V týchto skulptúrach zobrazuje sa veličie gréckeho umenia. Príroda plodí len individua.
         Každý lipový lístok je individuum. Umelec namaľuje lístok, ktorý má všetky charakteristiky
         tisícich lístkov, tisícich individuí; jeho lístok je ideálom, a nie realistickým odpleskom.
         V individuume sú odbočky od pravidelnej línie, náš duch podá formu v jej čistote. Umenie
         môže podať formu individuuma, alebo tak, ako žije v našom duchu, očistenú, ako rezultát
         tisícich pozorovaní. Grécke umenie drží sa tohoto posledného, túži za pravdou rodzaju, za
         typickým. Apogeu typického dosiahlo umenie v reliefoch Partenona. Umelec ide v tvorení za
         šľapajou prírody. Ale pokým príroda podáva myšlienku roztrasenú v tisícich individuach, z
         ktorých ani jedno nie je pravé, umelec podáva myšlienku v jej čistote a celistvosti.
         Dokonalá ideálnosť nazerania vznáša sa až k božskosti. Preto zavolal sochár v našich
         časoch: „Figúry Partenona sú ako by na prírodu modellované, ale nemal som šťastia videť
         takej prírody!“ Skulptúry Partenona sú velikým, večitým, neodraziteľným protestom proti
         tupému, surovému „realizmu“ našich dní. No veď už hynie! Čo neprešlo čez medium duše, môže
         byť fotografickým odpleskom, ale nikdy nie umeleckým dielom. Blvoni a kretini chytajú sa
         „realizmu“, lebo sú impotentní a ničomu nerozumejú, niet v nich ani ducha, ani materiálu
         tvorivého.
   </p>
   <p>
    Prichodí ära Skopasa a Praxitelesa, ktorá síce nie je ešte klesaním, ale nad Partenon sa
         nevyšvihla. Virtuozita slávi triumf. Oltár v Pergamon (Berlín) je potencovanie pohybu,
         náruživosti, tvorivej sily a geniálnosti. V napnutí prevyšuje ho gruppa Laokoona (Rím),
         dielo posledného stoletia pred Kristom. Ta padá i belvederský Apollo, medicijská Afrodita,
         Niobe, Sofokles, Diskobal. O oltári Pergamona písal Turgenev:
   </p>
   <p>
    „Prušiaci zaopatrili si za nejakých 135.000 mariek celý div sveta: preniesli do Berlína
         oltár z Pergama, vlastne jeho reliefy. Ony boly na frontone ohromného oltára Zeusa a Pallas
         Atény. Pravda, všetko bolo rozbité: 9000 kusov. Na dvoch koráboch ich previezli do Triestu,
         potom železnicou. Teraz sú poukladané v niekoľkých sálach muzea. Na šťastie, hlavné gruppy
         možno bolo složiť. Haut-reliefy zobrazujú bitku bohov s gigantmi, synmi Gäy-Zeme. Víťazstvo
         je bezsporné na strane bohov, t. j. na strane svetla, krásoty a rozumu, no temné sily sa
         ešte protivia, boj nie je dokončený. Na prostriedku celého frontona Zeus poráža hromonosnou
         zbraou giganta, ktorý padá strmhlav, chrbtom k divákom, do priepasti; s druhej strany
         vzdýma sa ešte gigant, iste vodca, proti bohovi. Nad Zeusom nesie sa bohyňa víťazstva,
         rozširujúc orlie krýdla. Apollo, v dlhom, ľahkom chitone, letí na svojom voze, pred ním
         Eos.“ (Nasleduje opis reliefov.) Potom Turgenev hovorí: „Všetky tieto, raz lučezarné, raz
         hrozné, živé, mŕtve, triumfujúce i hynúce figúry, tie kolá zvitých hadích tiel, všetky
         rozšírené krýdla, orli, kone, zbrane, štíty, letiace šaty, palmy a najkrajšie ľudské telá
         vo všetkých polohách, smelých do neuverenia, strojných do muziky, všetky rozmanité výrazy
         tvárí, pohyby údov, triumf zloby, veselosť božská i božská tvrdosť, všetko toto nebo a celá
         táto zem je celým svetom, pred odkrytím ktorého schváti ťa nevoľný chlad oduševnenia a
         náruživé blahohovenie prebieha žilami. Odchodiac, pomyslel som si, aký som šťastlivý, že
         som neumrel a dožil sa chvíle videť všetko toto! A tak si pomyslí každý, kto sa podíva na
         ,Bitku bohov s gigantmi‘.“
   </p>
   <p>
    Pochopiť antiku — musíš mnoho videť, a bez znalosti gréckej literatúry, historie a
         mytologie je to ťažko. No kto chce produkovať, kto chce byť učiteľom, básnikom, mysliteľom
         národa, toho povinnosťou je znať antiku, lebo ináče ostane ako korábna voda, na spodku, čo
         sa ako bude rozťahovať a paprčiť. Pravda, u nás už i robiť nemilujúci, bankrottovaní, zlí a
         nečestní kupeckí pomocníci kritizujú, vlastne špinia svojou hlúposťou diela ducha a
         fantázie.
   </p>
   <p>
    V jedenástich sálach a izbách Dóžovho dvorca je umiestené „Archäologické muzeum“ s
         predmetmi staro-veneciánskymi, orientálnymi i antickými. Zaujímavá je tu karta celého vtedy
         známeho sveta od Fra Maura (1457 — 1459). Roku 1472 Veneciáni dali ju kopirovať a poslali
         kopiu princovi Heinrichovi portugalskému, druhú do Florencie. Ztadiaľ dostala sa kopia do
         Lissabona, do rúk Krištofa Kolumba. Karta ho oduševnila, vnukla mu tušenie o západnom
         kontinente a posmelila ho hľadať nové cesty a nové svety. Ako známo, objavenia Kolumbove
         boly príčinou zlomenia moci veneciánskej. Tak, hľa, veneciánska veda a zkúsenosť, kultúra a
         veneciánsky um stal sa zkazou velikej republiky na adriatických lagúnach; aspoň iste
         uskoril jej odkvitanie. Takto pomstila i Genua mnohé porážky, od Veneciánov utrpené. Kolumb
         bol Genuez.
   </p>
   <p>
    Antiky Archäologického múzea dóžovského sú vzácne a pomerne hojné. Nie je ľahko
         preniknúť do tajností antickej skulptúry. Zákony a podmienky, ktorými antika rozviňuje
         hlavnú, ba jedinú úlohu umenia:
    <span class="emphasis">
     <em>
      krásu
     </em>
    </span>
    , sú často hlboko utajené, tak že
         len cvičené oko a veľká zkúsenosť je potrebná, aby sa laik vžil do nich. Potrebná je
         aká-taká znalosť historie antického umenia, jeho epôch, škôl, majstrov, ba jednotlivých
         typov, lebo v Grécku pre istú osobu, bohyňu, boha vytvoril sa istý typ, ktorý ho
         znázorňoval a od ktorého sa umelci neoddiaľovali, ale tie samé motívy varirovali. No toto
         muzeum má i také pozostatky antiky, ktoré i menej zkúseného plnia pocitom krásneho.
   </p>
   <p>
    Väčšina antických skulptúr muzea nepochádza priamo z Grécka, aspoň nie z doby gréckeho
         najvyššieho klassicizmu, ale z Ríma, z posledných století republiky a prvých století
         cäzarizmu. Zato ony málo tratia na umeleckej cene, lebo sú to bez výnimky diela a tvorby
         Grékov, kopie originálov gréckych, zhotovené pre neobsiahly luxus rímskych chrámov, cirkov,
         triumfálnych brán, amfiteatrov, kúpeľov (thermae), konečne i palácov a víll, o ktorých
         umeleckom vyzdobení my ani pochopu mať nemôžeme. Hlavné je: vo všetkých, i mladších,
         neoriginálnych dielach žije božská iskra gréckeho genia.
   </p>
   <p>
    V Corridojo stojí kapitolinská Venus Genitrix, veľmi dobrá kopia rímskej, kapitolinskej,
         dielo z čias kvetu gréckej skulptúry. Nahýba sa ku predku, zvlášte hlava vyšla iste zpod
         dláta velikého neznámeho sochára. Vôbec grécka antika, na nás prešlá, má suďbu, že od
         veleslávnych, známych umelcov, ktorých mená sú v pamäti každého vyššieho vzdelanca,
         nepozostalo skoro nijakých diel, a klassické diela, ktoré sa zachránily, pochádzajú temer
         všetko od neznámych mužov. Neďaleko od rozkošnej Venuše je prekrásna nahá bachantka s
         rúnom. Tam nachádza sa veľký, krásny kandelaber, dokázano antický, len v niektorých
         častiach reštaurovaný. Novšia je vrchná misa. Po bokoch hlavy Satyrov a preutešené
         guirlandy, do ktorých sa kryjú vtáčence. Tam tiež videl som dve karyatidy z divadla v Pole,
         rímske kopie gréckych originálov. Apollo, rímskej roboty.
   </p>
   <p>
    V nasledujúcej sále (Scarlatti) videl som reliefy, dokázano grécke: Attis a Cybela s
         krásnou slúžkou, námorská bitka z najkrajšej aténskej periody, relief s oltára s bachickými
         scénami, tri Hory so spojenými rukami tančia okolo hermy, práca originálna grécka. Veľmi ma
         zaujaly mnohé statuetty sbierky. Niektoré majú pečať gréckej originality, iné sú rímske
         kopie z gréckeho dláta: zaujímavé je, že sú to všetko reprodukcie slávnych, veľkých sôch.
         Ony zastupovaly v starých časoch naše dnešné meďorezy, oceľo- a drevorezy, naše
         fotografické reprodukcie. Bohatí ľudia chceli mať doma umelecké diela: originále veľkých
         sôch mohol mať štát, cäzar, alebo až veľký boháč, strední ľudia uspokojili sa so zmenšenými
         napodobeninami. Statuetty tieto nie sú také ulízané, vypolirované, ako dnešné alabastrové a
         mramorové kopie, ktoré predávajú sa v Itálii na každom rynku (Venuše, Amoretty), ale sú čím
         najvernejšie odblesky originálov, tak že sa stáva, že dľa najdenej kopie možno reštaurovať
         torso tiež náhodou najdeného originálu. Ej, takúto statuettu mať nad stolíkom! Ale to sú
         márne chúťky: jedna, jestli by i bola na predaj, predstavuje celý majetok. Rothschild že má
         malú sbierku. Jedna statuetta predstavuje Odyssea; vidno na ňom utrpenie, spojené s
         energiou a rozvitým umom.
   </p>
   <p>
    „Traja Gallovia“ je perla antiky v Dóžovom paláci: dvaja mladí mužovia klesli pod
         ťarchou nápadu, ale sa ešte bránia, tretí, krásny ako Apollo, leží na zemi mŕtvy.
         Umierajúci, padajúci a mŕtvy Gall patril ku gruppe, ktorú Attalos (ten samý, ktorý vystavil
         i oltár v Pergamon, o ktorom je vyššie reč), kráľ Pergama, poslal do Atén na Akropolis ako
         votum (žertvu) po víťazstve nad Gallmi roku 239 pred Kristom. Prvý raz v žití videl som
         skutočný, opravdový grécky originál celej malej skupeniny. Harmonia údov, sila a krása
         mladých tiel, pohyb a tragika strašného a pritom krásneho hynutia.
   </p>
   <p>
    A teraz k záhadnému Ganymedovi! Jupiter v postave orla unáša krásneho mladoňa do nebies.
         Úprimne poviem, mne sa to nekonečne ľúbilo, hoci sama idea má dózu nemilého, azda
         neoprávneného podezrenia. Ľúbila sa mi krása bielunkého tela, oheň v očiach dravca. Viem,
         že jedni považujú Ganymeda za dielo samého Phidiasa, iní, novší, za rímsku robotu strednej
         ruky. Ale ja som sa pred touto skulptúrou vymanil z pút auktorít a požíval som plným dúškom
         to, čo som videl a čomu som sám porozumel: prekrásna vec! To je môj dojem, a punktum. „Luk
         naťahujúci Eros“, taktiež grécka práca, pri ňom koža z ľva. Canova vraj veľmi chválieval
         Erosa pre dokonalosť prepracovania, ostré črty a milotu žartujúceho chlapčeka.
   </p>
   <p>
    Zriedkavý umelecký pôžitok poskytuje fronton sarkofágu s reliefom: Diana vraždí deti
         Amphiona a Niobe — téma tisícerých umeleckých prác. Devätnásť figúr mramorových, 7 detí
         mužského, 7 ženského pohlavia. V kúte na pravo sama Niobe, ochraňujúca božsky krásnymi
         ramenami najmladšieho syna a najmladšiu dcéru. Na ľavo stojí otec Amphion so štítom na
         pravom ramene, ľavým drží mŕtveho synka. Dvaja mužovia vo frygickom kostýme opatrujú
         umierajúceho syna a umierajúcu dcéru. V prostriedku ťahá si Ismenus strelu z pŕs. Stará
         kojná stráži jedno dieťa. Diany a Apolla niet, len následky a hrúzu vidno, ktorú spôsobili
         svojimi strelami. Veľká tragika, veľká, horká krása, najkrajší, najzaujímavejší sarkofág
         Niobidov.
   </p>
   <p>
    S Niobidami lúčil som sa s antikou Dóžovho paláca. Bysty cäsarov (Vitellius) som už
         neštudoval. Odchádzajúc, hodil som okom po obraze Carpaccia: lev sv. Marka škňurí sa tam,
         držiac v labe knihu. Za ním vidno na jednej strane veneciánske galéry, na druhej Dóžov
         palác a Campanilu. Pax tibi Marco evangelista meus! Vitaj, Sottoportico s „pilsen“!
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e810">
       </a>
       XXXII
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Pod Leopardiho bronzovými kandelábrami na námestí sv. Marka zazrel som pani Radlinskú
         kŕmiť Markových holubov — zobkaly jej z ruky. Tam našiel som i Ignáca Radlinského, jeho
         syna Milana, Markova s dcérou Feodorou, Jonáša, Pytlíka a gruppu Poliakov s kongressu s
         dvoma dámami. Mali sme ushovorený spoločný obed v plzeňskej reštaurácii.
   </p>
   <p>
    Námestie Marka, ktorým sme sa ubierali, bolo preplnené ľuďmi, v 80 % cudzincami a najmä
         mladými manželskými pármi, konajúcimi svoje nevyhnutné svadobné cesty. Je ich aspoň toľko,
         ako holubov sväto-markovských, a možno, i tak hrkútajú. Venecia, zdá sa, je eldorádom a
         centrálnym shromaždišťom novomanželov celej Europy a Ameriky. Poznať ich zďaleka; po 1. Sú
         zväčša mladí. 2. Nemajú pri sebe garde de dames, ani testiny, ani svokry. 3. Majú nové,
         novučičké topánky, vôbec na celom ich kostýme sedí pel novoty. 4. Pozerajú si viac do očú,
         než na všetky poklady umenia.
   </p>
   <p>
    Vo velikej verande plzeňskej reštaurácie zaujali sme celý veľký stôl. Nad hlavami kvitly
         obrovské azaley, zasadené v kädiach, celé stromy, kvet hustý, vôňa tuhá. Vysoké palmy stoja
         uprostred verandy. Naše dve dámy stačily už nakúpiť všelijakých veneciánskych špecialít —
         bez toho neľzä!
   </p>
   <p>
    Heslo bolo: pod večer na Lido — a dotiaľ mal každý svobodný čas. Ja som ho využil na
         prelet Canala Grande.
   </p>
   <p>
    Prvý raz použil som malého parníčka, vaporetto. Za desať čentesimov prevezie ťa od
         piačetty až po železničnú stanicu — bude to vyše 4 kilometrov. Veľký kanál (Canalazzo zovie
         ho ľud), skrivený ako latinské veľké S — lenže naopak, delí mesto na dve rovné polovice.
   </p>
   <p>
    Odraziac od brehu piačetty, na pravo ukázala sa hneď za Libreriou Zecca, stavisko
         Sansovina — a potom už i na pravo i na ľavo palác u paláca. Len prvotriednych má Venecia
         150! Mne sa zdá, že sotva bude na celom šírom svete druhého priestranstva, na ktorom by
         veľkolepá príroda spojená bola s veľkolepou tvorbou ducha ľudského a ruky ľudskej v takej
         podivnej, hravej, farbistej a mnohoforemnej harmonii. Všetko sa to tam láme, pretŕha,
         lisne, temneje, spojuje, rozlišuje, prestiera a vyvyšuje, mení a trblieta.
   </p>
   <p>
    Na ľavo trojuholník Dogany (Morské clo) reže sa ostrým uhlom do lagúny — skoro za
         Doganou klenie sa obrovská kupola chrámu Santa Maria della Salute, baroková stavba od
         Longhena, imponuje od vody dekoratívnosťou, ináč je tam pri veľkom bohatstve mnoho
         copfového hračkárstva. Hlavná kupola podopieraná je opravdu baroknými volutami, medzi
         ktorými je massa sôch. Neskoršie skočil som do chrámu: je jasný, veselý, priestranný. Na
         oltáre na pravo Tizianovo „Soslanie Ducha svätého“ žiari ohnivým koloritom, farba prechádza
         do farby bez javných kontúr.
   </p>
   <p>
    Na pravo proti Salute je skupina palácov: Guistiniani, Hotel Britannia, palazzo Emo a
         palazzo Contarini. Posledný volá sa i domom Desdemony; je to gotická stavba zo 14.
         stoletia. Na ľavo palazzo Volkov, teraz Duse, a palazzo Dario, stavba skorej renaissance,
         mosaiková fabrika Venecia-Murano. Tam opleli ma o niekoľko lír za sklené pletky. S malým
         grošom tam ničoho nekúpiš. Prebehni rýchlo na pravo: tam v hrdej, nevystižnej kráse svieti
         palazzo Corner della Ca grande, veliké dielo Sansovina, ale už vo vysokej renaissanci. Do
         vody kanála vpúšťa palác svoju rustiku, obe vyššie poschodia majú obluky, prvé s jonickými,
         druhé s korintickými duplovanými polstĺpmi.
   </p>
   <p>
    Ale tak ďalej radom nemožno — ako povedano, palác u paláca, každý iným štýlom, a keď i
         tým samým, každý je samostatný, má svoju fyzionomiu, je každý staväné individuum. Vyberiem
         si tedy len tie, ktoré som potom na druhý deň sám obzeral, húpajúc sa na gondole.
   </p>
   <p>
    „Una ora, una lira,“ znel kontrakt medzi mnou a pánom gondolierom.
   </p>
   <p>
    Opíšem ich v nasledujúcej kapitole. Teraz poďte len so mnou na vaporette. Parníček
         odrážal sa od brehu k brehu, pískal, kädil. Paláce len tak mihaly sa pred očami —
         oslepiteľné hľadisko. Ale parníčky špatia kanál. Tieto moderné mašiny akosi nejdú k
         stredovekému „temnému“ skvostu. A už tu pred nami smelý obluk mosta Rialta! Podivuhodná
         technika, jedným kamenným oblukom obopäť širinu kanála. Je celý z mramora, ale zvláštnej
         krásy na ňom niet. Zato je vždy plný ľudstva, behajúceho a kramárujúceho. Šum a krik ozýva
         sa s mosta i so schodov naň vedúcich. Za mostom zase paláce až po železničnú stanicu. Tam
         sme presadli na druhý parníček a plavili sa nazad na piačettu.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e842">
       </a>
       XXXIII
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Najstaršie paláce Venecie sú byzantínsko-románskeho štýlu a predstavujú nám Veneciu z
         rokov okolo 1202! Tak Fondaco dei Turchi, privátny palác
    <span class="emphasis">
     <em>
      z 11.
            stoletia;
     </em>
    </span>
    v 14. století odkúpil ho štát, v 17. století slúžil tureckým kupcom
         za herberg, teraz je v ňom Museo Correr: dlhá loggia s klenutými, okrúhlymi oblukmi nad
         mohutnou stĺpovou chodbou v spodnom poschodí. Impozantné stavisko. Taktiež románsky je
         palác Farsetti z 11. stoletia, teraz mestské municipium, niekdy dom slávneho Enrica
         Dandolu, pokoriteľa Byzancie, a vedľa palazzo Loredan, vystavené 1000-ho roku so strakatými
         inkrustáciami. Ťažko si predstaviť vzrast Venecie: to nemohol byť vývin od mala, keď už
         roku 1000 mohly povstať paláce, nedajúce sa zahanbiť ani skvostným stavbám skorej i vysokej
         renaissance z časov najväčšej sily a bohatstva republiky. Počínali od kraja hneď vo veľkom
         a hlavne s vkusom, pred ktorým treba sa kloniť hodne hlboko. Kde ho nabrali? Iste v
         Oriente, ale presadiť všetko pekné a velebné do svojho mesta znamená vyšší duchovný vzlet.
   </p>
   <p>
    Poďme ku gotike: tu je
    <span class="emphasis">
     <em>
      Ca d’ oro
     </em>
    </span>
    , pozdno-gotický palác s ohromným
         luxusom a milotou, dokazajúcou, že gotika u profánnych stavísk nemusí byť
         „severno-zasmušilá“, ale veru býva živo-veselá, jemnušká, ľahunká. Ca d’ oro v prízemí nad
         samou vodičkou má obluky na štíhlych, svobodne stojacich stĺpoch, nad touto otvorenou
         arkádou pnú sa dve chodby s gotickými kolonnami, špicatými oblukmi, nad nimi gotické
         rosetty. To sú z ľavej tretiny frontu, tretia tretina nie je prelomená, ale tvorí bohato
         ornamentovanú stenu s balkonovou loggettou.
   </p>
   <p>
    Ďalej gotické sú: palazzo Contarini — Fasan, palazzo Barbaro, palazzo Cavalli, palazzo
         Foscari, veliké stavisko so skvostným nádvorím, teraz obchodná škola; palazzo Pisani,
         Bernardo a Bembo atď.
   </p>
   <p>
    Z renaissančných palácov pripomínam: palazzo
    <span class="emphasis">
     <em>
      Vendramin-Calergi
     </em>
    </span>
    od
         Petra Lombarda, príklad a obrazec skorej renaissance, zaujímajúci vážne miesto v historii
         architektúry, vystavený roku 1481. Stojí svobodne, vpúšťa základy do vody. Má tri
         poschodia: spodné rozčlenené pilastrami, druhé a tretie stĺpmi korintickými. Nad spodným
         ballustráda s drobnými stĺpikmi. Oblukové obloky rozdelené sú korintickým stĺpikom na dve
         polovice, taktiež oblukmi obopnuté.
   </p>
   <p>
    Palác Vendramin robí dojem vážnosti a pritom elegantnej ľahkosti. Bohaté, drahé
         materiály, z ktorých je stavaný (mramor, serpentín a porfyr), vyzdvihujú jeho ušľachtilé
         formy. Spodné pilastre, ktoré držia celú ťarchu dvoch poschodí, sú až prištíhle — nebyť
         vody, slabosť pilastrov iste narušovala by harmoniu, ale takto ti ani na um nepríde hľadať
         nejaký mocný statický podklad; veď zdá sa: to všetko vyrástlo z čarovne lisnúcej sa morskej
         vody, ako ľalia, ako kvet lotosu.
   </p>
   <p>
    Palazzo Grimani, obrazec najnoblejšej vysokej reniassance od Sanmicheliho. Palác
         grandióznosťou façady prevyšuje všetky veneciánske privátne paláce, a predsa nevymyká sa zo
         slávnostnej veselosti, požiadavke to každého staviska na Veľkom kanáli. Veď on bol pre
         Veneciu, parallelne s námestím Marka, slávnostnou sálou, velikou arénou pre kypiaci
         južno-radostný život, pre búrne, hlučné radovanky, regatty, serenády, spevy, pre vítanie
         víťaznej flotty, navracajúcej sa z Levanta s bohatou korisťou pokladov a námornej slávy.
         Tomuto musel zodpovedať architekt, keď chcel vyplniť vôľu a intenciu svojich bohatých
         stavebných pánov.
   </p>
   <p>
    A zodpovedajú krásne stavby na Canalazzo tejto intencii v najvyššom stupni. Prizeral som
         sa ešte nejednému dosť blízko, keď som poprosil svojho gondoliera postáť u mramorových
         schodov, medzi drevenými stĺpmi, brvnami, tenším koncom zabitými do základu kanála. Volajú
         sa tieto brvná traghetti a patria ku charakteristike kanála práve tak, ako štíhle gondoly.
         Traghetti sú mohutné, hrubo kresané, vlhkosťou a horúčosťou roztrieskané; pred privátnymi
         palácmi, pobrežnými hotelmi sú zafarbené, ba čiastočne i vyrezávané. Medzi ne šibne
         gondola, keď chce k palácu, o ne opiera sa gondolier, stojac na zadku gondoly a očakávajúc
         hosťa. Tak si zastal i môj, keď som hľadel na façady palácov, kreslil si a písal do
         noticka. Mal krásnu figúru, čierne oči a veselú, otvorenú tvár. Voda kanála lisla sa
         zvláštnym perlmutrovým leskom, tu i tu bolo videť chumáč morskej trávy, pomaly kníšucej sa
         pod vodou. Chlapci behali po úzkom chodníku (kde sa našiel — ale je to riedko) so sáčkami v
         rukách a chytali morských račkov. Kanál bol dosť živý: vaporetty behaly, rozvlnily tichú
         vodu a poknísaly moju gondolu, tak že som musel prestať písať. Časom frňala okolo mňa
         ohava: vodný automobil benzinový. Letel ako strela, nie po veneciánsky, a zanechával po
         sebe smrad. Zdokonalené mašinerie špatia prírodu, špatia umenie a kazia naivnú náladu
         človeka a milé zaľúbenie na krásach prírody i dielach šľachetných, vysokých umelcov. Ale
         potreba, pohodlie, rýchlosť — to sú veľmi mocní faktori.
   </p>
   <p>
    Nejdem nudiť čitateľa podrobným opisom architektoniky na Canale Grande a inde — lebo i
         na menších kanáloch v uliciach a na malých námestiach je massa pozoruhodných stavísk. Opis
         i tak málo platí, leda pre toho, kto hodlá do Venecie. Ak mu moje riadky trochu pomôžu
         orientovať sa v tomto Bábeli staviteľskom, budem šťastný.
   </p>
   <p>
    Gondolová prechádzka hore Veľkým kanálom tají v sebe neopísateľné prelesti i na bielom
         dni. Nemusíš sa umom hrúžiť do foriem a štýlov — len pozerať na celok, ako na obraz, ako na
         prostú pašu zvedavého oka, a už mnoho získaš. Videl si s dvoch strán skvost u skvosta,
         bohatstvo u bohatstva (nemusíš mysleť na to, že sú to iba zlaté škrupiny), rozmanitosť
         foriem a farieb, hru lomených línií. Kam si pozrel, všade si videl nekonečnú túžbu
         okrášliť, osláviť, vyzdvihnúť, zidealizovať krutú materiu, poslúžiť duchu, obohatiť
         fantáziu. Veľkú časť nahrabaných pokladov a kapitálov Veneciáni nepremárnili na prchavé,
         časné pôžitky, ale staväli pomníky, večnili samých seba. Čo by človek ako nenávidel
         veneciánsky národný charakter, ich hrabivosť, nesmiernu tvrdosť v politike, dvojjazyčnosť,
         klam — zásluhy grandióznej munificencie im nik nevezme! I ináč boli veľmi kramárski. Tu
         klassický príklad: Keď sa sultán Mohamed vrhol na Carihrad a nebezpečie bolo veliké,
         Veneciáni konečne na dlhé prosby pápeža Nikolaja V. a gréckeho cisára vystrojili dňa 7.
         mája 1453 flottu pod kommandom Jacoppa Loredana pomáhať tiesneným Grékom, ale dali mu
         prísnu inštrukciu: „Nesmieš na nijaký spôsob mestám, mužstvu, lodiam tureckým škodiť, lebo
         veď nachádzame sa s Turkami v stave mieru. Lebo hoci posielame flottu ku cti Boha a na
         udržanie Carihradu pre kresťanstvo — ale preto nechceme sa zapliesť s Turkami do vojny.“
         Nuž pekná pomoc! To bolo po veneciánsky.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e879">
       </a>
       XXXIV
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Neďaleko nášho hotela na Slavianskom nábreží je stanica malých parníkov. Tam sme sa
         shromaždili a čakali na parník, idúci na Lido — mal to byť voľný oddych od unavujúceho
         štúdia a behania po meste, a pritom niečo spoločného, nerozdeľujúceho, nerozptyľujúceho. A
         tak i bolo: milá trojčlenová rodina Radlinských, Markov s veselou, černookou dcérou
         Feodorou, redaktor Jonáš a učiteľ Pytlík, malý, čiperný „znateľ Venecie“ — on totiž bol už
         po druhý raz vo Venecii — a ja tvorili sme 8-členovú spoločnosť v dobrej nálade. Nebo nám
         bolo priaznivé. Prestal drobunký dáždik a kanál i lagúny zmodrely. Parník jechal širinou,
         na ľavo zanechával Rivu degli Schiavoni, na pravo ostrov Giorgio Maggiore, letel popri
         moste arzenálskom až po park „Gardini publici“, jediný park mesta, založený Napoleonom I.
         velikými peniazmi (každá hrudka musela byť privezená na lodiach zďaleka z Istrie); pri
         Punta della Motta opustili sme veneciánske vody a kanálom pomedzi časté drevené stĺpy,
         ukazujúce cestu, plavili sme sa k ostrovu Lido. Asi na strelenie od lodi, po kolená vo
         vode, chlapci chytali ryby sáčkami — taká je tam plytká lagúna.
   </p>
   <p>
    Lido je úzky, 12 kilometrov dlhý ostrov, brániaci a chrániaci veneciánske lagúny od
         nábehov Adriatického mora. Tvorí hať, i umele opevnenú, práve tak, ako ju tvoria Murazzi u
         Chioggii, veľkým nákladom vystavené murované pobrežné násypy; Murazzi, milliardové dielo,
         chránia Lido, a Lido putná a obťažuje nábehy Adriatického mora; bez Lido a Murazzi Adria
         pomaly zabrala by lagúny, naplnila pieskom, roztrhala nábrežie. Však i takto čaká lagúny a
         Veneciu smutný osud, keď i nie zajtra, ani za sto, dvesto rokov… More neustále borí sa s
         pevnými látkami,
    <span class="emphasis">
     <em>
      a pohyb je silnejší než nehybnosť
     </em>
    </span>
    . Pohyb je život,
         ktorý chce troviť materiu. Že potom s materiou zahynie i mnoho duchovného, je pravda. Či na
         brehoch Malej Azie a na gréckych ostrovoch s materiou mramoru nezahynuly celé ríše
         duchovných krás? Vápno pálili z oltárov, z reliefov, ktoré vyšly z rúk skutočných, veľkých
         Phidiasov, vápno na mizerné búdy mizerných, do blbosti otupených pseudo-gréckych rybárov a
         pirátov.
   </p>
   <p>
    Parníček nás vysadil na ostrov oproti skupine domov u kostolíka Santa Maria Elisabeta.
         Tramway! Aké prekvapenie: skutočný, živý kôň, zapriahnutý do kasne tramwajovej! Vezie hostí
         stromovou alejou k morským kúpeľom „Stabilimento Bagni di Mare“. My sme tramwaye nepoužili:
         veď je to len so desať minút voľnej prechádzky. Šli sme alejou — stromy dosť pekné,
         platány, cypressy i palmy, ale nie veľmi bujné. Markov chcel nás nasilu zvečniť: vynašiel
         búdu momentového fotografa. Za pár minút bol exemplár gruppy hotový. Ale len jeden.
   </p>
   <p>
    Stabilimento pekne sa ukázalo: veliké kúpeľné miestnosti, dvorana na koncerty,
         divadielce — a potom drevená terrassa, obrátená k moru, neščíselné kabiny na vysokých
         pilotách. A pred nami už more, skutočná, veľká Adria, nie viac kanál alebo lagúna. Veľký je
         rozdiel mora pred Lidom a za ním.
   </p>
   <p>
    Bolo dosť tiché. Ale predsa dýchalo životom, bilo mocnou tepnou. Rybárske loďky s
         nadutými plachtami šerely sa v ďalekosti, zdaly sa stáť na jednom punkte, nad obzor vil sa
         ľahký dym odchádzajúceho parníka. Na rovné, plytké, piesočnaté brehy v rovnom takte
         vybiehaly čipkované vlny s hudobným šumom. Sbehli sme s drevenej terrassy príbrežnej
         kaviarne k samému moru. Bolo skoro po odlive, široké priestranstvo bolo vlhké, nohy viazly
         v mokrom piesku — veď pred chvíľou bolo pod vodou, ktorá utiahla sa pôsobením mesiaca, ako
         hovoria a hádajú prírodozpytatelia. Voda sa utiahla, na zkazu nesčíselným morským
         živočíchom: mušliam, ustriciam, patellám, morským koníkom, račkom. Je zvláštnou zábavou
         loviť, sbierať týchto vyhodencov mora. Oni sa najprv ponáhľajú za vodou, ale jej nedohonia.
         Morský raček — je to okrúhla bestijka s klepetami a nesčíselnými pavučími nohami — loví pri
         tejto smutnej príležitosti ustrice. Naše dámy neštítily sa pieskom zamazať si topánky i
         vlečky a pilne sbieraly mušličky — vlastnoručná korisť, bez čentesimov. More vyhadzuje a na
         piesku zanecháva i morské trávy a iné rastliny, a potom veľmi som sa divil množstvu malých,
         vodou sčernelých kúskov dreva. Náhoda to nebola, bolo toho priveľa. Ako uhoľ čierne sú
         tieto brvienka, ale tuším černota neznamená hnitie, ale skôr isté konzervovanie. Kde sa
         podely veliké flotty veneciánske? Lode umierajú, ako ľudia: akútnou nemocou, keď sa
         stroskotajú, starobou, keď čas rozožerie ich podstatné časti. Tak hynú iste i bárky, člny,
         trabakle, a tieto čierne brvienka budú iste ich hrobové kosti. Možno, hľa, tu toto brvienko
         prináleželo k hrdému korábu, ktorý navštevoval prístavy a mestá Levanta, Afriky a Indie.
         Kto vie?
   </p>
   <p>
    Keď sme sa už hodne nazohýbali, naprechádzali bezprostredne u spenených, šumiacich vĺn,
         navymývali v nich svoje mušličky, išli sme na drevenú terrassu piť mizernú veneciánsku
         kávu. Vtedy som si pomyslel na nášho milého Pavla Kuzmányho, ktorý krátko pred smrťou dal
         slovenskej literatúre duchaplný príspevok, knižku
    <span class="emphasis">
     <em>
      Rozpomienky a kresby
     </em>
    </span>
    — jedinú knižku, ale závažnú duchaplnou dikciou, zdravým humorom a plastikou slovesnou.
         Prvá rozpomienka zaoberá sa priamo s Veneciou. Píše:
   </p>
   <p>
    „Sedeli sme v teplý, jasný večer 1896 na drevenej terrasse kúpeľného hostinca na
         veneciánskom ostrove Lido. Ľahký, príjemný vetrík povieval a more dýchalo v pravidelnom
         tempe, zaplavujúc priezračnými vlnami nízky, piesočnatý breh.“ Všetko je tak i dnes! Možno,
         sedím u toho samého stola. Odvtedy minulo len krátkych 9 rokov — autor „Rozpomienok“ už päť
         rokov odpočíva na pražskom cintoríne. V jeho veneciánskych rozpomienkach (str. 5.) stojí:
         „A na tomto základe vyvinula sa republika oligarchická,
    <span class="emphasis">
     <em>
      ktorá, ako ani jeden iný
            štát, doviedla ad absurdum domnelé liberálne zásady konštitucionalizmu.
     </em>
    </span>
    “
   </p>
   <p>
    Ecce, aký hlboký štátnik!
   </p>
   <p>
    Dosť chladný vetrík, ktorý razom priletel s vysokého mora a potriasol značnejšie vlnami,
         odradil nás okúpať sa. Zato priniesol trochu pohybu a života, šumenie vĺn sa zosilnilo,
         penou obrúbené, jasné vlny zasahovaly vyššie a vyššie na plytký breh, robily na ňom kolá a
         uťahovaly sa zase nazpäť. Rybárske barky naklonily vetrilá, a už bolo poznať, že nestoja,
         ale pomaly plavia sa k brehom. Nejasné nebo klonilo sa na široký chrbát mora, jeho neveľké
         oblaky hádzaly tiene na hladinu, zoranú pohyblivými pruhmi. Bôľno-sladké je more! Ľneš k
         nemu akousi divnou láskou, ale ono je chladné, ďaleké, neprístupné. Chcel by som uhádnuť
         jeho vnútro — ale nepozvolí. Ono je obraz tajnosti, zamknutosti, mlčanlivého majestátu.
         Morské holuby (tak volajú Dalmatínci čajky, Möve) sadajú občas na rozvlnenú plochu vodnú,
         ale len na moment, potom, rozšíriac svoje krásne, elastické krýdla, letia s krakotom ďalej
         a miznú v pološere.
   </p>
   <p>
    Šli sme k prístavu medzi platánmi a cypressami. Pred akvariumom stretli sme asi šiestich
         bradatých mníchov. Osip Andrejevič Markov bol ihneď naelektrizovaný: mních a brada —
         pravoslávie, i oslovil ich po rusky. A skutočne jeden z nich odpovedal dosť správnou
         ruštinou, ale s pravosláviou to nebolo tak hladko: boli to arménski mnísi mechitaristi s
         ostrova San Lazaro, kde majú chýrny kláštor s bibliotékou (30.000 sväzkov) a tlačiarňou pre
         orientálne jazyky. I Slovákom mnoho tlačili ich bratia viedenskí. Kláštor založil roku 1717
         mních Mechitar, keď Turci vydobyli Moreu a arménskych kresťanov rozohnali po šírom svete.
   </p>
   <p>
    Vaporetto nás prijal do pohostinného náručia a o štvrť hodinky sme už zase boli na
         kamennej dlažbe Slavianskeho nábrežia. Pod večer sa vyjasnilo. Námestie Marka vlnilo sa
         nepriehľadnou massou obecenstva, hoci dnes nebolo muziky na námestí. Tak sa tam
         promenovali, ako po bálovej sále pred veľkou kadrillou alebo po kotillione. Železní mužovia
         na Torre dell’ Orologio dvíhali svoje obrovské ramená s obrovskými kladivami a bili na zvon
         hodiny. Façada San Marco, poliata mesačným i denným svetlom, lisla sa tuhým zlatým leskom a
         polychromiou svojich nesčíselných stĺpov. Talianska vrava množstva neraz zazdala sa mi byť
         slovanskou, tak pekne a mäkko zvučí. Zaujímavé mi boly dlhé, neokrúchané postavy
         Amerikánov; poznať ich po krátkych fajočkách a klátivom kroku.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e920">
       </a>
       XXXV
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      (Serenáda)
     </strong>
    </span>
   </p>
   <p>
   </p>
   <p>
    Okolo pol desiatej naša malá kompánia zastala si u mola na piačette. Najali sme dve
         gondoly, nie bez všetkých prekážok a nedorozumení. Gondolieri nerozumeli nás, my nerozumeli
         sme ich; sami sme nevedeli, čo. Jeden hovoril, že bude serenáda, druhý, že nebude, povedali
         mu to vraj officieri v komických čiapkach a strakatých šnúrach; bude, tvrdili iní, hľa,
         celý rad gondol odrazil od brehu. No konečne sme sa akosi dojednali a vchádzali, balansujúc
         neistým krokom, do ľahunkých, elasticky sa húpajúcich člnkov. Každému „pomáhal“ chlap,
         stojaci na mole nad samou vodou, to jest mrmlal „signore“, „signorina“ a habkal na ruku,
         plece — a potom vystrel pravicu pre čentesimy. Pri jeho „pomoci“ mohols’ pekne-rúče čľapnúť
         do vody. No, zvykneš veľmi skoro. Gondoly odbily, minuly traghetti (na jednom bol obraz
         Panny Márie s lampadkou) a octly sa na kanáli.
   </p>
   <p>
    Naozajstná veneciánska jarná noc so všetkými atribútmi! Plný mesiac stál najprv nad
         ostrovom Guideccou na hlboko-modrom, hviezdnatom nebi. Gondoly s lampami, fakľami a
         lampionmi kĺzaly sa po vode, ktorá sa lisla zelenkastou perleťou. Svetlá palácov,
         gondolových lámp vrývaly sa do hlbiny trasúcim sa, rovným, vertikálnym lúčom; čierne telesá
         gondol zrkadlily sa tuhou čerňou v lagúne, zato ich metallické, dole zubaté sekery
         (plastra) na štíhlom labuťom hrdle, osvetlené lampionmi a mesiacom, blýskaly sa na vodnom
         zrkadle, ako veľké bludičky.
   </p>
   <p>
    Pred nami na ľavo v čudnom osvetlení skvel sa chrám Maria della Salute v celej svojej
         grotesknej sláve. Barokk ako by bol stvorený a vynájdený len pre mesačnú noc, pre
         fantastické pološero: v ňom i šnorkle a volúty copfového štýlu sú krásne a vzdušné. Mesiac
         stál už nad jeho kupolami a nad štíhlou vežou chrámovou. Na pravo v plnom svetle mesačnom
         stál rad palácov, skvele osvetlených i zdnu, tak že z oblokov sršaly rovno do vody
         nesčíselné, vertikálne lúče, ako z gondol. Mramoroví tichí strážcovia v kráse geniálnych
         architektonických foriem, v jasnom a pritom magicky temperovanom svetle mesačnom utratili
         dojem pustoty a stopy už zašlej slávy, zašlého života; oni ožili, obnovili sviežosť a
         skvost dávno minuvších sa dní. Ich jagajúce sa mramorové a porfyrové plochy zamieňajú sa
         hlbokými tieňmi, hádzanými raz stĺporadím, raz balkonmi, raz vysutými loggiettami. Tuhý
         jas, tuhé tiene! A široký kanál, ako roztopené striebro, grandiózny, bezšumný, ľahúnko
         potriasa a vlní sa malými, oblými, kovovými vlnkami; lúče na ňom mihajú sa až hlboko,
         hlboko. Gondolier náš stojí vysoko nad našimi hlavami na úzadí gondoly (poppa) a bezšumne
         hrúži dlhé veslo do vody. Keď ho vytiahne, stekajú s neho kvapôčky, ako rtuť sa lisnúce.
         Každá malunký mesiačik v splne. Človek v gondole polo sedí, polo leží, lebo je lavička
         nízka. Blížime sa k Marii della Salute, ale už ďaleko nie sami, ale v kŕdli gondol. Pred
         nami blysne sa vysoká besiedka zo samých lampionov, fakieľ, lámp. To je tam veľká barka,
         okrášlená, osvetlená brilliantne, na nej hudba a so tri chóry spevákov. To je už opravdová
         veneciánska serenáda. Na kanáli, za nami, popri nás stá a stá gondol. Zručne šibe jedna pri
         druhej, doháňajú sa, na dva palce letí pri nás súsedná, ale sa nedotkne nášho čierneho
         boku. Konečne blížime sa k samej ohnivej besiedke, gondola nosom vryje sa medzi gondoly,
         druhá k nášmu ľavému boku, tretia k pravému, iné zase zastanú za nami: utvorí sa zo
         všetkých veliké hľadište. Gondola u gondoly, bok o bok. So súsedmi mohli by sme si ruky
         podať, ale neznáme sa. Svetlo od besiedky a lámp je také tuhé, že rozoznávame tváre, úbory,
         šperky mladých, pohodlne v loďkách roztiahnutých dám. Zase len mnoho párkov. Gondoly sú
         dvojaké: otvorené (gondola senza felze) a gondoly kryté (gondola con felze). Posledné majú
         na prostriedku čierny baldachýn, naozaj sú to rakve. Pod baldachýn nevnikne nijaké zvedavé
         oko: tam asi možno štebotať slová lásky.
   </p>
   <p>
    Zahrmí hudba, veľmi dobrý huslista vedie melodie z opier, radom z Trovatore, Traviaty,
         Ernani, Rigoletto, Aida — hľa, starý Verdi kvitne na Grande Canali. A jeho sladké
         melodiózne arie naozaj idú k húpavým gondolám, sladkému svitu mesiaca a trblietaniu
         ľahkých, striebristých vĺn. No príde i Leoncavallo a Mascagni.
   </p>
   <p>
    V tom rozhúpa sa naša gondola tak, že sa nevdojak chytíme spiežového morského koníčka,
         nevyhnutnej to okrasy na kraji loďky — to skočil na našu loďku mladý šarvanec s mieškom na
         krátkej palici (asi ako náš kostolný zvonček) a pýta vstupné. Kto chce, hodí mu do mieška
         so pár niklov, on sa graciózne ukloní a, hop, už je na súsednej gondole. Mladá dáma,
         zahĺbená do hudby, skríkne, no jej gavalier ju uspokojí, chytiac ju za rameno, potom položí
         svoje okolo jej štíhleho pása.
   </p>
   <p>
    Hudba prestane, idú piesne. Spievajú arie z opier, spievajú romance, ale i kupletty,
         sprevádzané smiechom. Povedali nám o jednom kuplette, že spevák, drnkajúci na mandolínu,
         vysmieva Nemcov. Nemcov vôbec radi vysmievajú. A potom predsa spievali známu nemeckú
         „Loreley“, lenže s italským textom.
   </p>
   <p>
    Gondoly odbíjajú, hľadište sa rozchádza. Gondolier obratne vyvesluje z chomáča
         nesčíselných lodiek. Ideme ďalej až pred Ca d’ oro — tam totiž je druhá ohnivá besiedka,
         tam jagajú sa zase nesčíselné lampiony, mrvia sa osvetlené gondoly, hrá druhá hudba,
         spievajú nové chóry. Celý kanál je prosto pokrytý gondolami, z niektorých ozýva sa spev,
         prehlušovaný hudbou serenády.
   </p>
   <p>
    Ca d’ oro, gotický skvost Venecie, osvetlený je až báječne, elektrické slnká lejú
         kaskády jarého, prísneho svetla z prízemia i oboch gotických loggiett. Čipky gotických
         špicatých oblukov a rosett zdajú sa byť priehľadné, ako krystal, zdajú sa mihotať v takte
         sladkej melodie, vinúcej sa zpod lampionovej besiedky.
   </p>
   <p>
    Sviatok je to, sviatok, životná veselosť a bezstarostnosť ľudí, požívajúcich plnými
         dúškami radosť jestvovania. Zdá sa mi, títo ľudia nikdy neboli smutní, utrápení, hladní,
         ztratami, smrťou milých zarmucovaní, suďbami, chorobami, bôľmi preháňaní. No je v tomto
         bezstarostnom zabíjaní krásneho večera, bájnej noci istá dóza melancholie. Aspoň ja som
         obdivoval síce umenie vedieť okrášliť si hodiny žitia takýmto elegantným, solídnym, nikomu
         neškodiacim spôsobom, bez omamovania sa alkoholom, bez oddávania sa gurmanderii — no
         súcitiť s nimi, veseliť sa s veseliacimi sa nebolo mi možno. Na všetko hľadel som
         objektívne, ako pozorovateľ absolútne nezúčastnený, hoci som bol medzi nimi, hoci som to
         všetko videl, počul, robil, čo oni. Nie, takýto nie je vlastný život, toľko nehy mať
         nemôže, človek nevyžije z cukrkandla a bombonov. A možno i to, vek už odňal človeku
         spôsobnosť živšej radosti. Hľa, u nášho boku parallelne s nami v jednom tempe plaví sa
         štíhla gondola, v nej, u boka pobelavej krásavice, opierajúc sa lakťom o bord, sedí mladý
         muž s počernou, kučeravou briadkou. Blesk lampionov osvecuje ich pevno držiace sa ruky. On
         chýli sa k jej tvári a hľadí jej do očú. Myslím, ich nepochytia melancholické myšlienky v
         živom, krásnom, veselom huriavku veneciánskej serenády. Žite, tešte sa životu, ssajte med z
         kalicha plným dúškom! No my máme už právo na melancholizovanie i v najživšom, najhlučnejšom
         karnevale, uprostred ľudí, opojených šťastím a krásami umenia a prírody.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e955">
       </a>
       XXXVI
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Bolo už jedenásť, keď sme zase pribili k molu na piačette. Piačetta bola ešte krásne
         osvetlená a tu mi padol do očú zvláštnou prelesťou roh Dóžovho paláca. Trojramenné
         elektrické kandelábre osvecovaly tento roh (piačetty a mola) priamo denným svetlom. Pri
         ohromnej masse aká vzletná ľahkosť, aké pomery, aká harmonia smelých, v základe základov
         originálnych, nebývalých foriem! Pravda, hraničí na div, že dve stĺpové loggie, ľahunké,
         akoby elastické, tak isto držia velikú mramorovú stenu s krajným, velikým,
         špicato-oblukovým oknom, a pritom možno čez ne prezreť, čez ne vidno hladinu Canala sv.
         Marka, ako čez brusselské čipky. Ale je to tak: nad každými mohutnými štyrmi spodnými
         stĺpmi, územčistými, preklenutými končistými oblúkmi, stojí osem štíhlych stĺpov druhej,
         poschodovej loggie. Toto, tuším, dodáva statickej istoty stavisku.
   </p>
   <p>
    S pohľadom na bájne nárožie paláca lúčil som sa na dnes s piačettou. Slavianskym
         nábrežím promenovala ešte veľká massa elegantného i miestneho, menej elegantného
         obecenstva. Bolo už dosť temno — razom od kanála zjaví sa silný, oči režúci prúd svetla: to
         s vojenského korába „Feruccio“ vrhali reflektormi snopy svetla na Rivu degli Schiavoni —
         iste sa cvičili. Blesk raz udrel o steny domov na rive, raz ovalil nás, idúcich domov, raz
         zaletel ďaleko do Canala Grande a oblial ostrým svetlom kupolu chrámu della Salute a fronty
         palácov až ta ďaleko, kde sa Canal už krúti na pravo. Potom zase ihral na rive, uličníci
         behali za ním s krikom a výskaním, osvietil špicatú vežu Giorgio Maggiore a portál chrámu
         Palladia.
   </p>
   <p>
    Na druhý deň, 19. mája, môj verný „šlof“, ako hovorí sa pri vojsku, pán Karol Jonáš,
         odobral sa z Venecie — ja som mal biletku na Lloydový parník „Espero“, ktorý však šiel iba
         o tri dni. Zostal som doplniť svoje známosti veneciánskych pamätníkov.
   </p>
   <p>
    Hneď ráno najal som si sám za dve líry gondolu do arzenálu. Šli sme tesno okolo
         vojenského korábu „Feruccio“, ktorý nás včera večer tak slepil. Dlhé, tenké delá trčaly z
         jeho bokov, ako z ježa štetiny. Jedným otvorom matrózi vyťahovali torpédo, a zase ho nazad
         tisli. Potom sme minuli ešte tri vojenské koráby a konečne vplavili sme sa popod most
         „Ponte dell’ Arsenale“ do kanálka „Rio dell’ Arsenale“. O chvíľočku pribil môj dobrý
         gondolier loďku ku skalnému brehu práve oproti vchodu do arzenála, veľkému to portálu s
         Markovým okrýdleným ľvom a hodinovou vežou. Arzenál, najväčší na svete, hrdosť Veneciánov,
         zamestnával niekdy 16.000 robotníkov (dnes 2000), takzvaných
    <span class="emphasis">
     <em>
      arsenalotti
     </em>
    </span>
    , ktorí boli súčasne i elitným námorným vojskom
         republiky; z veľkej časti rekrutovali sa z istriánskych a dalmatínskych Slavianov, boli
         verní, spoľahliví, úslužní, tak že z nich vyberali stráže Dóžovho paláca, Markovho pokladu,
         mincovne atď. Verní boli. Slavian vie byť verný len voči cudzincovi a vrahovi svojmu —
         svojich zrádza… Či to bude tak večne trvať? Či budeme večne arsenalottmi cudzieho panstva?
         Kollár v svojom cestopise viac ráz oplakáva slaviansku nesvornosť — aké by ronil slzy,
         krvavé, horké, keby sa bol dožil dnešných dňov „konštitucionálnych“ rabov a podliakov?
   </p>
   <p>
    Pred portálom arzenála stojí čudná, báječná nemá stráž: štyria mramoroví antickí ľvi,
         kresaní rukou neznámeho, ale velikého gréckeho umelca z najkrajších dôb gréckeho umenia v
         Aténach. Zvlášte dvaja sú výteční: na ľavo lev s narovnanými prednými nohami vztýčený do
         výše, druhý ležiaci, pod ktorým je novší nápis: „Atheniensi a venetae classis trophae a
         veneti senatus decreto in navali vestibulo constituta.“ Ťažko si predstaviť imponujúcu silu
         a veľkosť týchto nezverských zverov. Áno, veľkosť, no nielen veľkosť massy, ale iná, tajná,
         vychádzajúca z foriem, postavenia, pohybu mocných údov. Goethe takto vyslovil sa o nich:
         „Zwei ungeheuere Löwen von weissem Marmor… der eine sitzt aufgerichtet, auf die
         Vorderpfoten gestemmt, der andere liegt — herliche Gegenbilder von lebendiger
         Manigfaltigheit.
    <span class="emphasis">
     <em>
      Sie sind so gross, dass sie Alles umher klein machen, und dass
            man selbst zu nichte würde…
     </em>
    </span>
    “ (Sú takí veľkí, že všetko okolo seba robia
         malým, i sám človek cíti sa ničím.) Ľvov priviezol Francesco Morosini r. 1687 z Atén.
         Skutočne, ohromuje človeka veľkosť a sila. Mne boly najčudnejšie ich oči — priamo srší z
         umele vykresaných očných priehlbín oheň hrdosti a hrozivej zlosti. Dravci sú to, dravci,
         ale k dravosti a hmotnej sile pojí sa krása mohutného samovedomia, krása vnútornej svobody
         a veľkosti. Priblížil som tvár až k tlame s prednými labami stojaceho ľva (ľavého) a oddal
         som sa s istou rozkošou citu úžasu… Sila pokoruje a desí… Dvaja ostatní ľvi sú menší, bez
         hrivy, ale tiež majstrovské kusy. Asi 2200 rokov uplynulo od veľkých časov, v ktorých dláto
         geniálneho Gréka vedelo vložiť silu idei do mŕtveho mramora a do foriem, údov, očú
         zverských! Dve millennia vzaly mramoru svieži lesk, on ako by zvápenel, ale nemohly odobrať
         šľachetnú krásu formám.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e980">
       </a>
       XXXVII
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Triumfálnou bránou vošiel som do arzenála — na pravo kanál, na ľavo morské muzeum.
         Prebehol som ho dosť bežne. Modelly rozmanitých lodí nemohly valne upútať pozornosť. Až na
         modeli Bucintora (Bucentaur), dóžovskej galéry, na ktorej sobášil sa dóža so svojou
         nevestou: morom. Sobáše patrily k najhlučnejším a najoriginálnejším slávnostiam morskej
         republiky. Dóža hodil s paluby Bucintora do mora zlatý snubný prsteň pred očami celej
         Venecie, vyšlej na gondolách, barkách za ostrov Lido. Bucintor je samá rezaná okrasa, tuho
         pozlátená, samý relief nevídanej krásy. Okrem modellu sú pri stene jednotlivé časti
         skutočnej galéry, a až ony dávajú aký-taký pochop o skvostnosti dóžovskej repräzentatívnej
         lodi, „inventárneho predmetu, na ktorom možno videť, čo vlastne boli Veneciáni a čím si byť
         mysleli“ (Goethe). Ostatok: zbrane, pušky, delá, bysty znamenitých veneciánskych mužov
         mohol som len povrchne poobzerať — konečne takých predmetov možno dosť videť i po iných
         muzeach.
   </p>
   <p>
    Od arzenála nie je ďaleko do verejnej záhrady („Giardini publici“), s troch strán
         obmývanej lagúnou, so štvrtej kanálom. Vedel som, že je tam internacionálna výstavka
         obrazov a sôch, tedy som ju vyhľadal. Šiel som mostom Ponte Veneta Marina i čez ulicu
         Garibaldiho a zahol na pravo do parku. U vchodu stojí pomník Garibaldiho. Bez piety som
         hľadel naň. Nemôžem sa oduševniť za tohoto „hrdinu svobody“, ako vôbec neoduševňujem sa za
         ľudí pózy a effektných pohybov. Možno, že mu krivdím…
   </p>
   <p>
    Vo východnom kúte parku stojí výstavkové stavisko, zdá sa mi novým, schválne vystaveným
         pre občasné výstavky. Je veľmi chutné, zvlášte vestibul je vystrojený prepiatym,
         precibreným vkusom krajnej secessie, ale „cum grano salis“, t. j. s dávkou špeciellne
         italského smyslu pre formy. Zato výstavka…?
   </p>
   <p>
    Ja si myslím, že je Venecia nie miestom pre „moderné“ internacionálne výstavky, aspoň
         nie pre cudzincov, Veneciu nepretržene zaplavujúcich. Čože ona môže poskytnúť človeku,
         idúcemu rovno s piačetty, z Dóžovho paláca, z Akademie umení, z nesčíselných chrámov
         veneciánskych, z palácov a muzeí? Ona sa pred očami cudzincovými ztratí, čo by bola i
         veliká, ako skutočne i je.
   </p>
   <p>
    Vcelku robí internacionálna výstavka na človeka dojem, že tu umenie slúži prevažne telu
         a smyslom. O dekadentských obrazoch a sochách, ktorých je tu dosť, ani nehovorím, stačily
         zunovať ducha i zkaziť oči, ale na celej výstavke nenašiel som niečo z radu von, niečo
         centrálne veľkého, ktoré ostane človeku v pamäti. Francúzi skvejú sa vycibreným vkusom,
         Španielci poslali pekné žanrové veci z ľudového bytu, Nemci majú tam svojho Stucka,
         secessionistu, ale s veľkým talentom. I Uhorsko sa veľmi repräzentatívne dostavilo, hlavne
         vystrojením sály, nad ktorej dvermi veľmi krikľavými literami priamo kričí nápis
    <span class="emphasis">
     <em>
      Ungheria
     </em>
    </span>
    . Iné národy takých nápisov nemajú. Ale pod skvelým nápisom
         a v bohatom ornamentálnom vystrojení sály nenašli sme mnoho potešiteľného. Nových vecí tam
         niet: temer všetko požičaly akademia a ministeria. Asi „klin“ uhorskej výstavky je
         Munkácsyho žánrový obraz z ľudového bytu, maľovaný roku 1875. Veď je to obraz dobrý, ale čo
         hľadá v „modernej“ internacionálnej výstavke, ťažko uhádnuť. Väčšina obrazov sú podobizne,
         tiež staré, niektoré som už videl vo Viedni a v Pešti. Predok vedú tu Bencúr, Ballo a
         Horovitz, náhodou všetko slabí Maďari pôvodom — Orava, Liptov a Hebron zaváňa.
   </p>
   <p>
    V mysli mi utkvel jeden španielsky obraz od Bilbao zo Sevilly: „La esclava“ pomenovaný,
         predstavujúci mravnú i telesnú priepasť padlých nevoľníc modernej polyandrie. Maliar nechce
         oslavovať a dráždiť, je skormútený a chcel by učiť, naprávať a varovať.
   </p>
   <p>
    Kus zeme, na ktorom stojí výstavkový palác, zdá sa byť vzdialený tisíc míľ od lagún a
         malebných ulíc Venecie. Je pevninou europejskou, pevninou mnohej zkazy, strašného
         kolotania, nervózneho hľadania a blúdenia v duchovnej ríši. Jedovaté bubliny vystupujú z
         kontinentálnych barín, náruživosť a smyselná neresť krája tam svoje grimassy, konvulzívne
         trhá sa a krčí. Z veľkých, temných očú spotvorených mänád srší chorobný pal neukojiteľných
         žiadostí a túžob; z krajín, strakato vypunktovaných, fádne namazaných, neurčite, ako by z
         divého, nesriadeného rozmaru na plátno pohádzaných, hľadí na teba raz zúfalstvo
         beztalentnosti, raz pomýlená sila, nevediaca kam, raz podivný chaos, z ktorého nevyberieš,
         smrteľný hriešnik, celkom ničoho.
   </p>
   <p>
    A oproti tomuto tamvon nad lagúnami a kanálmi usmieva sa na teba grácia povedome
         hľadanej a šťastne najdenej krásy. Tam nad lagúnami má tiež svoje právo telesná krása,
         sladkosť smyselná, bájnosť ľudského tela, smyselné omamovanie tuhými farbami, ale i táto
         strana výtvarného umenia, zákonná a nevyhnutná, uspokojuje, tíši a teší — a hlavne slúži
    <span class="emphasis">
     <em>
      krásnu
     </em>
    </span>
    , tedy žertvuje pred zákonným, pravým oltárom, a nie pred
         modlou surového materializmu. A nadto miernená je veneciánska smyselnosť parallelne
         vystupujúcimi, vznešenými, k Bohu a nesmrteľnosti poukazujúcimi tvorbami. Tizian namaľoval
         celý rad Venuší (prvotriedne gallerie Europy majú ich pekný počet, najkrajšie dve má
         galleria draždianska: spiaca Venus, s hlavičkou anjelskej krásy, a „Venus a hráč na
         mandolíne“, najpyšnejší ženský akt veškerého umenia), ale namaľoval pritom Assuntu,
         Soslanie Ducha svätého a celú galleriu vozvýšených madonn a svätcov. Len človek vnútorne
         zkazený necíti i pri jeho pohansko-svetských predmetoch najčistejšieho vanu umenia, ktorý
         nedráži, ale prenáša dušu do dŕžavy ideálov a dobrých citov.
   </p>
   <p>
    Ako by mi bola spadla s duše ohnivá, rozožierajúca, páliaca záplava, keď som zanechal
         vestibul internacionálnej výstavky. Stál som u stanice vaporetta, čakal na príchod lodi.
         Lido leží na ľavo, ako na dlani, na pravo nádherná riva, oproti mne Giorgio Maggiore.
         Končitá veža vrýva sa do poludného vzduchu, portál chrámu lisne sa štyrmi stĺpmi a
         tympanonom. Nad ním kupola a dve menšie veže. Na vode nemo stoja torpedové lode „Euro“,
         „Lampo“ a „Strala“, čierne, ako muríni, nehybné, nepekné. Môj vaporetto ide vedľa nich.
         Teraz vidím na nich mrviacich sa matrózov. Ako mravce behajú a lašujú po palube — nevieš,
         za čím a prečo, práve ako pri mravcoch, neustále behajúcich, zdanlive bez cieľa a potreby.
         Vaporetto složil ma na stanici S. Toma na Canale Grande; za pár minút bol som pešo u cieľa:
         pri chráme Frari.
   </p>
   <p>
    Že ešte bol čas na obed (mali sme heslo o 1 a 1/2 hod. v Plzeňskej reštaurácii), pobavil
         som sa tedy v chráme
    <span class="emphasis">
     <em>
      Santa Maria dei Frari
     </em>
    </span>
    , v jednom z najväčších.
         Gotická stavba z roku 1240, trojloďná; nešiel som ta pozerať celú summu obrazov a skulptúr,
         chcel som videť pomníky Tiziana (1852) a Canovu, veci novšieho dáta, ale pamätné menami,
         ktorým sú venované. Tizianov pomník má mramorové reliefy dľa jeho vlastných obrazov: dosť
         milo a prípadne, Canovov je cele podobný pomníku Kristíny v Augustínskom chráme vo Viedni.
         Ešte som postál chvíľu pred Tizianovým obrazom
    <span class="emphasis">
     <em>
      Madonna rodiny Pesaro
     </em>
    </span>
    ,
         pred dokonalým, svetochýrnym jeho dielom: niektorí svätci odporúčajú Márii, sediacej na
         tróne, členov rodiny Pesaro (maľoval ho roku 1526, keď bol na výške svojho umenia). Dielo
         cele nevyzpytateľnej krásy, ktorým Tizian akoby zákonne určil pre všetky časy formu
         takýchto votívnych obrazov.
   </p>
   <p>
    Najväčšie dielo vo Frari je náhrobník dóžu Nikolaja Trona od A. Rizzo, súčasne jeden z
         najbohatších, najkrajších renaissančných pamätníkov. Ostatne, temer všetky diela vo Frari,
         všetky náhrobníky (Trevisano, Marco Zeno, Jacoppo Marcello, Benedetto Pesaro, Francesco
         Foscari [nešťastný otec odsúdeného syna Giacoma]), všetky skulptúry, oltárne vložky
         (Giovanna Belliniho, Vivariniho), obrazy patria do historie umenia. Naozaj, tu vo Venecii
         jeden chrám odváži v tomto ohľade celé mestá, ba celé krajiny a krajinky. Koľko šťastia,
         umu, talentov, pokladov, vkusu, vôle k veľkému, genia, vytrvalosti, duševného bohatstva
         muselo sa spojiť na jednom mieste, aby z mesta, z chrámov a palácov sostaviť kolossálne
         muzeum a grandióznu, na veky a svetové priestranstvá hovoriacu umeleckú školu. Už teraz
         chápem, prečo pre všetkých umelcov sveta je „Italia diis sacra“, pútnickým cieľom a
         prebohatou studnicou študia, oduševnenia a zdokonaľovania. Šťastný, kto za mladi mohol
         čerpať priamo z prameňa. Pravda, dnešní „obri“ toho nepotrebujú a hľadia čez plece na
         „starygáňov“. Veď to i ďaleko doviedli! Dnes je i umenie temer tam, kde politika a ľudská
         spoločnosť: na studenom dne negovania a búrania.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1024">
       </a>
       XXXVIII
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Aby človek v cudzích krajoch nevyhľadával svoje, na čo je doma navyknutý, ale
         prispôsobil sa k tamejšiemu životu, obyčaji, najmä čo sa týka jedenia a pitia. Zunujúc
         falošné viedenské šnicle, falošný britanský beefsteak, falošnú francúzsku omelettu, stredné
         plzeňské pivo zo židovského akciového pivovára, rozkázal som si v reštaurácii za
         „Sottoportico dell’ Arco celeste“ nefalošný obed cele taliansky. Bol znamenitý: ryby vo
         voňavom olivovom oleji, baranina delikátna, morský rak, veľký ako stredný krpec, a k tomu
         výborné čierne víno, lacné, keď povážime, že to bolo v prvotriednej reštaurácii, naplnenej
         boháčmi z celého dosiaľ známeho sveta.
   </p>
   <p>
    Po obede zase sme sa rozpŕchli: Poliaci sa lúčili, mali ísť železnicou domov; bol medzi
         nimi sympatický Stasiak z Bochnie v Haliči, muž slavianskeho ducha a svobodnejších názorov
         na slavianske biedy i nádeje, než majú jeho zemkovia. Kollegu Markova i s dcérou sobral som
         na ďalšie výskumy, aby aspoň raz už boli so mnou pri „diele“ a nielen pri obedoch a
         večerách.
   </p>
   <p>
    Najprv viedol som ich, blúdiac a vypytujúc sa na cestu, úzkymi ulicami, čez mnohé
         oblukové mosty ku chrámu Santa Maria Formosa. Ale nie pre architektúru — chrám je
         nezručnými reparatúrami pošpatený — „ein unglückliches Gebäude“, ako sa vyslovuje
         Burckhardt, ale pre oltárne hexaptychon, šesťdielne maliarske dielo slávneho Palma Vecchio;
         hlavnou jeho slávou je prostredný obraz: Svätá Barbora, mučenica.
   </p>
   <p>
    Stojí tam „v opravdu centrálnej veneciánskej kráse“ (Burckhardt), celok maľovaný
    <span class="emphasis">
     <em>
      najvyššou silou a vedou farby a modellovania
     </em>
    </span>
    . Stojí tam viac s
         výrazom víťaziacej krásy, než víťaziaceho mučeníctva; rujná, krásna postava, zahalená
         purpurovou vlnistou šatou, je ideálom veneciánskej ženskej krásy; je to jedno z tých málo
         umeleckých výtvorov, o ktorých možno povedať, že sú
    <span class="emphasis">
     <em>
      dokonale krásné
     </em>
    </span>
    .
         Na prekrásnych vlasoch spočíva tŕňová koruna, ale taká strojná, že mení sa v diadém slávy;
         v pravej ruke, veľmi útlej, no ideálne lepotvarej, drží palmu, emblem mučeníctva, ktoré
         vzdor mukám a vraždeniu tela víťazí, triumfuje. Obraz tento je votum (obeť) veneciánskych
         delostrelcov, keď vydobyli Bresciu roku 1516; preto u nôh svätice vidno kanónovú rúru.
   </p>
   <p>
    „Krásavica!“ vzdychla Feodora Osipovna, dlho hľadiac na hrdo-krásnu tvár Barbory. „Ale
         nenapomína modliť sa a kajať.“
   </p>
   <p>
    Nuž to je pravda. Modlitba a pravdivé religiózne cítenie neveje z tohoto obraza čisto
         ženskej krásoty.
   </p>
   <p>
    „Je to obraz, a nie ikona,“ poznamenal celkom správne Markov.
   </p>
   <p>
    Keď som už raz dostal spoločníkov obzerať chrámy, nepustil som ich už, hoci kollega Osip
         radšej by bol prezeral a nakupoval všelijaké maličkosti „pre svojich sedliakov“.
         Voľky-nevoľky ťahal som otca i dcéru čez ulicu Calle lunga na malé námestie Campo Santi
         Giovanni e Paolo, na ktorom pred kostolom tohože mena stojí svetochýrna konná štatua
         Bartolomeja Colleoniho, udatného kondottiera Venecie, ktorý mnohými víťazstvami ozdobil
         historiu Venecie — ale len za peniaze. Keď mu Milanci alebo Pisanci dávali viac, šiel
         žoldák do ich služby proti Veneciánom a rozbíjal veneciánske lebky. Konečne usadil sa na
         lagúnach, poručil mestu veľkú summu dukátov s podmienkou, aby mu vystavilo pomník na
         Markovom námestí. Umrel roku 1483, pomník dostal, ale na skromnejšom mieste. Tak, hľa,
         možno si kúpiť i nesmrteľnosť. A ešte to šťastie: na pomníku pracovali takí giganti
         skulptúry, ako Verocchio a A. Leopardi! Ešte i vysoký piedstal je od Leopardiho. Je to
         jedna z najveľkolepejších konných štatuí celého sveta! Colleoni viac stojí v strmeňoch, než
         sedí v sedle, v takom silnom, junáckom pohybe, že sa bojíš, že popchne koňa a skočí s ním s
         piedstalu.
   </p>
   <p>
    Chrám
    <span class="emphasis">
     <em>
      Santi Giovanni e Paolo
     </em>
    </span>
    je po Markovom chráme najväčšia
         svätyňa Venecie, bol katedrálnym chrámom republiky a je najväčšou hrobnicou veneciánskych
         dóžov a veľkých mužov. U dvier nás prichytil pán kostolník a viedol ku kasse — vstupné pre
         osobu: una lira. Nám to bolo dosť divné, že vyberajú vstupné do kostola, no vec sa
         vysvetlila. Chrám je v reparatúre, je odsvätený, a tak tedy na čas remontu nie chrám, ale
         iba muzeum, a za to plať, nešťastný pútniče, una lira!
   </p>
   <p>
    Santi Giovanni e Paolo (1385) je gotická stavba, v rozmeroch ustupuje jedine sv. Markovi
         (94 metre dlhá, 40 široká). Chvália štíhlosť a ľahunké vystupovanie architektonických častí
         od spodku k značnej výšine. Celá severo-západná stena vchodu zaujatá je náhrobnými pomníkmi
         rodiny Mocenigo. Na pravo (keď vojdeš) nachádza sa pamätník dóžu Pietra Mocenigo († 1476)
         od Petra Lombardiho a synov jeho Antona a Tullia. Je to pamätník skorej renaissance, temer
         čisto hrdinský: samí junáci nesú rakev, v ktorej leží mŕtvy Mocenigo, v postranných nišiach
         stoja herosi, ešte i anjelici premenili sa na vojenské pážence, reliefy predstavujú víťazné
         trofeje a zobrazujú činy Heraklesa. Iba na samom vrchu vidíme niečo kresťanského: basrelief
         so ženami u hrobu Spasiteľa a nad tympanonom sochy Krista a dvoch anjelov. Neviem, či
         jestvuje mohutnejší náhrobník vnútri chrámu, okrem jeho súseda na ľavo (keď vojdeš), t. j.
         pamätník druhého dóžu Giovanna Moceniga († 1485), taktiež dielo synov Lombardiho a taktiež
         v štýle skorej renaissance. Allegorické sochy pamätníka upomínajú na antiku, basreliefy a
         ornamentika hlásia sa ku škole Leopardiho. Krásne pamätníky zaplňujú temer všetky bočné
         steny v pravej i ľavej bočnej lodi i loď krížnu. Náhrobníky: Girolamo Canal, dóžu Zeno,
         Bragadino (obranca Salamina, Turci ho roku 1571 za živa odrali, keď zaujali Famagostu na
         ostrove Cypru), Michiela, dóžu Bertuccio, Silv. Valiera, dóžu Mich. Morosini († 1382), dóžu
         Lionarda Loredana, dóžu Marka Cornaro († 1368), dóžu Dolfina, Veniera († 1400) atď. atď.
   </p>
   <p>
    Dlhšie postáli sme v chóre pred náhrobným pamätníkom dóžu Andrea Vendramina († 1418),
         arcidielom Alessandra Leopardiho,
    <span class="emphasis">
     <em>
      najkrajším náhrobným dóžovským
            pomníkom
     </em>
    </span>
    , od najväčšieho veneciánskeho sochára. Potrebno je odtrhnúť sa od
         všetkých ostatných krás monumentálneho chrámu, od jeho gotických, geniálne maľovaných
         oblokov, od štíhlych, vo vysokom plafone tratiacich sa stĺpov, od všetkých sôch a obrazov,
         a stáť pred dielom Leopardiho, ako pred jediným predmetom pozornosti. Tak sme i my stáli a
         traja cudzinci, ľudia slavianski, ktorých duša inam túži, ktorých srdcia preplnené boly
         bôľom a strachom, upútaní sme boli víťazným géniom umelca, a pri pamätníku smrti a hynutia
         počali sme veriť na nepremožiteľnosť života, na víťazstvo ducha nad hmotou, na konečný
         triumf pravdy a čestnosti nad lžou a diabolskou intrigou. Tak veru, dnes len dve veci držia
         mysliacich a čestne cítiacich ľudí nad vodou, čili bahnom dnešného zúfalstva: viera a čisté
         umenie.
   </p>
   <p>
    Pomník Vendramina predstavuje sarkofág, za ním kráčajú traja geniovia ctnosti s fakľami,
         v bočných nišiach stoja dve hrdinské postavy. Hore vidno reliefy, potom Sireny, držiace
         medaillon s malým Jezuliatkom, anjeli, pilastre, stĺpy. Pomník je harmonicky skomponovaný,
         každá časť vypracovaná až do úzkosti, všade stopy veľkého majstra, milota a láskavosť v
         tvárach anjelov. Netreba poznamenať, že je to všetko z najkrajšieho, najdrahšieho mramora.
   </p>
   <p>
    Veliké umelecké poklady tohoto chrámu stály sa obeťou požiaru: jeho kaplna „del rosario“
         (ružencová), votívne dielo na pamiatku veneciánskeho víťazstva u Lepanto, zhorela 16.
         augusta 1867 tak základne, že len niektoré zachránené reliéfy svedčia o bohatstve a kráse
         jej vnútornosti. Zhorel obraz Tiziana „San Pietro Martire“ a najkrajšie dielo anjelského
         Giovanna Belliniho: madonna s Kristom. V sakristii zazrel som túto madonnu o stenu opretú —
         iste kopiu, znamenitú, priamo okúzľujúcu. S kostolníkom som sa nevedel dohodnúť; on
         jednostajne tvrdil: „Originale Bellini, originale Bellini, Bellini!“ Ja zase v biede
         neznalosti jazyka kričím: „Incendio! Fuoco! Bellini in fuoco!“ Ale on nikam, sekal
         taliančinu ako sečku, a vyšlo: „Originale, originale!“
   </p>
   <p>
    „Ostavte jego, čort s nim!“ zamrmlal Markov a slečna Feodora zasmiala sa hlasno.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1074">
       </a>
       XXXIX
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    No ďalej už nedal sa môj milý, znamenitý kollega od „Galičanina“, Markov, udržať: jeho
         ťahalo mocne do kupeckých úzkych ulíc nakúpiť pre „svojich sedliakov“ drobné, lacné šperky,
         mušličky, veneciánske mosaiky. Odskočil som aspoň prebehnúť niektoré chrámy sám. Chrám
    <span class="emphasis">
     <em>
      San Zaccaria
     </em>
    </span>
    našiel som zamknutý; uličník za pätáčik vyhľadal a
         doviedol mi pána kostolníka, ktorý ochotne otvoril. Stavisko miešané: gotika i renaissanca.
         Za
    <span class="emphasis">
     <em>
      una lira
     </em>
    </span>
    videl som tam Giovanna Belliniho Madonnu na tróne medzi
         sv. Katarínou a sv. Petrom, Luciou a Hieronymom. Bellini (* 1428, † 1515) má zvláštny
         význam: bol prvý medzi staršími veneciánskymi maliarmi, a keď mal už 79 rokov, stal sa
         iniciátorom a pohlavárom mladšej veneciánskej školy, a táto Madonna v Zaccaria inaugurovala
         najvyšší stupeň umenia veneciánskeho. Netrhal minulosť, ale pokračoval a ďalej staväl,
         vyššie vznášal sa na pleciach a ramenách predchodcov. Odporné, smiešne a hlúpe je, keď sa
         niekto veličí „pokrokárom“, „stranou pokroku“. Či niekto „pokročil“, súdiť budú iní ľudia a
         iné časy. To je tak, ako by niekto alebo nejaká mladá frakcia dala si meno „múdrych“,
         „geniálnych“! Synáčkovia, vy pod menom pokrokárov a múdrych môžete tápať v tme a nízkej
         podlosti, mizerného úpadku, ako to vidíme i premilených „pokrokárov“, „modernistov“,
         „realistov“ atď.
   </p>
   <p>
    Madonna na tróne je v najkrajšom smysle obraz náladový; nie ostré línie oddeľujú
         postavy, ale farby, vlievajúce sa jedna do druhej; hlboké sú tiene, slncovo-jasné sú časti
         osvetlené, „hlboký cit a mravná krása veje z obrazu, ktorý zahrieva a teší“ (Janitschek).
   </p>
   <p>
    Len zvonku pozeral som na chrám
    <span class="emphasis">
     <em>
      Santa Maria dei Miracoli
     </em>
    </span>
    , bol
         zavretý a líry míňaly sa na nesčíselné vstupné. Ale i to bolo hodno: je to naozaj „malý
         drahokam medzi veneciánskymi chrámami“, vystavený Pietrom Lombardom roku 1480. Prekrásna
         ornamentika façady, delikátny systém pilastrov núti zabúdať na malý a chudobný
         architektonický obsah; tiež len zvonku videl som chrámy: „Madonna dell’ Orto“ (gotická
         façada), „Gesuiti“ (barokk), „Maria Zobenigo“ (façada barokk), „Moisé“ (barokk), a mal som
         toho na dnes dosť a dosť. Mali sme v programme navštíviť večer niektoré divadlo, ale
         nedávali v ten deň nič zvláštneho, a za divadlom sa netrhám. Milšie mi bolo sadnúť pod
         Leopardiho standartový kandeláber na námestí sv. Marka a ešte dôkladne pozerať na chrám,
         aby som silne vtlačil do pamäti jeho čudné formy a fantastické línie. Keď sa stmilo, keď
         zajagaly elektrické svetlá na širokom námestí, zahučala zase vojenská hudba na prostriedku
         námestia a otvorilo sa živé, pohnuté, veliké korso.
   </p>
   <p>
    Nikde necítiš takú silnú samotu, ako medzi tisícami úplne cudzích, ďalekých ľudí. Až ti
         je úzko. Bože môj, veď medzi mnou a týmito ľuďmi, hoci ich stretám, doháňam, predbieham,
         hoci jeden-druhý do teba buchne s „pardonom“, klenie sa priepasť oddeľujúca, rozčleňujúca.
         Robinson nebol osamelejší na ostrove. Teba nik nevidí, ty nevidíš nikoho, t. j. nevstupuješ
         s nikým v nejaký pomer. Teba je nič do nich, ich nie je nič do teba. Vidiac tisíce
         obličajov, prestávaš rozoznávať ich tvary, ich fyzionomie. Smesica postáv, oblekov, šum
         rozmanitých, nesrozumiteľných hlasov, harmonický hluk spiežových trúb — všetko ako by ani
         neplatilo tebe, tvojim smyslom, tvojmu pôžitku. Dvaja známi ľudia boli by ti viac, než
         všetky tieto tisíce. Keby si oslovil niekoho — čo by ti prospelo: studené by boly i tvoje
         slová, i studené odpovede. Samota v množstve je len za krátky čas príjemná, cítiš sa
         svobodným, nemusíš mať ohľadov, nenúti ťa nik byť zdvorilým, výrečným. No skoro príde
         depressia, do srdca vtiahne akýsi smútok. Človek je spoločenský tvor. Ako tak premýšľam o
         samote uprostred davu, začujem: „Vajanský! Vajanský!“ Až ma trhlo, uznám, príjemne. Pocit
         tiesniacej samoty razom uletel. Volal to Ostaszewski-Barański, náš ľvovský kollega, ktorý
         nebol s ostatnými Poliakmi, ale sám prišiel do Venecie. Podali sme si ruky, ale skoro
         rozdelily nás rôzne cesty. Delia nás v živote, náhľadoch, politike, kultúrno-historickom
         ponímaní slavianskej otázky, a rozdelily nás i vo Venecii.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1100">
       </a>
       XL
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      (Il Redentore)
     </strong>
    </span>
   </p>
   <p>
   </p>
   <p>
    Po večeri naša spoločnosť išla ešte raz na gondolách k serenádam. Ja som svojho
         gondoliera kommandoval trochu na ľavo od piačetty, smerom k ostrovu Giorgio Maggiore; chcel
         som zkúsiť, aká bude samota na vlnách lagúny v jasnom mesačnom svetle, v osamelosti, bez
         hluku hudby a blyskotu lámp a fakieľ.
   </p>
   <p>
    „Si, si, signore!“ porozumel ma gondolier.
   </p>
   <p>
    Ticho plávala loďka popri koráboch vojenských i kupeckých. Za mnou v mesačnom i
         elektrickom svetle ticho stál široký front Dóžovho paláca; zdal sa byť z mattového,
         oxydovaného striebra. Kovovo lisla sa vysoká, mramorom inkrustovaná stena nad gotickými
         stĺpmi oboch spodných poschodí. V prostriedku silne vysunutý gotický balkon, s ktorého som
         včera obdivoval lagúny i ostrovy, hádzal ostré, temné tiene na mramorovú, striebornú
         inkrustáciu steny. Nad strechou, ako zlaté hviezdy, lisly sa guľôčky krížov chrámu sv.
         Marka, a kus strednej kupoly vystrkol sa zvedavo ponad Dóžovský palác. Na pravo prestierala
         sa Slavianska riva, na ľavo blinkotaly nesčíselné svetlá na Canale Grande. My plavili sme
         sa do mesačného pološera, pred nami ostrov Maggiore. Pomaly sa blížil, nie my k nemu, ale
         on k nám. Nevýslovne lahodia človeku jemné, húpavé pohyby gondoly. Vzduch bol
         mierno-chladný, nasýtený príjemnou morskou vlahou, dýchalo sa ľahko, z plných prsú. Tichosť
         príkladná. Stretali sme gondoly a barky, a prichádzajúci parník svojou krutkou rozvlnil
         zrkadlovú plochu lagúny, tak že sme sa rozkolísali. Ale gondola je čudná loďka, ona sa i
         kníše, no jednako naplňuje nás istotou, že sa neprevrhne, tak isto, mäkko, víťazne šibe na
         povrchu vĺn, ako by sa ich ani netýkala, ale ponad ne vznášala vlastnou čarovnou silou.
   </p>
   <p>
    A už sme u Giorgio Maggiore. Končitá veža zrkadlí sa dosť jasno vo vode mesiacom
         osvetlenej. Front Palladiovho chrámu vystupuje priamo z vody: je klassicky izolovaný, ničím
         nestláčaný a nemýlený. Architráv spočíva na štyroch korintických polstĺpoch. Za frontom
         skromne ukazuje sa kupola a dve veže.
   </p>
   <p>
    Ďalej na pravo stoja akési staviská. Pod chrámom i pod staviskami nevideť pôdy, základu,
         ako by všetko plávalo bezprostredne na vode, alebo na nejakej podvodnej plti. Mesačné,
         trasľavé svetlo pridáva celku ešte viac vzdušnosti; len tak čakáš, kedy sa to všetko pomaly
         noriť bude do hlbiny morskej, alebo vyletí, ako ballón, do modrastej, hviezdnatej výšiny.
   </p>
   <p>
    Kázal som zaveslovať za ostrov. Tam už bola opravdová, svätá tišina a samota lagúny.
         Venecia zmizla, Canale Grande sa neligotal, gondoly nelietaly, iba na ostrove Lido žmurkaly
         slabé svetielka v hmlistej diaľke. Nemo, bez znaku života stály predo mnou dve bárky s
         rozpätými, hodne poplátanými plachtami, dva temno-šedé trojuholníky. Belšie, novšie záplaty
         vetríl jasno boly vidné v mesačnom svetle ešte i v obrátenom ich obraze v zrkadle lagúny.
         Za barkami rozprestierala sa širina vodná, ľahunká, tam ďalej meniaca sa v striebristú
         hmlu. K disku plného mesiaca kradmo priplúžil sa ľahký, šedo-biely obláčik a zastrel ho.
         Trojuholné vetrilá sčernely, záplaty zmizly, zmizol i zrkadlový ich obraz pod barkou. Oblak
         zhustol, nebolo vidno ani Giorgia, ani svetielok na ostrove Lido… Vodná tišina, vodná
         samota. Ale cele iná, než v množstve elegantného obecenstva na Markovom námestí. Samota v
         tesnom spojení s krotkou, tichou prírodou, blízkou srdcu, lahodiacou smyslom. Ty si v nej,
         ona v tebe: ste jedno. I smútok prichodí, i tesknota, ale ony nemučia ťa bôľom… Javí sa ti
         hlboký smysel života ľudského i vlívania naň živej prírody.
   </p>
   <p>
    Deň 20. mája bol posledný vo Venecii. Už o 1/2 8. hodine ráno jednal som sa s
         gondolierom na mole piačetty, za čo ma zavezie na ostrov Giudecca. Stereotypné: „Una ora —
         una lira!“ Nuž dobre.
   </p>
   <p>
    Na Giudeccu nemohol som nikoho zverbovať. Je to dlhý ostrov, niekdy letné sídlo
         veneciánskej nobility, kde mala paláce a záhrady; teraz je tam pusto. No tam je niečo:
         chrám Spasiteľa, il Redentore.
   </p>
   <p>
    Roku 1575 zúril vo Venecii mor (morbus asiaticus) a za rok usmrtil vyše 50.000
         obyvateľov, medzi nimi i 99-ročného veľkého Tiziana. Keď Boh osvobodil mesto od hroznej
         pliagy, vyrazilo svoju vďaku postavením tejto svätyne.
   </p>
   <p>
    Veľký Andrea Palladio, nami častejšie spomínaný majster a hlava vysokej renaissance, je
         staviteľom il Redentore. „Ani jeden architekt 16. stoletia od Rafaela a Bramanta nepoňal
         tak hlboko antiku, nevnikol do jej tajín, jednako pritom svobodne, samostatne mysliac a
         tvoriac.“ Šiel na koreň architektonickej krásy, nepoužil dekoratívneho elementu skorej
         renaissance (Sansovino), ani drahých materiálov byzantinizmu, ale hľadel na plán, rozvrh,
         pomery, harmóniu. Rodák z Vicenzi (nar. 1518), mnoho staväl v rodnom meste, prešiel do
         Venecie, kde dosiahol apogey svojho umenia chrámom il Redentore roku 1576.
   </p>
   <p>
    Kollár, upozornený Goetheom na chrám, „s nemalou dychtivosťou“ člnkoval sa na Giudeccu.
         Ale zle pochodil. „Koľko hláv, toľko smyslov,“ vzdychá; „možno, príčinou našej
         rozplašenosti alebo presýtenosti bolo,“ že sa im lepšie pozdala barokkná stavba Maria della
         Salute.
   </p>
   <p>
    Pravda, mramory, kresané basreliefy, porfyry a serpentíny tu darmo hľadá „rozplašené a
         presýtené“ oko. Treba vniknúť do foriem a pomerov. A na to som bol náležite pripravený:
         málokedy zkúsil som taký koncentrovaný, ničím nemýlený, ticho a mocne účinkujúci dojem
         architektonickej krásy, prostoty a harmonie.
   </p>
   <p>
    Vyskočiac z gondoly na neširoké nábrežie (fondamento), prvé zazrel som nádherné
         schodište s ballustrádou, miesto postamentu. Façada rozčlenená je na stĺpový portál so
         štyrmi korintickými polstĺpmi, nesúcimi jednoduchý architráv, a nad ním tympanon. Schody sú
         užšie, než šírka façady, tak že vidno bočné steny s pilastrami. Nad tympanonom portála je
         hladká, horizontálna attika a nad ňou ešte štít. Nad všetkým dvíha sa bubon kupoly a sama
         kupola zakončená je takzvanou lampou. Za kupolou, voľne a víťazne korunujúcou stavisko, s
         oboch strán stoja dve končité veže.
   </p>
   <p>
    Vnútro: jednoloďové, sudové klenutie (Tonnengewölbe) pri všetkej jednoduchosti má veľkú
         perspektívnu krásu. Uchvacujúci je pohľad do nehlbokých bočných kaplniek s preutešenými
         nišami, do tuho osvetlených, zaokrúhlených bočných ramien, pohľad na jednoduchý pilastrový
         systém kupoly, konečne dušu tešiaci pohľad na oltár, za ktorým stoja v strojnom polkruhu
         stĺpy, dovoľujúc preniknúť oku na mníšsky zaoltárny chór (chrám patril františkánom). Stĺpy
         majú antickú entasis i kontraktúru (Verjüngung). Žiaľ, prekrásne niše maly dostať sochy: či
         sa peniaze minuly, či nebolo majstra, miesto plastických figúr sú tam ako surrogát doštené,
         vyrezávané, ploché a pomaľované figúry. No celok je až divno jednotný, harmonicky, ticho,
         ale mocne sviatočný, vzbudzujúci posvätnú, vďačnú, modlitebnú náladu. Postamenty, básy,
         sokle, architektúra kaplniek patria i čo do detaillov, i čo do vyvedenia k najkrajším
         výkonom celej renaissance vôbec. Na hlavnom oltári sú sochy sv. Marka a sv. Francisca. Sv.
         Mark ma prosto okúzlil: akési bolestné oduševnenie sála z postavy i krásnej tvári. V takom
         priestranstve, v takom bájnom, jasnom svetle taká skulptúra musí pokoriť umeniu i menej
         zkúseného človeka so sviežimi smyslami, neomámeného bujnosťou materiálneho bohatstva. Do il
         Redentore treba ísť včasné ráno, za svieža, prvej, než sa oko oslepilo fantastickou,
         brilliantovou façadou chrámu sv. Marka, mramorovými čipkami dóžovských loggií a bleskom
         ornamentov Sansovinovej Librerie.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1145">
       </a>
       XLI
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Il Redentore bol po celý čas môjho obdivovania prázdny. Šiel som okolo hlavného oltára
         mníšskym chórom poza polkruh zaoltárnych stĺpov — živej duše nebolo; nebolo šumu, leda od
         mojich krokov po kamennej dlažbe. Stal som si pred oltár pod sudový svod do prostriedku
         medzi obe krásne zaokrúhlené bočné ramená, aby som prehliadol celú harmoniu jedna do druhej
         splývajúcich častí. Začul som za sebou šum: dve ženské vošly portálom a nesmelo zastaly si
         medzi nišami. Asi matka s dcérou, tak ukazoval vek i podoba. Neboly oblečené módne, ani
         vôbec dámskych allúr na nich nebolo; čierne široké sukne, krátke kacabajky s fransami, na
         hlave čierne kápky, okolo hrdiel tenunké, dlhé zlaté retiazky, ktoré sú u nás známe pod
         menom veneciánske, veľké zlaté naušnice: dľa všetkého boly to zámožné vidiečanky.
   </p>
   <p>
    Zazrely ma a šly prosto ko mne s otázkami. Pýtať sa je ľahko, ale ťažko odvetiť, keď
         človek nerozumel ani slovíčka. Pokrčil som ramenami: non capisco! Ale ony len ďalej akýmsi
         prosebným tónom. Čierne oči, ako uhoľ, lisly sa im zpod kápky.
   </p>
   <p>
    „Parlez-vous français?“
   </p>
   <p>
    „No, no!“ a zakrútily hlavami.
   </p>
   <p>
    „Sprechen Sie deutsch?“
   </p>
   <p>
    „No, no!“ zakrútily ešte tuhšie.
   </p>
   <p>
    „Govorite po russki?“
   </p>
   <p>
    Tu už ani neodvetily, ale neprestaly sa vypytovať a zúfať nad mojou nepoňatlivosťou.
   </p>
   <p>
    „Calabrese, Calabrese!“ toľko som vyrozumel.
   </p>
   <p>
    Hja, Calabria leží v samých palcoch talianskej čižmy — tam veru ľud sotva vie niečo o
         prekliatej dvoj- a trojjazyčnosti, o tomto duchovnom predpeklí, o tejto duchovnej cholere
         národnej. Tam je všetko italské, breh i more, vzduch i belasý nebosklon. A potom iste
         hovoria dialektom, pri ktorom kus mojej literárnej taliančiny nepomáha. A hovorily takým
         rýchlym tempom, že ucho ani len jedného románskeho zvuku nezachytilo. Aký je človek biedny
         a sprostý, keď sa mu odoberie jazyk! Bol som zmaďarizovaný!
   </p>
   <p>
    Konečne mi prišla na um osvoboditeľná idea:
   </p>
   <p>
    „Sagrestano cercare, sagrestano!“ (Kostolníka hľadať, kostolníka!)
   </p>
   <p>
    „Si, si!“ a pošli sme k chóru.
   </p>
   <p>
    A skutočne, vymaniteľ z jazykovej poroby šúpavým krokom všetkých kostolníkov šiel
         oproti. Zamenil s dámami niekoľko slov a viedol nás prosto do sakristie, a teraz už
         vyrozumel som, že dámy hľadaly relikvie nejakého mučeníka, chránené v kostole Spasiteľa na
         Giudecce. Sagrestano otváral kasne, odkrýval sklené vitrínky.
   </p>
   <p>
    Prišiel i kňaz, či mních, starík s vyholenou, chudou tvárou a živými očami. Nevedel ani
         nemecky, ani francúzsky, no pomáhali sme si latinou. Ale i on musel byť najmenej
         Calabresan, nijako nemohol som mu vysvetliť, čo je to Slavian z Rakúsko-Uhorska.
   </p>
   <p>
    „Slavus sum ex Austria,“ hovorím. „Schiavoni,“ dokladám dľa Kollára.
   </p>
   <p>
    Nepochopil, neveril: „Austria tedesco! In Austria habitant Germani!“
   </p>
   <p>
    Zostávam pri svojom „Slavus“, ale on: „Tedesco, tedesco!“ Konečne sa vzchopí:
   </p>
   <p>
    „Ah, Slavo, Slavonus, Russo, Russo!“
   </p>
   <p>
    Nuž zostal som teda Rusom, dal som sagrestanovi „mezzo lira“ (pol líry) a odobral sa od
         pátra s „avanti Russo eviva!“ a bol som so svojou taliančinou u konca. Ženské boly
         zahrúžené do relikvií a chrámových skvostov. Vyšiel som.
   </p>
   <p>
    So skvostného schodišťa hľadel som na široký Canal Giudecca, aspoň päť ráz taký široký,
         ako Canal Grande. Oproti mne rovno ľavý ostrov Venecie s chrámom Spirito Sante, Maria della
         Salute a s Doganou. Šikmo na pravo za širokým jazerom, utvoreným Canalom Giudecca a Canalom
         sv. Marka, bolo vidno piačettu, Dóžovský palác a dlhočizný rad domov Slavianskeho nábrežia.
         S povýšeného stanoviska hľadiac, videl som v jasnom, rannom slnku nesčíselné staviská,
         plytké strechy a vysoké komíny zvláštnej formy, hore rozšírené, dolu zúžené. Z mora striech
         a lesa komínov ako majáky trčaly vysoké, osamelé, štvorhranné campanily (veže), rozkladaly
         sa ako obrovské hríby kupoly chrámov. Na fotografiach panorámy, s tejto strany odobratých,
         vidno vežu sv. Marka, ktorá dodáva celku špicu a vtipné zakončenie, ako ostrá poenta v
         dobrom sonette — dnes jej niet, veľmi chybí. Tí starí ani vysoké vežiská, opachy, zdanlive
         cele nepotrebné, v nijakom súvise nestojace ani s chrámom, ani s ostatnými palácmi,
         nestaväli nadarmo: viedol ich hlboký cit pre krásu a malebnosť. Ponímali veci základne,
         grandiózne, samostatne a tvorive. Nebolo šablony a prísneho pravidla, ale bol živý umelecký
         cit. Vežu Markovu zase vystavia v predošlej forme a výške, na tom samom mieste, a to je
         pravdivý čin v duchu krásnej monumentálnej stariny.
   </p>
   <p>
    Pusto bolo na ostrove i na lagúne a kanále: o breh pripätá bola jediná gondola, a to
         bola moja. Šiel som k nej. Gondolier podal mi ruku. Vstúpil som a zahľadel sa na lagúnu, na
         doky a špicato do kanála vrývajúcu sa Doganu. Na špici Dogany stojí štvorhranná veža s
         troma logiettami a zlatou guľou na streche. Za ňou trojuholník colného staviska. V tom
         zakníše sa gondola: dve dámy, s ktorými som bol v kostole — hop, hop! jedna za druhou skáču
         do môjho člna. Počul som, že gondolier s kýmsi hovorí u mola — ale tohto prekvapenia som
         nečakal. Čo je to? Veď gondola je moja — una ora, una lira! Ale hovor s ním, keď je Nemec,
         či, pardon, Talian. Na moju v tvári skamenelú otázku dámy čosi presvedčivo tvrdily. Či vás
         tam Parom vie! Vstal som teda so svojho právneho pohodlného stolčeka, ženské sa pekne-rúče
         usalašily na čierne podušky, šuchotajúc širokými kalabreskými sukňami.
   </p>
   <p>
    Nuž Boh s vami, pomyslím si, iste je to tu zvykom, a ony iste daly alebo sľúbily
         gondolierovi platiť osobitne za prievoz.
   </p>
   <p>
    No moje udivenie rástlo, keď gondolier namiesto šikmo na pravo k piačette, dohovorenému
         miestu, na ktorom mal ma složiť, vesloval na ľavo, k ľavému hlavnému ostrovu Venecie,
         prosto k chrámu Maria dell Rosario. Pozrem na hodinky, dohovorená „una ora“ sa už míňala.
         Volám na gondoliera: „Piačetta, piačetta!“ On živo zahovoril, živo posunkoval, ale čo — vie
         sám Pán Boh na vysokom nebi. Dámy tiež čosi vysvetľovaly, živo posunkovaly. Bolo to mrzuté,
         ale čo robiť? Razom prestal som byť pánom svojho osudu; so mnou a s mojou vlastnou, len
         sebe najatou gondolou rozkazovali ľudia, ktorých som nerozumel. Čistý plien! Väzenie,
         zajatie! Maledetta Calabria!
   </p>
   <p>
    Gondola plavila sa k dokom. Pri brehu stály kupecké koráby, najviac z Triestu. Pomedzi
         ne, medzi barkami a traghettami posunovalo veslo gondoliera loďku. Konečne našiel malý
         prístav s kamennými schodmi a pribil. Otrhaný chlapec priskočil. Dámy šibly s môjho
         sedliska a s „grazia, signore, merci, signore!“ vyskočily na schody. Nevidel som, že by
         boly niečo daly môjmu vodnému izvoščíkovi. Iba gondola sa rozkolimbala, keď z nej skákaly.
         Ako milo! Calabria musí byť veľmi lacný a úprimný kraj. Eviva Calabria!
   </p>
   <p>
    Gondolier obrátil čln a pomaly plavili sme sa popri Dogane, zahli za jej ostrý uhol so
         štvorhranným staviskom; konečne je tu piačetta. Drevené stĺpy čnejú z vody. Gondolier
         pribil, facchino ma čakal, vlastne svoj nikel. Dávam gondolierovi líru. Ale on ju posmešne
         obracia na dlani, že vraj hodina minula, že ešte líru, aspoň „mezzo“ (pol líry). To ma už
         dopálilo. Bez môjho svolenia robíš veľkú okľuku, bez môjho dovolenia berieš slepých
         passažierov, a teraz ešte „mezzo“!
   </p>
   <p>
    „Una lira!“ zakričal som.
   </p>
   <p>
    Ale on len „mezzo“ a „mezzo“.
   </p>
   <p>
    „Sergante! Polizia!“ riekol som, keď som sa nemohol s ním ináč vadiť.
   </p>
   <p>
    To pomohlo. Milostive prepustil ma z gondoly. Trochu ma i zamrzelo, že som bol taký
         prísny, že vyšlo z mojich úst slovo „polizia“.
   </p>
   <p>
    Sotva som minul žulové obelisky na piačette — tužibuď, letí za mnou môj milý gondolier.
         „Signore, signore!“ Čo to bude, azda má predsa pravdu? Hodina sa veru silne minula. No
         gondolier, dohoniac ma, podával mi — môj domový kľúč, ktorý mi bol z vačku vypadol na dno
         gondoly. Zahanbil som sa ešte viac pre „polizia“ a dal som mu druhú líru. Boli sme oba
         spokojní: ja som si uľahčil svedomiu a on mal dve líry.
   </p>
   <p>
    Sadol som si na piačette k stolíku pred kaviarňou v Librerii, oproti Dóžovmu palácu.
         Kellner priniesol úslužne bielu kávu. Nikde na šírom svete nijaká kaviareň nenachádza sa v
         takom veľkolepom paláci, ako kaviareň v Librerii veľkého Sansovina, ale nikde, ani v
         poslednej študentskej kaviarni vo Viedni, nemerajú takú zlú kávu. Neďaleko od môjho
         malinkého mramorového stolíka, pod grandióznymi arkádami Librerie bol vchod do bibliotéky.
         U dvier stoja dve titanské karyatidy od slávneho Vittoria, cele smelo nahé mužské postavy s
         muskulami až hypertrofickými a tvárami nie gréckych bohov, ale nejakých nordických
         Berserkerov, až je človeku úzko. Naozaj nesú ťarchu a sú i dosť silní ju uniesť.
   </p>
   <p>
    Sediacemu a hľadiacemu na voľne prechádzajúce sa množstvo elegantného obecenstva prišlo
         mi na um, či všetkým týmto bohatým, bezpečným, tešiacim sa zvedavcom žije v povedomí
         historia a duch tohto čudného fľaku našej zeme? Či vedia, kde sú?
   </p>
   <p>
    Či si, reku, sprítomňujú, ako čudný národ Venetov na počiatku stredoveku tisnutý bol do
         mora od ústia Po a Isonze a ako postavil sa pod protektorát Byzancie. Ako ho najprv tisli
         západní Goti (402), potom Hunni pod Attilom, ktorý rozrumil Aquileu. Ako potom prišli
         východní Goti, potom Longobardi. Ako bieda nútila dať moc do rúk dóžu v 7. století, ako
         hneď prví dóžovia padali pod dýkami zákerníckych vrahov, ako v 8. století Pipin chcel
         zlomiť samostatnosť morského štátu, ale on sa sústrednil na ostrove Riva Alta. Tam povstalo
         naozajstné mesto, priviezli z Afriky telo sv. Marka a s ním i jeho symbolického ľva. Ako
         roku 837 Pietro Tradenico upevnil moc dóžovskú, ako v 10. a 11. století postupne rástla
         námorná moc a obchodné bohatstvo, ako v rokoch 1009 — 1026 povstal tamten palác na druhom
         boku, ako súčasne dóža Domenico Contarini položil základy chrámu sv. Marka. Ako vydobyli
         Istriu a Dalmáciu a ako v 12. století veneciánske galéry šly vydobýjať hrob Pána do
         Palestíny. Ako vymanila sa Venecia križiackymi skutkami zpod opeky Byzancie, duchovnej
         materi svojej. Ako povstala Veľká rada (1172), ako dóža Ziani roku 1187 zbil na prach
         flottu cisára Barbarossu a prinútil ho smieriť sa s vojinstvenným pápežom Alexandrom III.
         Ako potom prišla epocha blesku a moci svetovej, vydobytie samého Carihradu pod heroickým
         97-ročným dóžom Enricom Dandolom. Ako v 14. století povstal inkvizičný tribunál desiatich
         (Consiglio dei Deci), ako padla Smyrna, ako krvácal nešťastný Marino Falieri pod katovým
         mečom na Corte Dóžovského paláca. Ako borila sa Venecia s osmanskou dŕžavou, ako zaujala
         Korfu, Moreu, Kandiu a Cyprus. A konečne ako v 16. a 17. století počal sa úpadok, ako v 18.
         století s pokojom požarevackým (1718) vliv Venecie klesá a klesá, až roku 1797 Napoleon
         pošle do mesta vojsko, do mesta, ktoré nikdy vo svojom vyše tisícročnom trvaní nevidelo
         nepriateľského vojaka na svojom mestskom území, nepriateľskej lodi na svojich prekrásnych
         lagúnach.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1225">
       </a>
       XLII
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Heslo bolo: večer okolo 11. hodiny treba byť už na palube Lloydovho parníka „Espero“,
         ktorý už niekoľko dní ticho a zádumčivo stál práve oproti nášmu hotelu „Sandwirt“, honosiac
         sa jedným hrubým, krátkym komínom a dvoma štíhlymi sťažňami. Bolo treba ísť na agentúru pre
         billetku. Agentúra je v Librerii na rohu piačetty a mola. Zdvorilý úradník ma prijal,
         prevzal žurnalistickú assignáciu a vydal mi kartičku na 1. triedu z Venecie do Triestu. Tak
         to všetko pekne-rúče popredku zariadil Fr. Hovorka, za čo zaslúži od nás uznania.
   </p>
   <p>
    Pred nami bolo posledné svobodné popoludnie vo Venecii. Malá naša spoločnosť obedovala
         pospolu zase len v tom istom pavillone, ktorého officiálny názov je „Grand Restaurant
         Pilsen“, nad malým jazierkom „Bacino Orseolo“, z ktorého vedú dva kanálky.
   </p>
   <p>
    Po obede posadali sme pred Zeccou na malú paroloď a ešte raz preplavili sme sa celým
         Canalom Grandom až po železničný most. Už som bol dosť oboznámený s hlavnými palácmi na
         oboch stranách a hral som čiastočne i rollu čičerona, ale ma zase prekvapovaly nové zjavy,
         nové formy, nové krásy. Rád by som bol na stanici u chrámu San Stae uskočiť z vaporetta:
         tam nachádza sa románske palazzo Fondaco dei Turchi a v ňom „Museo Civico“, založené roku
         1830 magnátom a nobilim Teodorom Correrom (preto volá sa i „Museo Correr“); hlavne pre
         Giovanna Belliniho, ktorý má tam štyri obrazy. Nechceli ma pustiť: primnoho som sa im
         tratil a, pravdu vyznajúc, bol som už i sám dosť ustatý a hotový len povrchne hľadeť na
         celok a bez namáhania duchovného požívať bežne to, čo sa nevdojak naskytlo. (Doplnil som
         zkúsenosť, až keď som po druhý raz bol i so ženou Idou vo Venecii, roku 1909.)
   </p>
   <p>
    Za železným novým mostom (z roku 1882) vysypali sme sa z vaporetta a išli pešo nazad.
         Pozreli sme na dosť pusté železničné nádražie, vbehli na chvíľku do Gli Scalzi, t. j. do
         chrámu bosých mníchov, ktorý stál 1,200.000 frankov, prepiaty barokk, façada preťažená
         nevkusnou ornamentikou, opravdový mramorový stolársky štýl bez architektonickej myšlienky,
         vnútro taktiež presýtené barokným prepychom a nesriadeným leskom prekrútených, pokazených
         foriem pozdnej renaissance.
   </p>
   <p>
    „Nekazte si oči!“ zavolal som na priateľov a šli sme von; pustili sme sa bočnými
         ulicami, aby sme poznali i menej výstavné časti mesta.
   </p>
   <p>
    A teraz už oddych! Čo bolo možné za štyri dni, statočne a pilne som prekonal: tedy
         oddych. Náš milý Osip Markov chcel ho mať na Lide. Nuž dobre; okolo piatej boli sme zase na
         plytkom nábreží Adrie a kochali sa morom, ktoré ani teraz nechcelo premeniť hladkú tvár na
         srditú, tichú plochu na búrnu, čo som tak veľmi ľutoval. No i tak bolo krásné, majestátné a
         tajno-veliké. Prechádzajúc sa po nábreží, stretli sme koč, celý koč, s opravdovými, živými
         koňmi. Rozbehnúť sa asi veľmi nesmie, aby nevliezol do mora, ale predsa dosť šibko letel.
         Mne to prichodilo ako chvast. „Nie,“ hovorí niekto, „veď ostrov, hoci len na jeden
         kilometer široký (miestami niečo širší), je dlhý skoro 12 kilometrov, a tak možno sa vozmo
         rozbehnúť!“
   </p>
   <p>
    Už na širinu morskú klesaly ľahké, riedke hmly, keď sme sa lúčili s otvoreným východným
         pobrežím Lida. Nuž s Bohom, Lido, s Bohom, krotké pobrežie, s Bohom, neumĺkajúci šum
         čistých vĺn! Sotva ťa už kedy v živote vidím. Od čias, čo videl som prvý raz neopísateľný
         zjav mora, ubehlo plných 41 rokov! Bolo to v Meklenburgu roku 1864, keď som, nemecký
         gymnazista, s niektorými priateľmi, medzi nimi s naším milým Jánom Mockom, vtedy teologom
         na roztockej fakulte, pešo šiel z Roztoku k Doberanom a morským kúpeľom „Heiliger Damm“.
         Viedli ma poľom, lesom, až sme prišli do nízkej siatiny, seči, ako u nás hovoria. „Aké to
         pohorie?“ pýtam sa kamarátov. „Veď ho na mappe niet!“ Áno, zazrel som tuho-belasé,
         rovno-hrebenné pohorie. Bol som od mora na dvadsať krokov, a nepoznal som ho. To bol môj
         prvý dojem. A keď zazrel som u nôh žltú dýnu, omývanú neustálym príbojom, vykríkol som za
         Hellenmi Xenophonta: „Thalassa, thalassa!“ a skočil po kolená do svätých vĺn „polyflojsbojo
         thalasses“ („ďalekoznejúceho vodstva“, prekladá náš milý Hollý slová veľkého Homera).
   </p>
   <p>
    Potom zahodila ma vojenská krutá služba k Adrii, na dalmatínske skalné tvrdé pobrežie.
         Mohol som porovnávať sever s juhom. Ani bleskom, jasom a silnými farbami nevytisla mi Adria
         zo srdca lahodnú, pošmúrno-mäkkú krásu baltických morských širín. Po tretí raz tisol som sa
         k moru z Petrohradu. S ostrova Jelagina neveselo hľadel som na pustý Finský záliv, pokrytý
         krami nevského ľadu. Mám o tom báseň. Štvrtý raz už nie krutá služba, ale novinárska
         vychádzka umožnila mi kochať sa pobrežím dalmatínskym až po nádherný záliv Kotora. A po
         piaty raz lúčim sa teraz s východným brehom Lida! Vďaka — neskromno by bolo žalovať sa na
         skúposť suďby. Narodil som sa na suchej pevnine, na suchom mori oráčin a úhorov, v
         bezvodnej púšti, kde jediný potôčik (dlaňou ho možno zastaviť) na celé leto vysychá — a Boh
         mi doprial päť ráz osviežiť dušu velikým divom svojho stvorenia: morom.
   </p>
   <p>
    Moji priatelia pošli a ztratili sa za nádherným palácom „Grand hôtel des Bains“,
         novovystaveným kúpeľným hostincom; ja som použil chvíľočku samoty
    <span class="emphasis">
     <em>
      bez svedkov
            odobrať sa od mora
     </em>
    </span>
    ; bolo mi, ako odberať sa od rodného kraja… odberať sa
         posledný raz. Voľná, nekonečná šírava morská prirástla mi k srdcu za málo hodín pomernej
         mojej svobody, môjho odtrhnutia sa od zúžených, tesných pomerov, od osobnej chudoby,
         hmotných starostí, od neresti byť občanom temnej, falso-historickej, tyranskej, hlúposťou a
         zlodejstvom politickým i spoločenským riadenej a opanovanej, zaostalej, umele
         barbarizovanej krajiny! Za málo hodín cítil som pod sebou ľudským geniom oviatu a oplodnenú
         pôdu, a nie iba mastné parenište odrodilských, vyssavačských, barbarských, závratníckych
         mikrobov a bacillov…
   </p>
   <p>
    Áno, za málo hodín cítil som osvobodenie zpod hnusných našich bied, pozabudol na
         malichernosť loktibradov, ktorým z Božieho dopustenia dostala sa do rúk moc. Ale už cítim,
         ó, široké more, že to bolo osvobodenie fantastické, nepravé, klamlivé! Domáce hrozné
         otroctvo volá nazad — lebo tam zostal môj národ, za ktorý bije mi srdce od detských chvíľ,
         a osobná svoboda, osobné vymanenie sa zpod prekliateho sväzku barbarizovanej,
         semitizovanej, vycivenej, upadajúcej otčiny je iba sladkým snom, ktorý o chvíľu prerve holá
         skutočnosť. Na nohách a podošvách, na ramenách a krýdlach uvoľnených nevezmeš so sebou
         národ svoj, a bez neho celá voľnosť cudzej, hoci prekrásnej končiny, celá prelesť kultúry,
         celý van hrdej historie, všetky pamiatky genia a umenia skoro-preskoro zhorkly by na blen a
         všetko to obrátilo by sa na Hakeldamu, na zakliate pole hryzenia svedomia a pekelného
         smútku.
   </p>
   <p>
    Nuž s Bohom, prekrásne, večné, tajné, hlboké more! Iste posledný raz pozerá zaslzené oko
         moje na tvoju širokú, dmúcu sa hruď, počúva ucho moje tak blízko tvoju večnú, jednohlasnú a
         predsa takú dojemnú, hlboko a tuho dušu zachvacujúcu hymnu, noha moja pokonne dotýka sa
         tvojich spenených, milých vĺn! S Bohom, ty svätý symbol večnosti, ty útecha a opora
         pochybujúceho a zúfajúceho! Ty mi voláš mohutným hlasom:
    <span class="emphasis">
     <em>
      „Hore srdce, ja som
            obrazom vášho ducha, predobrazom osudov tvojho veľkého plemena! Preto ho nechcú
            pripustiť ko mne, lebo potom sliala by sa moja veleba a sila s velebou a silou
            najvyššieho a najväčšieho národa celej zeme a celej historie — nie minulej, nie minulej,
            ale budúcej!“
     </em>
    </span>
   </p>
   <p>
    Obrátil som sa s veľkým samozaprením, násilne premáhajúc polo-srditý a polo-bolestný
         plač a skokom bežal som mokrým pieskom nábrežia k aleji cypries a platán. Pred akousi
         villou dohonil som spoločnosť. Bola veselá.
   </p>
   <p>
    Markov na prístave, keď sme čakali na vaporetto, zdrapil akéhosi varšavského Žida a s
         ohňom počal ho prevracať na čestnú, statočnú vieru slaviansku. Bol to zrejme veľký boháč so
         ženou a dcérou; všetci do puknutia vypasení rusko-poľskými vycicanými grošmi, ale čestnej,
         statočnej viery slavianskej sa im nechcelo — oni chceli byť iba Poliakmi Mojžišovho
         vierovyznania a veľkými nepriateľmi „rządu rossijskiego“. To vďaka za to vytučenie a za
         brillianty dlhonosých Židoviek!
   </p>
   <p>
    „Ostav jego, čort s nim!“ povedal som Osipovi a tak som mu vrátil pôžičku. No Markov je
         neúnavný robiť cestou proselytov; ešte i na vaporette, ktorý nás niesol k Venecii, išiel do
         Žida, ako do repy. Žid sa bránil dobrou ruštinou, ale konečne Markov rozbil ho na všetkých
         punktoch.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1270">
       </a>
       XLIII
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      (Addio!)
     </strong>
    </span>
   </p>
   <p>
   </p>
   <p>
    Dvadsiateho mája okolo jedenástej večer zavieral som svoj kufrík v izbičke „Sandwirta“.
         Celý hotel bol na nohách, mnoho hostí poberalo sa železnicou i naším „Esperom“. Kufre
         kopily sa až nebezpečne na chodbe prvého poschodia, kam ich sluhovia snášali; ba či sa
         každý shliadne so svojím dobrom? Pred hostincom celý meeting nosičov, facchinov, chlapcov,
         trhali sa o nás, ako o svoju zákonnú korisť. A na mole! Páni gondolieri stentorskými hlasmi
         ponúkali svoje dobré služby. Netrpeliví Nemci odtískali ľudí. „Mein Koffer! Meine
         Schachtel!“ zúfale kričala frajla od braniborských pieskov. „Wo ist mein Mann?“ hlbokým
         altom nariekala tučná Židovka. Do tejto surmy znela zvučná taliančina, sluhovia podávali
         batožinu gondolierom. Markova s dcérou pratal som na gondolu. Dcéra skočila za mnou, ale
         Markov sa nám ztratil. Kde môj kufor? Boh zná! Feodora poznala svoj, bol na našej gondole.
         „Avanti!“ rieknem gondolierovi. „Hop!“ ešte jeden passažier… a ešte jeden, tiež bez kufrov.
         Markova zazreli sme na druhej gondole.
   </p>
   <p>
    „Papaša zděs, budet i čemodan!“ Naša gondola vymotala sa z klbka prázdnych i plniacich
         sa gondol a vyšla na kanál, mattovým striebrom lisnúcim sa v mesačnom svetle a blesku
         pobrežných kandelábrov. Onedlho blížili sme sa k čiernemu ako žúžoľ telesu korába, ktorý
         spustil s paluby niekoľko strmých schodov, vlastne rebríkov až k vode. Ako sa len táto
         bujná, nepokojná, nervózna čeľaď dostane na palubu s nesčíselnými kuframi, škatuľami a
         kapsami? Ako polezú rozmanité, slabonervné dámy hore rebríkom, ako dostanú sa naň z
         pohyblivej gondoly?
   </p>
   <p>
    Išlo všetko dobre. Ba myslím, že takéto embarkovanie musí byť dobrou liečbou na
         všelijaké skutočné i namyslené hysterie a nervózy. Slečna Feodora ich nemala, ako veverica
         vyletela na palubu. Tam som našiel svoj kufor. Sám neviem, ako ta prišiel. Našli sme sa i s
         Markovom. Radlinskovci (už len on so ženou, syn šiel ďalej do Itálie) vynorili sa onedlho
         zo všeobecného víru. Paluba ožila, ale len na chvíľu, pokiaľ sa všetko ako v site
         nesrovnalo, neumiestilo. Väčšina cestujúcich vyhľadávala svoje kajuty a chystala sa na
         nocľah. Že bolo už pol dvanástej, v jedálni nik nevečeral, iba víno pili poniektorí
         smädnejší. Živšie duše ponáhľaly sa na palubu, odobrať sa ešte raz od Venecie. A veru bolo
         času dosť k veľmi dlhému lúčeniu a miesto príhodné, s výšiny lode uprostred
         sväto-markovského kanála. Na železnici vieme presne hodinu a minútu odchodu vlaku,
         prichodíme v posledné minúty — sadneme a už jecháme. Nie tak na lodi! Čo i vie sa asi
         hodina odchodu, na loď sadá sa celými hodinami pred odplávaním. A čo týka sa stanoviska
         odobierky, nemožno si príhodnejšie vyvoliť. S vysokej paluby lodnej sústrednený výraz
         Venecie, jej centrum, jej krása, jej hrdosť — leží pred nami ako na dlani, a ešte k tomu
         všetko osvietené mesiačkom, ktorý nám po všetky štyri noci bol vernou lampadou a výborným
         čičeronom. S ľavej paluby vidíš celé Slavianske nábrežie, zakončené Dóžovým palácom, nad
         ním zlaté guľky: makovice Markovho chrámu, vidíš temné obelisky na piačette, roh Librerie.
         Idem ku kormidlu, rovno na mňa hľadí špica Dogany a v diaľke tratiaci sa Canal Grande s
         nesčíselnými svetlami a svetielkami a jarko osvetlenými kupolami chrámu Salute. S pravej
         paluby, ako veterný hrad, krútiaci sa na stračej nôžke, Giorgio Maggiore, za ním, už len
         hmlisto, ostrov Giudecca. A všetko je zaliate temperovaným, belaso-šedým mesačným svetlom,
         ako by priehľadným, jemným závojom.
   </p>
   <p>
    Sedíme na palube po laviciach, opierame sa o zábradlie. Na palube je dosť šero.
         Osvetlenie jej ponechané je mesiacu. Len signálne lampy blinkocú na sťažňoch. Loď tuším
         nemá nikoho, iba nás cestovateľov. Mužstva loďného nevidno. Je ticho a dosť chladno,
         znesieš plaid alebo plášť. Paluba pustne. I naše dve dámy odobraly sa do kajút. Blíži sa
         jedna. I kanál zmŕtvel, nevidno barky, ani gondoly. S Torre d’ Orologio začuť mohutný hlas
         velikého zvona, to železný obor udrel doň svojím kladivom. Loď zaručí silným, prenikavým,
         dlhým rukotom. On letí lagúnami, bije do stien domov, odráža sa od façady chrámu Giorgio
         Maggiore. Tuším zjarabatil hladkú plochu lagúny drobnými vlnkami. Vyšiel som na nos lode,
         na samý koniec, držiac sa za povraz, pretiahnutý s končiara sťažňa, a obzrel ešte raz celú
         panorámu morského mesta, celú širinu lagúny. Blíži sa okamih, kde celá táto sláva zmizne s
         očú. Druhý signál, krátky, silný. Akýsi hrmot ozýva sa z útrob lodi. Potom všetko zatíchne.
         Na temnej palube niet živej duše, ja sám tu stojím. Eh, poď bližšie, pomyslím si, a
         prebehnem mostíkmi a palubou vedľa rozpálených stien kotliska až nad samé kormidlo. Tu som
         naozaj bližšie mesta, ztadiaľto pohodlne vidím ešte raz menistú, lisnúcu sa stenu Dóžovho
         paláca. Nad hlavou mi visí malá loďná vlajka, nepohnute, ako by bola z bľachu. Tretí
         signál, dlhý, zavýjajúci rukot, a pod nohami čosi ožíva. Nehybná plocha kanála dostáva
         život a pohyb — to okrútila sa prvý raz loďná krutka. Celé veľké teleso pohne sa ľahkým,
         akoby nervóznym strasením, pod kormidlom zašumí voda, šuminy iskria sa v svetle mesačnom,
         vlny veľkými kruhmi bežia od kormidla, potrasú obrazom mesiaca, zrkadleným vo vode, rozbijú
         na drobné, trasné kusy odzrkadlenú vo vode campanilu Giorgia.
   </p>
   <p>
    A už cítiť i fyzicky, že sa loď hýbe. Najprv pomalinky, hladunko, potom zašumí krutka
         energicky, a „Espero“ plavno a vážne počne svoju púť. Ako „sen boha“ letí a mizne palác
         Dóžu, tratí sa Giudecca, mizne Dogana, spľasne kupola Salute. Ani si nestačil hodiť
         lúčiacim sa pohľadom na pravo i ľavo, keď už kynú ti na rozlúčku stromy „Giardini
         pubblico“, Punto della Motta. Na pravo sliepňajú drobné svetielka na Lide. S Bohom, Venezia
         la dominante! S Bohom, krásavica morom splodená, ako Afrodite! S Bohom, niekdy silnoduchá,
         ako Pallas Aténe, teraz ešte svieža nesmrteľnou krásou. A čo by i sprašťaly smrtným,
         pokonným durkotom milliony tvojich pilotov a tvoje na skalu stvrdnuté fundamenty rozsypaly
         by sa na drobný piesok — tvoj obraz bude žiť, pokiaľ Hospodin Boh náš staväjúci i rúcajúci
         dožičí človečenstvu dýchať balzamový vzduch na planéte našej.
   </p>
   <p>
    Bolo pol druhej, keď za nami zhasly posledné svetlá a loď naša rezala voľné vlny
         svobodnej hladiny. Paluba pustá, tma, ostrá brísa viala od juho-východu. Mesiačik skryl sa
         za nehustý, ale predsa tieňaci oblak, more stemnelo, akoby zhustlo, iba strieborné šuminy,
         krutkou roztrepané, tiahly sa dvoma dlhými pruhmi za loďou. Okolo schodov, vedúcich do
         jedálne a ku spalniam, sú pohodlné diváne. Schodište chránené je od vetra skleným
         pavillonkom. Na jeden z divánov som sa roztiahol. Loď ľahko kolísala sa a časom zimnične
         striasala sa tuhou robotou parného stroja.
   </p>
   <p>
   </p>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e1299">
       </a>
       XLIV
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Pred piatou zobudili ma niektorí ranostajní Nemci z rajchu, že vraj nechcú zameškať
         krásne divadlo z mora vynorujúceho sa slnka; tým menej, lebo to stojí akkurátne vytlačené v
         Bädekerovi a nie je udané ani vstupné, ani trinkgeld. Prušiaci hrabali sa hore elegantnými
         schodmi, zívali, hubovali a robili pruský tartas. Ale slniečko dnes neposlúchlo Bädekera,
         nedržalo dvora, neráčilo ukázať sa Nemcom v sláve svojej. Hustý, špinavo-šedý oblak
         oloveným pruhom tiahol sa po celom východnom nebi.
   </p>
   <p>
    Nemci a Nemkyne s dlhými tvárami tiahli zase do svojich bŕlohov dolu schodmi, zívajúc a
         reptajúc na slnko, Boha i Bädekera.
   </p>
   <p>
    Obrátil som sa na druhý bok, tešiac sa nemeckému nezdaru — veď je to dosť riedky casus.
         Im všetko darí sa na tomto svete, od Düppla až po Bagdad a Marokko.
   </p>
   <p>
    Okolo siedmej vplávali sme do triestského prístavu. Vojenský koráb „Habsburg“ stál na
         kotvách, celý v najväčšej gále. Nesčíselné zástavky a flaggy trepotaly v rannom vetre:
         prístav a svet officiellný mal dnes, 21. mája 1905, slávnosť: spúšťali na vodu
         novovystavenú vojenskú loď, tuším z loďnice „Stabilimento technico“.
   </p>
   <p>
    S mora staré Tergeste je impozantné, ale to, čo ľudská ruka urobila, nestojí starého
         čerta — keď človek ešte včera pásol oči na Venecii. Ohavné, mŕtvo narodené, kasárnické,
         činžiacke opachy špatia krásnu Božiu prírodu a krásne Božie more špeciellne. Pravá
         staviteľská nízkosť a smrdutý materializmus len tak čpí z týchto surovo nad morom
         nahromadených magazínov, palácmi krivo a lživo menovaných. Hľa, tu vidno, že peniaz nie je
         všetko. Triest je bohatý, živý prístav, mesto kvetúcej prítomnosti, i tam obracajú sa v
         rukách bohatých ľudí milliony; ale všetci, s prídavkom cis. kráľ. štátnej sily, dodatkom
         rakúsko-uhorskej veľmocenskej slávy, nevedeli sa zmôcť na stavisko, zaslúživšie stáť nad
         božskými lunami krásnej Adrie.
   </p>
   <p>
    Cestou dozvedel som sa, že v Trieste slaviansky živel potešiteľne rastie a vzmáha sa.
         Majú svoj Národný dom, neustupujúci vzhľadom na výstavnosť a pohodlnosť nijakému hotelu.
         Možno, až Slavian postavil by sa pevnou nohou na tvrdej pôde triestskej, rakúsko-uhorská
         architektúra prestala by špatiť pobrežie! Ale, ale: či nás nepredbehnú Nemci, škúliaci na
         južný prístav?
   </p>
   <p>
    Divné mesto! Austria ho drží v klepetách, italská irredenta opanúva život, spoločnosť i
         politiku, zôkol-vôkol duní a šumí more slavianske a Veľkonemec kliesni si cestu na brehy
         Adrie pomocou Maďarov, rakúskych politikov a možno i samých italianissimov!
   </p>
   <p>
    Nebolo času k ďalším reflexiam: Markovci vzali fiakra a my jechali sme fádnymi ulicami
         prosto na železničné nádražie. O 3/4 na 8. hodinu šiel vlak.
   </p>
   <p>
    Trať ide tesno vedľa mora: ono sa nám posledný raz usmievalo v rannom slnku. Celý roj
         rybárskych bariek, ako hajno rozpasených husí, so žltými vetrilami oživoval hladinu, mierne
         zvlnenú počínajúcim sa širokkom. (Hlavné vetry Adrie sú: 1. Tramontana (od severa), 2.
         Greco (od severo-východu), 3. Levante (od východu), 4. Širokko (od juho-východu), 5. Ostro
         (od juhu), 6. Gabrino (od juho-západu), 7. Ponente (od západu), 8. Maëstro (od
         severo-západu) a konečne Bora, ktorá nemá pevného smeru, ale ju charakterizuje chlad a
         ohromná sila s explodívne trhavými nábehmi.)
   </p>
   <p>
    O chvíľu ukázalo sa nad morom Miramare v zelenom vienku paliem a cypries. Posledný
         záblesk morského zrkadla! S Bohom a dobre sa maj!
   </p>
   <p>
    Rýchlovlak letel krásnymi krajinami, ale my sme z toho máločo mohli zachvátiť;
         železničná vozba zabíja smysel pre krajinárske krásy. Premeny sú pristrmé, letmé, miznúce.
         Ačkoľvek sme leteli Semmeringom za bieleho dňa, veľmi málo z neho utkvelo mi v pamäti.
   </p>
   <p>
    Okolo deviatej prišli sme do Viedne. Zabavil som sa celý deň 22. mája, behom prezrel som
         Umelecko-historické muzeum, čo nikdy nevynechám, keď ma nejaká náhoda zaveje do Viedne.
   </p>
   <p>
    Ale ma Venecia strašne zmaznala: z hlbokého srdca, na svedomie hovorím, nezveličujúc: až
         odporná mi bola suchota, triezvosť, remeselníckosť viedeňských najkrajších ulíc, ringov a
         námestí. Zo všetkého zdala sa mi páchnuť židovčina a prozaický, kasárnický, činžiacky
         utilitarizmus. Že vraj paláce! Horká ich bryndza: ohromné kasne, povrchne, sucho, fádne,
         rovno-linajno ornamentované! Linonár a cirkel. Niet v nich života, organického vzrastu,
         niet v nich
    <span class="emphasis">
     <em>
      duše
     </em>
    </span>
    . Niektoré staviská (obe muzea) imponujú massívnosťou,
         ale vcelku nezodpovedajú svojmu naznačeniu. Hrady, alebo — väzenia. Nie, vo Venecii
         „Prigoni“ sú vozdušnejšie.
   </p>
   <p>
    Gotika Votívneho chrámu až rozsmúti človeka svojou filigránskosťou. Mne prichodí, že je
         to ešte iba
    <span class="emphasis">
     <em>
      modell
     </em>
    </span>
    veľkého gotického chrámu — modell z gypsu. Veľká
         opera, rozpľaštená, ako korytnačka. Kde mal jej architekt oči, kde smysel pre pomery šírky
         k výške?
   </p>
   <p>
    No starý Šteffel! Nahradí človeku všetko. Keď vstúpiš pod svody chrámu sv. Štefana,
         prvomučeníka, zabudneš na všetko haraburdie po ringoch a štrassách Vindobony. Tam je
    <span class="emphasis">
     <em>
      duša
     </em>
    </span>
    . Ona na teba dýchne božským vanom. Monumentálnosť a krása,
         veľkosť, podmienená nie massívnosťou materiálu, ale pomermi, harmoniami samých foriem. A
         keď pozreš zvonku na portále, na fiály, vežičky, pnúce sa stĺpy (Strebepfeiler), k nebu
         silou nadľudskej túžby povznášajúce sa formy samej veže, pomyslíš si: čože chcú tamtí
         chudáci u nôh tohoto boháča, čo títo trpaslíci u kolien toho obra?! Len sa zadívaj na obra!
         Odškodí ťa za všetky remísy, klietky, stolárske kasne a magazíny ringov, za všetky
         štrupirované trigy na pseudo-klassickom parlamente.
   </p>
   <p>
    Z Viedne už cele sám šiel som do Nového Mesta nad Váhom. S Markovom a Feodorou Osipovnou
         rozlúčil som sa pred bránou nášho hotela „K uhorskej korune“. Radlinskovci ostali boli
         obzreť si Postojnú.
   </p>
   <p>
    Nepozostáva mi iného, ako srdečne prosiť za odpustenie veľactených čitateľov, že som sa
         trochu rozpísal. Nemec hovorí: „Wess das Herz voll ist, dess geht der Mund über.“ A srdce
         moje bolo naozaj plné i sladkostí, ale i horkostí, smútkov a zahanbení nad potvorskými
         zjavmi v širšom svete slavianskom, i nad niektorými, sláva Bohu, sporadickými
         machliarstvami našich ohlúpených epigonov, zahanbení, unižujúcich človeka pred samým sebou.
         Ak som dal obom pocitom aký-taký výraz, vyplnil som úlohu spisovateľa. V nás musí sa ozývať
         vek náš — ináč sme mleli na prázdno. S Bohom!
   </p>
  </div>
 </body>
</html>
