<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e229">
       </a>
       Al. Jirásek: „Mária“
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e236" name="d56e236">
      1
     </a>
     ]
    </sup>
   </p>
   <p>
   </p>
   <p>
    Alois Jirásek zaumienil si napísať tri románové rapsódie, odohrávajúce sa na Slovensku.
         O prvej, „Bitka u Lučenca“, napísal nebohý Pavel Križko v „Národných novinách“ (ročník
         XXXII, 1901, čísla 4 — 8)
    <sup>
     [
     <a class="footnote" href="#ftn.d56e246" name="d56e246">
      2
     </a>
     ]
    </sup>
    obšírny referát. Kto sa naň pamätá, má pred očami celú hlavnú osnovu románu a
         ľahko mu bude čítať „Máriu“, druhú rapsódiu, lebo stretne sa so všetkými osobami prvej, čo
         je prednosťou a tiež tak slabinou každého „pokračujúceho“ románu. Druhý diel, druhá
         rapsódia, je iba veľkým oddelením jedného, ešte nedokončeného diela.
   </p>
   <p>
    Deje sa všetko na Slovensku a mnohé figúry slovenských zemanov vystupujú činne, no sám
         dej je zmelčená dohra velikého husitského pohybu, v ktorej bol hlavným činiteľom žižkovský
         epigón Jiskra, kondotiér
    <sup>
     [
     <a class="footnote" href="#ftn.d56e254" name="d56e254">
      3
     </a>
     ]
    </sup>
    kráľovnej Alžbety, dcéry cisára Žigmunda a matky Ladislava Pohrobka. Vo vernom
         vazalstve kráľovskému decku väzí jediné mravné oprávnenie jiskrovského, vojensky veľmi
         slávneho dejstvovania na Slovensku, lebo v histórii a ešte menej v Jiráskovom románe niet
         už idey, ktorá hýbala žižkovským husitizmom. Z neho zostalo veľký kus vojenského umenia a
         túžba za dobrodružstvom, zbrane, obyčaje, táborský život na vozoch, po hradoch a maršoch.
         Jirásek pilne hrabal sa vo všetkých reáliách husitského pohybu, života, deja, študoval
         nielen históriu onoho pohnutého času, ale i všetky arzenály jeho, všetky vecné pamiatky,
         nakoľko nachádzajú sa v kronikách a po múzeách. Tak vystrojený šiel do opisu Jiskrových
         epigónskych dejov a namaľoval dosiaľ dva obrazy.
   </p>
   <p>
    Prví ľudia Jiskrovi, Talafús a Aksamit, boli v skutočnosti iste veľkí junáci, pod ich
         ťažkými krokmi otriasala sa slovenská zem, nesčíselné zámky, hrady, mestá padali do ich
         mocných rúk. Jiskra ich pomocou stal sa naozaj pánom Tatier, Váhu, Hrona, Hornádu i Ipľa a
         stál horou za práva Ladislava Pohrobka proti Jánovi Hunyadiovi, paladínovi poľského
         Vladislava, vyvoleného kráľa uhorského. Hunyadi mal juh, Jiskra sever, u Lučenca bola prvá
         veľká bitka, ktorá skončila sa víťazstvom československých zbraní. Hunyadi musel sa
         utiahnuť na juh. Tým končí sa prvá rapsódia. Druhá, „Mária“, počína sa využívaním
         lučenského víťazstva, pravda, nie náležite energickým, ako bolo napr. nepodarené obliehanie
         Hodejova a zájazdy rozmanitých Jiskrových rôt. Tmolia sa nám pred očami
         zemiansko-podhradskí slovenskí zemania z prvej rapsódie, zvlášte Janko Kozic Vlk, jeho brat
         Ondrej, dlhý rytier Chujava Slimáček, potom v hromadách Detvania (hodný anachronizmus),
         Hrochoťania; akože by to nebolo sympatické slovenskému srdcu, ako nemalo uviesť
         šľachetného, mäkkého, dobrodušného
    <sup>
     [
     <a class="footnote" href="#ftn.d56e262" name="d56e262">
      4
     </a>
     ]
    </sup>
    Pavla Križku ku skvelej panegyrike?
   </p>
   <p>
    Ale toto všetko sú epizódy, epizódky, veľkou časťou znamenitými, silnými črtami pastózne
         nahádzané obrázky, živé, rozmanité, menivé, ako iste menivý a pohnutý bol
         vojensko-dobrodružný život žoldnierov, kondotiérov, koristníkov, dobrodruhov, ktorých
         typickou figúrou je Švehla. „No, Švehla,“ pýta sa ho zeman Matuka, „čo bys’ robil, keby Pán
         Boh mal vojnu s čertom, komu by si, duša kresťanská, slúžil?“ A Švehla na to: „Ja ti poviem
         rovno: Pánu Bohu bych slúžil a verne, ale keby čert dával viac, šiel by som k čertovi!“
   </p>
   <p>
    Ale čo, také boli časy. Jirásek iste verne vystihol nízku úroveň a zvrhlosť bojov
         bezidejných. Ostali zbrane, ostalo vojenské Žižkovo umenie, ostalo junáctvo, ale už nemalo
         pravého posvätenia, ktoré dáva surovej borbe morálne oprávnenie. Preto iste Jiskrovo ináč
         slávne dejstvovanie nezanechalo hlbokých, historických stôp za sebou. Žold minul sa,
         dynastické záujmy boli upevnené, kondotiéri skryli meče do pošiev.
   </p>
   <p>
    Prvá rapsódia zavŕšila sa mohutnou fanfárou, pobitím Hunyadiho u Lučenca, zajatím
         veľkého, činného straníka jeho, jágerského biskupa, a čudným zasiahnutím do románového deja
         peknej maďarskej dámy, ženy zlumpovaného zemana Bodorovského, Márie. A ona potom stane sa
         centrom celej druhej rapsódie, ktorej dala i meno. Dobrodruh a bijak Pobera z Lomu vrhol na
         ňu vilné oko, odkúpi ju za tisíc kremnických dukátov od Bodorovského (vo forme hry na
         karty) a vezie ako korisť zo Žiliny cez Turiec do Kremnice. Mária zdanlivo poddáva sa,
         horiac pritom nenávisťou a opovrhovaním Poberu a celého Jiskrovho vojska, slovenského ľudu.
         Ona je zaľúbená do akéhosi Imricha, zemka, ktorého jiskrovci alebo zabili v bitke, alebo
         držia zajatého na niektorom hrade. Imricha miluje, vydá sa za Bodorovského a dá sa rada
         kúpiť nenávidenému, ranami zošpatenému Poberovi, a potom s takými istými citmi dá sa uniesť
         Talafúsovi, krajšiemu, rytierskejšiemu „zbojníkovi“. Talafús vezie Máriu na Muráň, kde v
         bohatých teremoch, ovešaná Talafúsovým hodvábom a zlatom, stane sa jeho odkrytou metresou,
         a história tejto Talafúsovej náruživosti plní valnú časť druhej rapsódie. Talafús odváža ju
         na Rychnavu, kde si ustrojí ľúbostné hniezdo s ňou. Mária nenávidí, špionuje, má spojenie
         so zajatým na Rychnave biskupom jágerským, spojenie, kúpené za služby plytkej, koketnej
         hetéry, služby, konanej nenávidenému, opovrhovanému Čechovi. Veľmi silno prízvukovaná je
         maďarskosť zmýšľania Márie, jej národný cit, hrdosť a národná, rasová i náboženská nenávisť
         proti tým, v ktorých moci sa nachodí, ako pravý kontrast ľahostajnosti Talafúsa, Poberu a
         samého Jiskru k národnosti, pôvodu a náboženstvu.
   </p>
   <p>
    Mária na Muráni ešte oslobodzuje vlivom zaľúbeného Talafúsa niektorých maďarských
         zajatcov, z dvoch urobí si špiónov, majúcich vyzrádzať všetky vojenské a štátnické diela,
         ktoré ona svojimi adulternými
    <sup>
     [
     <a class="footnote" href="#ftn.d56e276" name="d56e276">
      5
     </a>
     ]
    </sup>
    ľúbeznosťami od Talafúsa vyláka. Pobera zúri, Pobera hrozí sa a hľadá ju i
         Talafúsa. V druhom oddiele niet už takého veľkého deja, ako bol prvom („Bitka u Lučenca“),
         všetko drobí sa na cesty, marše, pálenie kláštorov, a najvzrušnejšia, najdramatickejšia
         scéna — duel medzi Talafúsom a Poberom na košickom námestí pred očami Jiskrovými zase ide
         len o Máriu. Zakončenie rapsódie vyznie zase len Máriou, keď ide s Talafúsom do Aksamitovho
         tábora, aby ostávala bližšie pri dielach, a mohla slúžiť svojim zemkom, cirkvi a biskupovi
         jágerskému. A tak v Márii, idúcej z ruky do ruky, vilnej (ako obdivuje Talafúsovu „silu“!),
         väzí kus Judity, kus ženského wallenrodizmu, malá, nepriam krištáľová Alpuhara, ale predsa
         len niečo charakterné, rasové a, povedzme, vyššie, než javí sa v skutkoch a dobrodružstvách
         Poberu a Talafúsa.
   </p>
   <p>
    Čo sa týka epizód, i v tejto časti sú práve také svieže, živé, rozmanité a pastózne
         maľované, ako v prvom diele. Naši slovenskí zemkovia preháňajú sa medzi „bratríkmi“ a iným
         žoldnierstvom Jiskrovým, dosť strakatým. Živá a divá scéna je, keď previnivšiemu sa proti
         disciplíne Detvanovi za pokutu ide kat rezať kečky. Surová scéna, surová vzdorovitosť,
         surový bôl nad pohanením, ktoré je ťažšie pre vinníka, ako sama smrť. Aby ho radšej
         obesili, hovorí nešťastný Detvan — dobre, že ho nebolo ešte v tie časy.
   </p>
   <p>
    Idylická láska Ondreja Kozica k Zuzke v ďalekom Podhradí mierni obraz dobrodružných,
         žoldnierskych zemanov, nešťastná láska okypteného Štefana Kozica k neveste bratovej je
         dojemná a poetická. Rapsódia vyznieva mierom, ktorý Hunyadi kúpi od Jiskru za istú veľkú
         sumu zlata. Jiskra slovu dostál, krajina holduje Pohrobkovi, kondotiér v Košiciach vypláca
         žold svojim rotmajstrom a kapitánom, všetko tíchne, iba prísny Aksamit nejde sa mieriť a
         chce založiť na Slovensku tábor, na vzorku husitského tábora — k nemu pridá sa Talafús a
         nebodaj i Pobera, ktorý bez bitky žiť nemôže. Všetko tíchne. Naši zemania vrátia sa k
         svojim, Ondriško k natešenej Zuzke, Janko Kozic s plným vreckom jiskrovského zlata.
   </p>
   <p>
    Vec veľmi interesantná, mnoho umu, mnoho štúdia, ale o konečnom úsudku, o estetickom
         konečnom súde nemôže byť ešte ani reči, zakončenie a korunovanie diela treťou rapsódiou
         musí sa vyčkať. Jirásek postaví si, dľa dosavádnych dvoch veľkých zlomkov, celistvý
         pamätník, o ktorom dá-li Boh života a zdravia, prinesieme svoj skromný, ale iskrenný a
         vnútornou pravdou a otvorenosťou predchnutý rozbor.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e236" name="ftn.d56e236">
        1
       </a>
       ]
      </sup>
      „Národnie noviny“ 1907, č. 30, str. 3 — 4.
     </p>
     <p>
      Pôvodný titul: Al. Jiráska Sebrané spisy XXXII. Bratstvo. Tři rapsodie. II. Mária.
               Památce Pavla Křižka, šlechetného vlastence slovenského věnováno. Str. 475.
               Nakladateľ J. Otto. Praha, Karlovo nám., číslo 34. Cena 4 k. 40 h.
     </p>
    </div>
    <div class="footnote">
     <p>
      <sup>
       [
       <a class="para" href="#d56e246" name="ftn.d56e246">
        2
       </a>
       ]
      </sup>
      <span class="emphasis">
       <em>
        O prvej, „Bitka u Lučenca“, napísal nebohý Pavel Křižko v „Národných
                  novinách“ (XXXII. ročník, 1901, čísla 4 — 8)
       </em>
      </span>
      — ide o článok uverejnený
               pod titulom: „Bratstvo. Tři rapsodie. I. Bitva u Lučence“.
     </p>
    </div>
    <div class="footnote">
     <p>
      <sup>
       [
       <a class="para" href="#d56e254" name="ftn.d56e254">
        3
       </a>
       ]
      </sup>
      <span class="emphasis">
       <em>
        kondotiér
       </em>
      </span>
      — (z tal. condottiere) za občianskych vojen v
               Taliansku vodca žoldnierskeho vojska. V prenesenom význame človek ochotný bojovať za
               peniaze pre čokoľvek.
     </p>
    </div>
    <div class="footnote">
     <p>
      <sup>
       [
       <a class="para" href="#d56e262" name="ftn.d56e262">
        4
       </a>
       ]
      </sup>
      <span class="emphasis">
       <em>
        dobrodušie
       </em>
      </span>
      — dobráctvo, dobrodušnosť
     </p>
    </div>
    <div class="footnote">
     <p>
      <sup>
       [
       <a class="para" href="#d56e276" name="ftn.d56e276">
        5
       </a>
       ]
      </sup>
      <span class="emphasis">
       <em>
        adulterný
       </em>
      </span>
      — (z lat.) cudzoložný, falošný, neverný
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e291">
       </a>
       Jan Neruda
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e298" name="d56e298">
      6
     </a>
     ]
    </sup>
   </p>
   <p>
   </p>
   <p>
    V sobotu večer zomrel Jan Neruda
    <sup>
     [
     <a class="footnote" href="#ftn.d56e306" name="d56e306">
      7
     </a>
     ]
    </sup>
    po krátkej nemoci. Pražské listy uspeli priniesť posiaľ len krátke zprávy.
         Narodil sa 10. júla 1834
    <sup>
     [
     <a class="footnote" href="#ftn.d56e312" name="d56e312">
      8
     </a>
     ]
    </sup>
    v Prahe, maturoval na akademickom gymnáziu, za dva roky počúval jus, potom
         prešiel na filozofiu, neskôr učil český a nemecký jazyk na nemeckej vyššej reálke. Skoro
         počal pracovať literárne, prevzal redakciu časopisu „Obrazy života“,
    <sup>
     [
     <a class="footnote" href="#ftn.d56e318" name="d56e318">
      9
     </a>
     ]
    </sup>
    potom redakciu Besedníc denníkov „Času“, „Hlasu“ a konečne „Národných listov“,
         pri ktorých zotrval až do konca života, týždenne píšuc nedeľný fejtón pod známym znáčkom ?.
         Básne počal uverejňovať už roku 1854 v Mikovcovom „Lumíre“
    <sup>
     [
     <a class="footnote" href="#ftn.d56e324" name="d56e324">
      10
     </a>
     ]
    </sup>
    pod pseudonymom Janko Hovora. Roku 1858 vydal zbierku básní „Hřbitovní kvítí“.
         V tom samom roku vydal s Fričom almanach „Máj“,
    <sup>
     [
     <a class="footnote" href="#ftn.d56e330" name="d56e330">
      11
     </a>
     ]
    </sup>
    ktorý zvestoval naozaj jar v českej poézii. „Máj“ zhromaždil okolo seba mladých
         talentných ľudí a keď priniesol i mnoho nevykysnutého, vcelku znamenal veľký pokrok.
         Almanach tento je pohraničnou líniou medzi staršou a novšou dobou v literatúre českej. Roku
         1860 vydal trojaktovú tragédiu „Francesca di Rimini“. No najsilnejší bol v žánrových
         obrázkoch. Roku 1864 vydal „Arabesky“ a „Pražské obrázky“, neskôr „Různí lidé“ a
         „Malostranské povídky“, ešte neskôr „Kosmické písně“. Týmito prácami stal si medzi
         najlepších spisovateľov a básnikov českých. Pred desiatimi rokmi počal redigovať „Poetické
         besedy“, zbierku pôvodných diel poetických, ku ktorej prispel básňami „Prosté motívy“
         nazvanými. Jeho fejtóny vyšli v piatich zväzkoch. Jan Neruda pochorieval od desiatich
         rokov, viedol uprostred hlučného mesta život temer pustovnícky, vychádzal iba na prechádzku
         a to v posledných časoch vždy s verejným posluhom, bojac sa, aby nepadol. Neruda bol vrelý
         vlastenec, majster českej prózy i českého verša, duchaplný žánrista, satirik, najlepší
         fejtonista český. V jeho básňach sú niektoré perly prvej veľkosti a ceny — v jeho malých
         obrázkoch zrkadlí sa verne český život, menovite pražský. „Malostranské povídky“, „Kosmické
         písně“ a „Prosté motívy“ zabezpečili Nerudovi nesmrteľné meno nielen v českom národe, ale i
         v celom Slavianstve. Večná pamäť mužovi duchaplnému, vernému a duševne dobrému!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e298" name="ftn.d56e298">
        6
       </a>
       ]
      </sup>
      „Národnie noviny“ 1891, č. 99.
     </p>
    </div>
    <div class="footnote">
     <p>
      <sup>
       [
       <a class="para" href="#d56e306" name="ftn.d56e306">
        7
       </a>
       ]
      </sup>
      <span class="emphasis">
       <em>
        V sobotu večer zomrel Jan Neruda
       </em>
      </span>
      — zomrel dňa 22. augusta
               1891
     </p>
    </div>
    <div class="footnote">
     <p>
      <sup>
       [
       <a class="para" href="#d56e312" name="ftn.d56e312">
        8
       </a>
       ]
      </sup>
      <span class="emphasis">
       <em>
        Narodil sa 10. júla 1834
       </em>
      </span>
      — chybný údaj. Narodil sa 9. júla
               1834.
     </p>
    </div>
    <div class="footnote">
     <p>
      <sup>
       [
       <a class="para" href="#d56e318" name="ftn.d56e318">
        9
       </a>
       ]
      </sup>
      <span class="emphasis">
       <em>
        prevzal redakciu časopisu „Obrazy života“
       </em>
      </span>
      — „Obrazy života,
               domácí ilustrovaná biblioteka zábavního i poučného čtění“, začal vychádzať začiatkom
               januára 1859 nákladom Josefa Vilímka. Prispievali do neho Neruda, Hálek, Heyduk a
               iní. Od roku 1860 stal sa jeho redaktorom Jan Neruda.
     </p>
    </div>
    <div class="footnote">
     <p>
      <sup>
       [
       <a class="para" href="#d56e324" name="ftn.d56e324">
        10
       </a>
       ]
      </sup>
      <span class="emphasis">
       <em>
        v Mikovcovom „Lumíre“
       </em>
      </span>
      — Mikovec, F. (1826 — 1862), český
               dramatik, literárny a divadelný kritik. Roku 1851 založil literárny časopis „Lumír“,
               v ktorom Neruda uverejňoval svoje prvé básne.
     </p>
    </div>
    <div class="footnote">
     <p>
      <sup>
       [
       <a class="para" href="#d56e330" name="ftn.d56e330">
        11
       </a>
       ]
      </sup>
      <span class="emphasis">
       <em>
        V tom samom roku vydal s Fričom almanach „Máj“
       </em>
      </span>
      — Frič, J. V.
               (1829 — 1891), český politik a spisovateľ. Bol jedným zo zakladateľov almanachu
               „Máj“.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e338">
       </a>
       Svatopluk Čech
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e345" name="d56e345">
      12
     </a>
     ]
    </sup>
   </p>
   <p>
   </p>
   <p>
    Obzvlášte vrelým citom obracia sa srdce naše k slávnej krajine českej, k bratskému
         národu českému, rado, že nemusí smútiť nad duchovným zmätkom, nad zatemneným zmyslom pre
         pravdu a česť národnú, ale plesať v ústrety
    <span class="emphasis">
     <em>
      jasnému, veľkému svetlu
     </em>
    </span>
    , v
         ústrety
    <span class="emphasis">
     <em>
      pravdivo slavianskej dobrote a hlbokému, súčasne i umeleckému
     </em>
    </span>
    ponímaniu nášho života.
   </p>
   <p>
    Svatopluk Čech svätí šesťdesiatu ročnicu svojho požehnaného života. Narodil sa 21.
         februára 1846 v Ostriedku neďaleko Benešova, odbavil juridické štúdiá v Prahe, zakončiac
         ich štátnymi skúškami i rigorózom. Roku 1869 bol fejtonistom „Pokroku“, roku 1871
         redaktorom „Světozora“. Ako advokátsky koncipient v Slanom počal pilno pracovať literárne.
         Pozornosť obrátil na seba epickou básňou „Adamité“ (1873). Múza odtrhla ho na čas od
         právnickej praxe, koncom roku 1873 stal sa spoluredaktorom „Lumíra“. Roku 1876 zase vstúpil
         do advokátskej kancelárie až do roku 1879, v ktorom s bratom Vladimírom a dr. Servácom Hellerom
    <sup>
     [
     <a class="footnote" href="#ftn.d56e363" name="d56e363">
      13
     </a>
     ]
    </sup>
    založil mesačník „Květy“, ktoré priniesli mnoho jeho prozaických i veršovaných
         prác. Od tejto doby Svatopluk Čech oddal sa celkom literatúre — a s tým končí sa celý
         zovnútorný priebeh jeho života, života tichého, utiahnutého, ale počína sa bohatstvo života
         vnútorného, tvorivého, celý národ blažiaceho a pozdvihujúceho. Ako Svatopluka Čecha osobne
         zná iba veľmi obmedzený krúžok najbližších priateľov, práve tak po dielach a duchu pozná ho
         celý jeho národ, pozná i široký slaviansky svet. Len silou a váhou prenikol z kabinetu do
         sveta: jemu nepomáhala reklama a kritika reklamná. Osobne temer neuloviteľný, dával sa
         vídať iba
    <span class="emphasis">
     <em>
      „v tichom háji múz“
     </em>
    </span>
    , ako hovorí veliký nemecký poeta.
   </p>
   <p>
    Jeho prvé básne (vydané v zväzku 1874), „Bouře“, „Adamité“, „Snové“ a „Anděl“, pozdvihli
         ho do radu najlepších, zbierkou druhou roku 1882 s básňami „Evropa“, „Čerkes“, „Jan Žižka“,
         „Ve stínu lípy“, „Handžár“ atď. stal si bezsporne na prvé miesto českého Parnasu.
   </p>
   <p>
    Nasledovali skoro veľké básnické tvorby: „Petrklíče“, „Hanuman“ (satirická báseň o
         civilizovanom opičiakovi, trochu-trochu upomínajúca na Atta Trolla),
    <sup>
     [
     <a class="footnote" href="#ftn.d56e376" name="d56e376">
      14
     </a>
     ]
    </sup>
    „Lešetinský kovář“ (skvostná, v duchu národnom spievaná báseň, ktorá bola
         konfiškovaná; sto exemplárov dostalo sa k nám, a my sme ich potom nazad predávali do
         Čiech). Zvlášte lyrické vložky sú v nej nesmrteľné a samé by poistili Čechovi veľké meno v
         národe. „Slavia“, veľký všeslovanský epos (alegorický), v ktorom vyrastá Svatopluk Čech
         pred nami ako Slavian a duchovne preniká užšiu hranicu kmeňa svojho; „Dagmar“, epos z
         českej histórie, „Václav z Michalovic“, epos z časov náboženských smút v Čechách, dielo
         veľkej koncepcie.
   </p>
   <p>
    Potom vyšli satirické básne „Pravda“ a „Šotek“, zbierky „Jitřní písně“ a „Nové písně“.
         Za báseň (konkurzuálnu) na Calderona, príležitosťou dvestoročnej pamiatky španielskeho
         veľducha, Čech dostal zlatú medailu od madridskej akadémie… jedna z nemnohých verejných
         osláv básnika, ktorým sa vyhne, kde len môže. Veľkého šumu narobili jeho „Písně otroka“,
         pravda, viac šumu politického než umeleckého. Umelecký vehlas ani v Čechách nekvituje sa
         tridsiatimi vydaniami a státisícami exemplárov. „Písně otroka“ pri mnohých perlách poézie
         tým nás mýlia, že stoja na akomsi rozhraní medzi reálnou skutočnosťou a alegóriou — jedno
         druhému mieša. Pravda, sú tam miesta, ktorými autor sám seba prevyšuje.
   </p>
   <p>
    Avšak Čech je nielen veršom majster českej literatúry, ale i prózou. Jeho drobné
         povesti, noveletky atď., skrýval pod rozmanitými pseudonymami (Fr. Bažant, Otakar Čerych,
         Jan Kazda, Václav Malina, Palát, A. Rousek, J. Stára, Volavec, Giovani Vranini, Viola
         Tešínska atď.), ale sa sotva ukryl pred skúsenejším literátom: takej prózy sotva bolo
         vtedy, ktorú by bolo možno zameniť s Čechovým dielom. Konečne vyšli tieto drobné prózy v
         štyroch sborníkoch: „Povídky, arabesky a humoresky“ (1878 — 1883). Román „Kandidát
         nesmrtelnosti“ vyšiel r. 1884.
   </p>
   <p>
    Roku 1887 vydal dva zväzky pod názvom „Humoresky, satiry a drobné črty“ a hneď nato
         „Různé črty žertovné i vážné“.
   </p>
   <p>
    Nasledovali jeho prozaicko-poetické, fantastické, ale vždy duchaplné knihy „Pravý výlet
         pana Broučka na Měsíc“
    <sup>
     [
     <a class="footnote" href="#ftn.d56e391" name="d56e391">
      15
     </a>
     ]
    </sup>
    a „Nový epochální výlet pana Broučka do patnáctého století“
    <sup>
     [
     <a class="footnote" href="#ftn.d56e397" name="d56e397">
      16
     </a>
     ]
    </sup>
    (1888). Roku 1890 vyšli „Pestré cesty po Čechách“.
   </p>
   <p>
    Niektorí kritici chceli by obecenstvu nahovoriť, že čo umelec je Čech najvyšší v svojich
         kozmopolitických partiách, a to je klam a mam. V tom ohľade by nemohol rovnať sa prvým
         veľduchom Anglie a Francie. On je veľký čo syn svojho národa a Slavianstva, a tam, kde
         chytá
    <span class="emphasis">
     <em>
      svoj ľud za srdce
     </em>
    </span>
    , je jeho prorokom a paladínom. Realistická,
         bezduchá kritika necháva po sebe pustý prach, dym a smrad, pravdy nehovorí. Najlepší kritik
         je národ sám a tá potešiteľná vec, že Čech je v ústach a srdciach ľudu, keď si i nevydobyl
         valnej ozveny u supermudrlantských realistov. Ostatne, poriadny muž ani tej dôvery
         nepotrebuje.
   </p>
   <p>
    Ako čistý Čech a Slavian Svatopluk Čech od vzniku sympatizoval s naším národom
         slovenským a s ťažkou borbou našou za jazyk a čistotu slovenskej národnosti! Ako by duchu
         takému vznešenému, prenikavému, zošľachtenému vysokými pomyslami, nebol blízky náš pôvodný,
         o skyvu duchovného chleba poslednými silami boriaci sa kmeň podtatranský! Jeho nemohli
         zmýliť oplanské hlasy nadutých prázdnych kritikasterov a pľuhavých haniteľov národa,
         prežívajúceho, možno, priamo katastrofálne okamihy svojho politického, vzdelanostného i
         religiózneho, mravného života. V tomto ohľade Svatopluk Čech má iba jedného, kongeniálneho
         šľachetína u boku svojho,
    <span class="emphasis">
     <em>
      Juliusa Zeyera
     </em>
    </span>
    , svojho priateľa a súdelníka
         na ideálnej roli národa českého, Juliusa Zeyera, ktorý šiel ešte ďalej a napísal v
         predmluve k „Radúzovi a Mahuliene“ pravý ľúbostný list na slovenský národ, plný ohnivého
         posmeľovania a silnej viery.
   </p>
   <p>
    Myslíme, že konáme milú, ale prísnu povinnosť v zmysle a s odobrením celého nášho národa
         slovenského, všetkých čestných, osvietených, umom a srdcom zdravých synov jeho, keď splna
         srdca blahoželáme drahému Svatoplukovi Čechovi mnohé a blahé letá, v ktorých by dožil
         spasného okamihu, v ňomž vyplnili by sa zbožné jeho želania národu nášmu.
   </p>
   <p>
    Čech má za sebou veľké, už-už krásnym, smelým akrotériom
    <sup>
     [
     <a class="footnote" href="#ftn.d56e417" name="d56e417">
      17
     </a>
     ]
    </sup>
    korunované dielo krásneho, pilného, geniálneho života. My mu želáme, aby sa
         ešte dlho tešil s jeho klasickými formami a okrasami polychromickými
    <sup>
     [
     <a class="footnote" href="#ftn.d56e423" name="d56e423">
      18
     </a>
     ]
    </sup>
    ako s nejakým dórickým chrámom! Nad akrotériom jeho stavby vznáša sa kresťanský
         kríž, keď i nie okázalými črtami, teda iste v duchu a pravde. On je náš celý a my ľneme k
         nemu s celou hĺbkou a iskrennosťou lásky a oddanosti! Nehynúca sláva veľkému poetovi a
         prorokovi!!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e345" name="ftn.d56e345">
        12
       </a>
       ]
      </sup>
      „Národnie noviny“ 1906, č. 21.
     </p>
     <p>
      Pôvodne v podtitule: * 21. februára 1846.
     </p>
    </div>
    <div class="footnote">
     <p>
      <sup>
       [
       <a class="para" href="#d56e363" name="ftn.d56e363">
        13
       </a>
       ]
      </sup>
      <span class="emphasis">
       <em>
        dr. Servácom Hellerom
       </em>
      </span>
      — Heller, S. (narodil sa roku 1845 vo
               Vlašimi), český spisovateľ-románopisec
     </p>
    </div>
    <div class="footnote">
     <p>
      <sup>
       [
       <a class="para" href="#d56e376" name="ftn.d56e376">
        14
       </a>
       ]
      </sup>
      <span class="emphasis">
       <em>
        upomínajúca na Atta Trolla
       </em>
      </span>
      — ide o meno z rovnomennej básne
               nemeckého spisovateľa Heinricha Heineho (1799 — 1856), ktorá vyšla roku 1847
     </p>
    </div>
    <div class="footnote">
     <p>
      <sup>
       [
       <a class="para" href="#d56e391" name="ftn.d56e391">
        15
       </a>
       ]
      </sup>
      <span class="emphasis">
       <em>
        „Pravý výlet pána Broučka na Měsíc“
       </em>
      </span>
      — presný názov: „Pravý
               výlet pana Broučka do Měsíce“
     </p>
    </div>
    <div class="footnote">
     <p>
      <sup>
       [
       <a class="para" href="#d56e397" name="ftn.d56e397">
        16
       </a>
       ]
      </sup>
      <span class="emphasis">
       <em>
        „Nový epochální výlet pána Broučka do patnáctého století“
       </em>
      </span>
      —
               presný názov: „Nový epochální výlet pana Broučka tentokráte do patnáctého
               století“
     </p>
    </div>
    <div class="footnote">
     <p>
      <sup>
       [
       <a class="para" href="#d56e417" name="ftn.d56e417">
        17
       </a>
       ]
      </sup>
      <span class="emphasis">
       <em>
        akrotérium
       </em>
      </span>
      — (gr.) v staviteľstve okrasa, ktorá zdobí
               vrcholky stavieb
     </p>
    </div>
    <div class="footnote">
     <p>
      <sup>
       [
       <a class="para" href="#d56e423" name="ftn.d56e423">
        18
       </a>
       ]
      </sup>
      <span class="emphasis">
       <em>
        polychromický
       </em>
      </span>
      — (gr.) mnohofarebný
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e431">
       </a>
       Sv. Čech: „Slavie“
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e438" name="d56e438">
      19
     </a>
     ]
    </sup>
   </p>
   <p>
   </p>
   <p>
    Ťažko zaváži publikácia českého básnika na vážkach udávajúcich hodnotu novej českej
         literatúry. Znali sme ju z „Květov“, v ktorých vychádzala po kuse — úprimne rieknuc, zlý to
         spôsob publikovania veľkej básne. Jestli nemožno uverejniť veľkú poetickú prácu v dvoch,
         troch zošitoch — lepšie by bolo hneď spočiatku uverejniť ju v zväzku osobitne. Čech
         nepotrebuje starať sa o jej odbyt.
   </p>
   <p>
    Dnes stojí pred nami celá báseň, čo prvý zväzok Fr. Šimáčkom založenej Kabinetnej knihovny.
    <sup>
     [
     <a class="footnote" href="#ftn.d56e450" name="d56e450">
      20
     </a>
     ]
    </sup>
    Prečítali sme ju dychtivo, bez pretrhnutia.
   </p>
   <p>
    Je to celkom zvláštny spôsob básnenia; nie celkom epika, nie celkom alegória. Skutočná,
         živá epika, postavy, charaktery i deje nesené sú na perutiach nie celkom jasnej alegórie, a
         táto pravda, táto obrazovitosť miešajú sa podivne jedna s druhou, pretekajú sa, šumia
         opojným šumom, dvíhajú sa do výše myšlienkovej, šíria sa ku všeobecnosti, a zase zužujú na
         históriu dvoch zaľúbencov, ktorých rozdvojuje národná zášť. Veru len istá, pevná ruka mohla
         sa pokúsiť o rozlúštenie podobného problému bez veľkých zablúdení.
   </p>
   <p>
    „Slavia“ je loď, plovúca Čiernym morom. Sama loď je alegóriou, lebo na skutočnej lodi
         pozbierať predstaviteľov všetkých slavianskych národov a opísať ich v sváre o latinku a
         cyriliku, o cop a tonzúru
    <sup>
     [
     <a class="footnote" href="#ftn.d56e460" name="d56e460">
      21
     </a>
     ]
    </sup>
    bolo by nemožné. Alegóriou je loď, keď na nej opisuje tlupu Slavianov:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Syn statný Černé Hory, v lepém kroji
tu vypráví o mnohém zápolu,
jímž hájil strmou domovinu svoji,
kamenné hnízdo jasných sokolů…
      </span>
     </p>
    </div>
   </p>
   <p>
   </p>
   <p>
    Ďalej:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Tu Malorus vypráví zasmušile
o zašlých dobách, kdy po moři siném
létaly čajky Záporožcův čilé
      </span>
     </p>
    </div>
   </p>
   <p>
   </p>
   <p>
    Zase:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Proč vedle noří čelo do dlaní
hoch dobré líce? — Bloudí duchem asi
po Tatrách dálných, rodném Kriváni,
nad horských jezer krystalnými jasy,
po krásné Slovači, jíž pramen písní
tak jasně prýští z tiché útroby
po chudé Slovači, jíž mrzce tísní
šij uhnětenou jařmo poroby.
      </span>
     </p>
    </div>
   </p>
   <p>
   </p>
   <p>
    Ďalej:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Zde Bulhar zalétá v čas nedaleký
vzpomínkou tesklivou, kdy Balkán úpěl
pod Bisurmanů šílenými vzteky
a turský nůž tam věčnou vraždou ztupěl,
až na balkánských ledech slavnou dráhou
v oblacích svitly zbraně ruských šiků
a srdce ruská purpurovou vlahou
zrosila pyšné růže Kazanliku.
      </span>
     </p>
    </div>
   </p>
   <p>
   </p>
   <p>
    Potom nechybí ani Slovinec, ani Lužičan, ani Srb a Chorvát. Nik nezaprie, že potiaľ loď
         je alegóriou.
   </p>
   <p>
    No ona je i skutočnou loďou so skutočným cieľom lode, keď povážime hlavné osoby epiky.
         Dvaja Rusi, Ivan a Vladimír, poľský gróf s dcérou Jadvigou vystupujú už nie alegoricky, ale
         v plnej krvi, s telom a dušou. Ivan rozpovedá v prvej čiastke Čechovi (nomen omen — teda
         samému básnikovi) svoju smutnú históriu. V Poľsku stalo sa mu nešťastie (hnaný smečkou
         vlkov, spadol s koňom a zlomil nohu), ku pomoci šiel mu poľský gróf, jehož dcéra Jadviga
         vzbudila v ranenom lásku. No starý gróf planie nenávisťou proti Rusom; jeho vlasť upí v
         porobe, jeho syn padol pri povstaní, žena mu zomrela žiaľom nad smrťou jedináčika! On
         prisahá, že žiaden Rus nedostane jeho dcéry, ktorá, ačpráve tiež vzplála láskou k Ivanovi,
         fanatickou láskou k otčizni udusila lásku k junákovi. Poľská nenávisť proti Rusom našla tu
         silný výraz. Náhodou dostal sa gróf na tú istú loď, on ide i s dcérou vyhľadať hrob synov;
         oba nevedia, s kým sa plavia.
   </p>
   <p>
    Medzi Čechom a Ivanom rozpradie sa rozhovor o Slavianstve a jeho budúcnosti — no
         pretrhne ho Vladimír — a hanobiac ich oduševnené rojčenie, vylúpi sa čo nihilista, chcejúci
         všetko zničiť, aby sa mohlo znovu stavať. Krásna Poľka mu padla do oka, no ich púť považuje
         za romantiku. On spieva desný spev:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Mé heslo: Nic!
Z ničeho tento svět s clonou hvězdnou
kolkolem pozírá k nám hloubkou bezdnou
  nic, prázdné nic.

Jen zdobte si svůj prapor ošumělý
lacinou třásní hluchých blýskavic, —
v mé rudé korouhvi blesk pravdy celý:
  Nic, pouhé nic.
      </span>
     </p>
    </div>
   </p>
   <p>
   </p>
   <p>
    Darmo sporí s ním brat. „Ni jazyk andělský mne nepřesvědčí,“ to jeho urputné slovo.
         „Jsem bez zásad,“ pýši sa, „jen ničit, bušit hromu ranou!“
   </p>
   <p>
    Slovanskí predstavitelia na lodi počnú svár, na ktorý smutne hľadí Ivan i Čech. Tu zase
         oveje nás závan alegorický. Srb a Chorvát boria sa — sotva ich vedia ukrotiť. Čech
         rozžialený nad tým, teskno hovorí. Ivanovi kladie básnik do úst verš:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Jen vzpomeň si, jak od vlastního kmene
ti tatranská odpadla ratolest —
      </span>
     </p>
    </div>
   </p>
   <p>
   </p>
   <p>
    čo, myslíme, nenie po rusky. Ivan vidí správne budúcnosť Slavianstva iba v „mohutnej
         ruke“, Čech pochybuje.
   </p>
   <p>
    Strhne sa búra na mori — ona preruší svár rozvadených bratov — v tom hlboká pravda. V
         tom zrkadle zhliadnuť sa môžu všetci Slovania; veď ich len veľké nebezpečie horko-ťažko
         dovedna núti. Pri dobrom počasí svárom krátia si chvíľu. Vladimír plesá nad búrou, stojac
         na nose lodnom. Prichádza k nemu námorník so zlým duchom, závisťou a vzdorom, čo
         Vladimírovi lahodí. Veď i on zášťou planie proti pomerom. Kapitán lode chce vydať rozkazy
         námorníkom — lež nájde ich vzdorovitých. Námorník Petr sprotiví sa jeho rozkazu —
         potrestaný kapitánom schytí sekeru a zabije svojho veliteľa. Vzbúrené mužstvo zabije i
         kormidelníka; po ňom povraždia buriči všetkých predstavených a pohádžu do mora. Vladimír to
         vidí a hotový je spojiť sa s luzou. No stretne sa ihneď s ich nedôverou. Jak to prípadne a
         charakteristicky pre teoretickú demagógiu. Chcú ho do mora hodiť — Petr ho bráni. Ivan tiež
         pozoroval, čo sa deje, a ide do kajuty grófovej, aby ich a loď zachránil. Gróf opáše svoju
         šabľu. Jedni chcú jeho za vodcu proti odbojníkom, no väčšina zvolí Rusa. V tiesni i Poliak
         poddá sa pod Rusovo velenie. Medzitým čo sa ohrozené vetvy slovanské dole zbroja a radia,
         vzbúrení námorníci tešia sa na palube hojnou korisťou, ktorá ich očakáva. Vladimír radí,
         aby nevraždili — no to je podozrivé, „já žádnému z vás pánů nevěřím“, odvetí mu námorník
         Pavel. Petr radí, aby tajne na člne zanechali loď. Už chcú zatarasiť podlubie, aby tí dole
         nemohli na palubu — no stretnú už vystupujúceho Ivana s Poliakom a inými Slavianmi.
         Povstane boj. Ivan i Lech statne bojujú, no handžár
    <sup>
     [
     <a class="footnote" href="#ftn.d56e543" name="d56e543">
      22
     </a>
     ]
    </sup>
    Černohorcov najstrašnejšie zúri medzi vrahmi. Palubový boj opísaný je
         nádhernými, sýtymi barvami. Vtom povstane na lodi požiar. Buriči spustili čln, chcejúc sa
         zachrániť, len Slovania upustia od boja a hasia požiar svorne. Lotri miznú z lode —
         Vladimír vidí, ako Petr unáša Jadvigu, aby ju zachránil pre svoje vilné chtíče. Tu zobudí
         sa v nihilistovi slavianska príroda, on vrhá sa na vraha, ale ranený klesá na palubu.
         Predsa uvoľnil Jadvigu, ktorá uteká pred šialeným násilníkom. Ten však nepúšťa lacno svoju
         korisť a ženie sa za ňou. Jadvige zostáva dvoje: lebo ramená vilníka, lebo more. Čistá
         devuška volí smrť a vrhá sa cez bord do mora. Ivan a gróf bežia ku pomoci od hasenia; no
         neskoro skolí gróf Petra — Jadviga už topí sa v mori. Ivan skočí za tonúcou a mohutným
         ramenom pláva s ňou k lodi. Po spustenom lane vynesie polomŕtvu na palubu.
   </p>
   <p>
    Požiar je udusený, vrahovia zutekali. Jadviga mŕtva leží na vetrilách. Ivan kľačí nad
         raneným bratom. Pristúpi ku kmeťovi, plačúcemu nad dcérou:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Smí aspoň mrtvá na srdci a retu
mně prodlíti ta ručka liliová? —
      </span>
     </p>
    </div>
   </p>
   <p>
   </p>
   <p>
    pýta sa starca. Deva sa prebudí, keď jej Ivan celuje ruky. No ešte tvrdým ostáva vzdor
         Poliakov. Na srdečnú prímluvu Čechovu obmäkčí sa hruď grófova:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Led srdce hrdého, žár záští v něm
i přísahu mou — vše jsi překonal…
      </span>
     </p>
    </div>
   </p>
   <p>
   </p>
   <p>
    a kmeť dáva požehnanie novému zväzku. „Hle, chtěl jsem na hrob synův pokleknouti, a
         jiného jsem syna našel poutí.“ Tak končí sa romantika a fantázia Poliakovej cesty v zdravú
         skutočnosť. Bôľ a blúznivý smútok za nenavrátiteľným bledne pred nutnosťou skutočného
         života, prísaha, pošlá z fanatizmu a zášti, odpadá pred jasnou vatrou zdravého citu, pred
         svetlom rozumu, neobostreného rúškou zášti. Zmierenie toto zase upomína nás na alegóriu.
         Vladimírovi umierajúcemu zablýska sa pred očami slovanská pravda; hovorí:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       A věř mi, bratře,
že úkol velkolepý Slávu čeká.
      </span>
     </p>
    </div>
   </p>
   <p>
   </p>
   <p>
    Loď dobrou pohodou blíži sa k prístavu.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       I plá též divně velký orel bílý
u nohou jejich; zdá se v tuto chvíli,
že zdvíhá zrak, že již již rozvije
ke slunci bleskem křídel bílou tříseň
jak naděj v jasnou hvězdu Slavie
ve snivé duši, z níž ta tryskla píseň!
      </span>
     </p>
    </div>
   </p>
   <p>
   </p>
   <p>
    Tak končí sa veľkolepá báseň. Ona kolísa nás raz v alegórii, hlbokej zmyslom, a predsa
         neďalekej a jasnej pre mysliaceho čitateľa, ona okúzľuje nás barvistým líčením scén
         skutočných; raz plynie morom veľkých a širokých perspektív, raz vedie nás pred hrobku a
         predvádza pred oči spanilý zjav devy romantickej, predsa ženskej a pravdivej. Tu hovorí k
         nám jazykom mysliteľa, politika, tam rozplýva sa v nežných lyrických tónoch, sladších než
         med hymétsky.
    <sup>
     [
     <a class="footnote" href="#ftn.d56e596" name="d56e596">
      23
     </a>
     ]
    </sup>
    Ako vylíčiť brilianty lyrických miest? Podám úryvok z modlitby Jadviginej u
         hrobky matkinej:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Proč uhasl mi, drahá máti,
tvých dobrých očí slunný svit,
proč nemohu si na tvém srdci
zpovědí tichou ulevit?
Ty slíbala bys’ čela vrásky,
sušila slzy sluncem lásky —
Ach, darmo! Mlčí hrobu skrýš —
  ty tvrdě spíš!

O, trpká strast, že sudby ranou
skláceno v hoře duší dvé,
že jinou hlavu milovanou
má oběť trnů věncem rve!
O, vlaj též nad ním, duchu jasný,
mír do srdce mu vlévaj spasný
a blahou zapomnění číš —
  žal jeho stíš!

A dceři tvé, což tady zbývá?
Šíp smrtný vězí v útrobě,
kol vane mráz a svět se stmívá —
mně teskno, teskno po tobě.
Vše sejmi rázem, co mně mučí,
své dítě přitul do náručí
a nes je v nadehvězdnou říš,
  kde jasná dlíš —
  slyš, matko, slyš!
      </span>
     </p>
    </div>
   </p>
   <p>
   </p>
   <p>
    Tak zvíťazila v Jadviginom srdci láska k národu svojmu nad láskou k mužovi Rusovi. Kde
         potecha? U matkinho hrobu posiela deva k nebu modlitbu zriekania. Opravdivá láska, oná,
         ktorá do krypty viedla dcéru, hlási sa k Bohu a prosí o vyprostenie duše z telesnej
         schránky. Nežné, hlboké, opravdivé to zvuky, ony doznievajú v duši čitateľovej miernou
         disharmóniou. Fanatizmus v tejto forme je hoden poetického znázornenia.
   </p>
   <p>
    No fanatizmus nevíťazí. To nie wallenrodiáda, kúpajúca sa v krvi a otrave. Rozum a
         príroda víťazí pred mohutnosťou zdravých pomerov, pred hlasným povelom krvi súrodnej bledne
         fanatizmus, syn starých hriechov a starých štvaníc, v záujme tretieho sprevádzaných. Báseň
         končí sa zmierením rozvadených bratov. Veliké srdce mocného premôže blkoty historických
         zmätkov. Načo bezčinne plakať nad padnutým v hroznom rodinnom sváre, neponiatnom a cudzom
         pre vyschlé západnícke mozgy. Hľa, noví synovia kynú zmierenou rukou! Dobre počína básnik:
         „Buď s Bohem, Západe!“, a uberá sa nesmelo, no iste do nových régií síl slavianskych.
   </p>
   <p>
    Po Kollárovej „Slávy dcere“, ktorá nenie vlastne celkom a večným dokladaním zneliek
         valne utrpela, je toto prvá báseň, ba vôbec prvý umelecký spisovný plod, zapodievajúci sa
         celým Slavianstvom. Ako Slavianstvo netvorí celok, a jednota miesta a času je ťažkou,
         jestli nemožnou požiadavkou umeleckého spracovania, tak i báseň len pomocou alegórie mohla
         čiastočne dosiahnuť celistvennosť a organický útvar. Básnik tu urobil to samé, čo maliar Grottger,
    <sup>
     [
     <a class="footnote" href="#ftn.d56e618" name="d56e618">
      24
     </a>
     ]
    </sup>
    ktorý predstavil celé Slavianstvo tak, že dal vetvám pracovať na kolosálnej
         soche Slavie. Sochu zastupuje u Svatopluka Čecha ideálna loď, osudy slavianskej myšlienky
         búrka na mori a krvavý svár na palube. Jak radi predstavili by sme si pod surovými
         námorníkmi nepovolaných správcov a vladárov, panujúcich nad slavianskymi národmi! Kto zná,
         či by sme to smeli, jestli nechceme, aby porovnanie pokuľhávalo.
   </p>
   <p>
    Pravda, umeleckú kompozíciu básne nedvíha alegorizovanie, a neistota, neurčitosť, čo si
         máme pod loďou myslieť, neraz ponúkne nás viac
    <span class="emphasis">
     <em>
      myslieť
     </em>
    </span>
    než
    <span class="emphasis">
     <em>
      požívať
     </em>
    </span>
    . Avšak mocný je
    <span class="emphasis">
     <em>
      základný tón poézie v tejto
            básni
     </em>
    </span>
    , on ďaleko prehluší reflexiu, a búšenie srdca prekonáva rozumovanie.
         Čoby nespojila tak istá, mocná ruka oboje? My cítime s rozvlneným citom epika a lyrika a
         radi vhĺbime sa do tajín alegórie. „Wer den Dichter will verstehen, muss in Dichters Lande gehen.“
    <sup>
     [
     <a class="footnote" href="#ftn.d56e635" name="d56e635">
      25
     </a>
     ]
    </sup>
    Poslušní tomuto pokynu, radi púšťame sa s básnikom na jeho more, stúpame do
         kajút jeho lode. Čo nás konečne do toho, keď raz vidíme pred sebou morskú penu, iskriacu sa
         v bleskoch opravdivej búre, raz zablysnú sa pred okom duševným strašné búre, ktoré zmietajú
         velikým plemenom slavianskym. Svatopluk Čech je veľkým umelcom, vzletným, hlbokým básnikom.
         Ako mu zaďakovať za drahocennú perlu slavianskej poézie, za mohutnú báseň „Slaviu“?
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e438" name="ftn.d56e438">
        19
       </a>
       ]
      </sup>
      „Slovenské pohľady“ 1884, str. 455 — 460.
     </p>
     <p>
      Pôvodný titul článku: Slavie. Báseň Svatopluka Čecha.
     </p>
    </div>
    <div class="footnote">
     <p>
      <sup>
       [
       <a class="para" href="#d56e450" name="ftn.d56e450">
        20
       </a>
       ]
      </sup>
      <span class="emphasis">
       <em>
        Fr. Šimáčkom založenej Kabinetnej knihovny
       </em>
      </span>
      — Šimáček Fr.
               (1834 — 1885), český žurnalista a nakladateľ. V Kabinetnej knihovni vychádzali diela
               J. Vrchlického, J. J. Kollára, J. S. Machara, K. V. Raisa a iných.
     </p>
    </div>
    <div class="footnote">
     <p>
      <sup>
       [
       <a class="para" href="#d56e460" name="ftn.d56e460">
        21
       </a>
       ]
      </sup>
      <span class="emphasis">
       <em>
        tonzúra
       </em>
      </span>
      — (lat.) vyholené koliesko vlasov na temene hlavy u
               katolíckych kňazov
     </p>
    </div>
    <div class="footnote">
     <p>
      <sup>
       [
       <a class="para" href="#d56e543" name="ftn.d56e543">
        22
       </a>
       ]
      </sup>
      <span class="emphasis">
       <em>
        handžár
       </em>
      </span>
      — (tur.) krátka zahnutá šabľa, turecký nôž,
               dýka
     </p>
    </div>
    <div class="footnote">
     <p>
      <sup>
       [
       <a class="para" href="#d56e596" name="ftn.d56e596">
        23
       </a>
       ]
      </sup>
      <span class="emphasis">
       <em>
        med hymétsky
       </em>
      </span>
      — Hymettus, pohorie juhovýchodne od Atén, bohaté
               na mimoriadne kvalitný včelí med
     </p>
    </div>
    <div class="footnote">
     <p>
      <sup>
       [
       <a class="para" href="#d56e618" name="ftn.d56e618">
        24
       </a>
       ]
      </sup>
      <span class="emphasis">
       <em>
        maliar Grottger
       </em>
      </span>
      — Grottger, A. (1837 — 1867), poľský maliar,
               známy najmä vlasteneckými námetmi svojich obrazov
     </p>
    </div>
    <div class="footnote">
     <p>
      <sup>
       [
       <a class="para" href="#d56e635" name="ftn.d56e635">
        25
       </a>
       ]
      </sup>
      <span class="emphasis">
       <em>
        „Wer den Dichter will verstehen, muss in Dichters Lande
                  gehen“
       </em>
      </span>
      — doslovný preklad: „Kto chce porozumieť básnika, musí ísť do
               básnikovej krajiny.“ (J. W. Goethe: „Západovýchodný diván“.)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e643">
       </a>
       Všenárodná mohyla
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e650" name="d56e650">
      26
     </a>
     ]
    </sup>
   </p>
   <p>
   </p>
   <p>
    Dobrí ľudia, verní, čestne trudiaci sa za svoj národ, ešte i bolestnými ranami a horkou
         smrťou prospejú svojmu národu a umierajúc telesne, pohnú národ bližšie k méte dôstojného,
         slobodného, národného života.
   </p>
   <p>
    Smrť Svatopluka Čecha,
    <sup>
     [
     <a class="footnote" href="#ftn.d56e660" name="d56e660">
      27
     </a>
     ]
    </sup>
    všeobecná sústrasť, smútočné pohnutie, nesčíselné prejavy všenárodnej sympatie,
         jeho kráľovské pohrebovanie zaváži v živote národa tisícero iných, hoci i politických
         zjavov a emócií. Ba až srdcu uľaví sa, ušiam odľahne, keď možno odvrátiť sa od pustého,
         politicko-volebného huriavku a utiahnuť sa na posvätné miesto, čo i do tieňov českého
         panteónu, v ktorom vozdvihli grandiózny katafalk mŕtvemu bardovi.
   </p>
   <p>
    Nenie prepínaním, keď české časopisy píšu, že k rakve Svatopluka Čecha prišiel celý
         národ a menom celého národa kráľovské mesto Praha vystrojila mu slávnostný pohreb. Všade po
         uliciach viali čierne zástavy, uličné lampy v smútočných flóroch. Na Václavskom námestí
         rady majákov so smútočnými práporcami, pred múzeom v mohutných flambónoch posmrtné ohne a
         po uliciach a námestiach okolo múzea vlniace sa more ľudstva, nie hnaného lacnou
         zvedavosťou, ale ľudstva povedomého toho, čo deje sa v onom skvelom stavisku na vyvýšenine
         Václavského námestia.
   </p>
   <p>
    Pravda, z tých státisícov, ktorí prišli pokloniť sa prachu svojho poetu, len málo
         vyvolených mohlo prísť do slávnostnej auly múzea, panteónom zvanej. Boli tam iba
         reprezentanti a najvyšší činovníci. Mesto, literatúra, novinárstvo, vysoké školy, politika.
         Prišiel minister dr. Fořt, minister dr. Randa, dr. Herold, gróf Schönborn, Žďarský. Za
         mesto dr. Groš s celým sborom obecných starších. Z Moravy boli tam temer všetky významné
         osobnosti a reprezentácie spolkov a ústavov, taktiež zo Sliezska, univerzita pražská,
         technika, akadémia (prezident Hlávka), štátne vojenské úrady, námestník Coudenhove,
         predseda krajinského vrchného súdu, podmaršal Rummer; pripomíname tieto jednotlivosti
         označiť, že zúčastnila sa celá krajina, vrchnosti, úradníctvo, meštianstvo i ľud.
   </p>
   <p>
    V panteóne zaspieval Hlahol smútočný chorál. Starosta dr. Karel Groš povedal hlavnú
         smútočnú reč, viac všeobecnú, básnik Vrchlický potom podal obraz celého literárneho diela
         nebohého. Medziiným povedal: „Vo svojom bohatstve poézia Čechova pripomína nám veliké rieky
         amerikánske, ktoré pri ústiach rovnajú sa temer moriam, ale na ich vlnách voždy trasú sa
         obrazy a stíny pobrežných lesov, na nich leží celá sláva Východu i Západu. A toto tvorenie
         je čisto české a slavianske.“
   </p>
   <p>
    Z múzea kondukt šiel v báječnom poriadku na Vyšehradský cintorín, kde nad otvoreným
         hrobom menom novinárstva prehovoril redaktor „Národných listov“ Anýž
    <sup>
     [
     <a class="footnote" href="#ftn.d56e674" name="d56e674">
      28
     </a>
     ]
    </sup>
    a oslavoval ho ako mnohoročného spolupracovníka českého denníka.
   </p>
   <p>
    Avšak všetky opisy pompy funebrálnej, všetky duchaplné panegyriky
    <sup>
     [
     <a class="footnote" href="#ftn.d56e682" name="d56e682">
      29
     </a>
     ]
    </sup>
    vzletných rečníkov blednú pred výrečnou prítomnosťou tichého, nič nehovoriaceho
         národa, ktorý hlboko pocítil netrebnú prózu dňa, zámoty hláv, rozpálených nízkou
         náruživosťou a zjavil sa oddýchnuť si pod vysokým katafalkom mŕtveho poetu, v hlbokom,
         iskrennom smútku a v ušľachťujúcom bôli duchovne pookriať a veseliť sa nádejou, že nie
         profánna vrava zvíťazí, ale zvíťazí veliká idea národného vajdelotu, volajúceho národ k
         svornosti, svetlu, k pravde a čistote, ku kráse a k plemennej jednote, k posluchu a koreniu
         sa Neznámemu, ktorý koncom-koncov drží osudy národov v ruke svojej.
   </p>
   <p>
    Svatopluk Čech, keď i zaplatil nevoľnú daň zo všetkých strán ako hmla tisnúcej sa
         skepse, v základnom tóne svojej poézie a múdrosti, zostal verný pozitívnym ústrojom života,
         lebo nijaká západná skepsa nebola taká silná sklátiť v ňom Slaviana, pomútiť slavianskeho
         ducha jeho, tieňom nabubreného modernizmu pokaziť čistotu jeho duše.
   </p>
   <p>
    A národ bez reflexií a hĺbania vycítil to v ňom, keď priľnul k nemu láskou všenárodnou,
         oddanosťou bez výnimky a podmienky, keď dušou vyhľadával ukrytého samotára, skromného
         pustovníka ríše duchovnej, vyhľadával ho citom a prostou zaľúbenosťou, ktorá rástla, čím
         hermetickejšie uzavieral sa poeta-anachorét do tichých svojich kútov.
   </p>
   <p>
    Láska národa (monumentum aere perennius,
    <sup>
     [
     <a class="footnote" href="#ftn.d56e695" name="d56e695">
      30
     </a>
     ]
    </sup>
    najvyšší dar národný, najskvostnejší veniec oslavný) z pohrebovania jeho
         nevdojak nevyrátane, nevoľne utvorila grandiózny sviatok všenárodný, keď i pokrytý tieňom
         smútku a zavlažovaný slzami, sviatok duchovného sústredenia národných síl a osvieženia
         národného, velikého cítenia, bez nehož by z národa stala sa netrebná masa bezúčelných tiel.
   </p>
   <p>
    Z hlbiny poroby, z katakomb národného uníženia, netratiac nádeje a viery, voláme
         Svatoplukovi Čechovi: Večná pamäť!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e650" name="ftn.d56e650">
        26
       </a>
       ]
      </sup>
      „Národnie noviny“ 1908, č. 28.
     </p>
    </div>
    <div class="footnote">
     <p>
      <sup>
       [
       <a class="para" href="#d56e660" name="ftn.d56e660">
        27
       </a>
       ]
      </sup>
      <span class="emphasis">
       <em>
        Smrť Svatopluka Čecha
       </em>
      </span>
      — zomrel roku 1908
     </p>
    </div>
    <div class="footnote">
     <p>
      <sup>
       [
       <a class="para" href="#d56e674" name="ftn.d56e674">
        28
       </a>
       ]
      </sup>
      <span class="emphasis">
       <em>
        redaktor „Národných listov“ Anýž
       </em>
      </span>
      — Anýž, J. (narodil sa roku
               1852), český žurnalista
     </p>
    </div>
    <div class="footnote">
     <p>
      <sup>
       [
       <a class="para" href="#d56e682" name="ftn.d56e682">
        29
       </a>
       ]
      </sup>
      <span class="emphasis">
       <em>
        panegyriky
       </em>
      </span>
      — (gr.) chválospevy, chváloreči
     </p>
    </div>
    <div class="footnote">
     <p>
      <sup>
       [
       <a class="para" href="#d56e695" name="ftn.d56e695">
        30
       </a>
       ]
      </sup>
      <span class="emphasis">
       <em>
        monumentum aere perennius
       </em>
      </span>
      — (lat.) pomník nad kov
               trvácnejší
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e705">
       </a>
       J. Vrchlický: „Dojmy a rozmary“
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e712" name="d56e712">
      31
     </a>
     ]
    </sup>
   </p>
   <p>
   </p>
   <p>
    Sledujúc vývin spisby českej, s radosťou pozorujeme živý ruch a v ňom čerstvé hýbanie sa
         mladej spisovateľskej vrstvy, plodnej a činnej až k neuvereniu. Vplyv českej spisby na nás
         je veľký a v mnohom ohľade rozhodný — už zemepisne a etnograficky vec berúc, nútení sme
         opierať sa o svojich českých bratov, ani nehovoriac o nepomerne početnejších dielach, ktoré
         my, Slováci, mať nemôžeme, asnáď aj nepotrebujeme. Tak ako je nám reč slovenská
         prepotrebným každodenným chlebom pre duševný život náš, tak konečne bol by luxus veľké
         encyklopedické alebo veľmi špeciálne diela vydávať u nás, keď môžeme celkom správne použiť
         ruské a české. Čiastočne platí to samé i Čechom, vzhľadom na väčšiu spisbu ruskú a poľskú.
         Nemôžeme ku pr. súhlasiť s prekladom objemného diela Pypinovho do češtiny,
    <sup>
     [
     <a class="footnote" href="#ftn.d56e722" name="d56e722">
      32
     </a>
     ]
    </sup>
    lebo práve žiadať môžeme od každého českého literáta a vzdelanca, že ako taký
         nepotrebuje prekladu, ale originálu.
   </p>
   <p>
    Medzi mladšími spisovateľmi českými vyniká Jaroslav Vrchlický svojou nevídanou
         plodnosťou, úhľadnosťou formy, bohatosťou myšlienok a opravdu poetickým vzletom. Čo do sily
         básnickej poistené má miesto v prvom rade. Jeho reč je plasticky krásna, priehľadná; on
         vniká ľahko do hlbín ducha ľudského a tvorí samostatne, pôvodne. Až v posledné časy pridalo
         sa mu, že sa opakoval, čo sa konečne stáva i veľkým umelcom. Myslíme, že je toto veľmi
         pochlebný úsudok, a my ho prednášame hlboko presvedčení o jeho pravdivosti. Ale práve pre
         vplyv, ktorý má na nás Slovákov literatúra česká, povinní sme smelo a otvorene vyznať, že
         geniálny tento muž vtrhnutý je panegyrizmom českej kritiky na mylnú cestu. Ale ani jeho
         blúdenie nebolí nás tak (veď tak silní duchovia môžu prísť na pravú stezku) ako lož, ktorá
         si vedela cestu nájsť do stĺpcov niektorých českých časopisov. Pre nás nie je poézia
         príjemnou hračkou na stole koketnej dámy, pre nás je ona životnou potrebou, veľkým etickým
         činiteľom, majúcim veľké krásne úlohy. A preto žiadame právne, aby i kritika bola seriózna,
         vážna a nezažmurovala oči pred falšou, lžou a manierovanosťou básnikov. Už v „Eklogách a
         písňach“, ktorých opravdivú vysokú cenu básnickú veľmi radi uznávame, nachádzajú sa miesta,
         ktoré dajú kritikovi príležitosť k rozmýšľaniu. Keď ku pr. hovorí tam básnik vo venovaní o
         svojej milej,
    <span class="emphasis">
     <em>
      že ani Boh nevie, čo v nej drieme
     </em>
    </span>
    , nuž tedy nutno
         vyznať, že povedal nejapnosť. A aká škoda to v básni ináč umeleckej od počiatku do konca!
         Tiež časté opakovanie slova
    <span class="emphasis">
     <em>
      sen
     </em>
    </span>
    ,
    <span class="emphasis">
     <em>
      sny
     </em>
    </span>
    ,
    <span class="emphasis">
     <em>
      sniť
     </em>
    </span>
    ,
    <span class="emphasis">
     <em>
      snivý
     </em>
    </span>
    ,
    <span class="emphasis">
     <em>
      snění
     </em>
    </span>
    ,
    <span class="emphasis">
     <em>
      do snů
     </em>
    </span>
    zunuje čitateľa. Človek stojí pred týmto večným snívaním s
         otázkou na perne: nuž ale, či už len sen je hoden toľkých krásnych slov a spomienok? V
         „Eklogách a písňach“ niet skutočne jednej jedinej básne, kde by nebolo reči o snoch. V
         niektorých ale v každej slohe sníva básnik, takže sme v rozpakoch, kedy vlastne má času
         básniť. Nemožno nepozorovať s citom nepríjemným, keď v jednej osemslohovej básni „První
         láska“, str. 23, slovo
    <span class="emphasis">
     <em>
      sen
     </em>
    </span>
    a podobne deväť ráz prichádza. Ale krása
         niektorých básní v zbierke tejto ľahko nás zmieri zas. Sú tam opravdivé skvostné tvorby,
         bezúhonné a pôvodné.
   </p>
   <p>
    V tom samom roku vydal Vrchlický novú zbierku, „Dojmy a rozmary“, ktorá nás presvedčila,
         že sila talentu nenie vždy bezpečným prezervatívom proti blúdeniu, nepochopiteľnému u muža,
         obdareného jasnou mysľou a tvorivým duchom. Keď sme dychtivou zvedavosťou otvorili novú
         zbierku túto a čítali prvú znelku „Mně v hloubi srdce vždycky láska zpívá“, zaplesali sme
         nad krásou a silou dozretého, hotového už básnika. Ale ďalšie čítanie presvedčilo nás, že
         máme dočinenia s pochybeným smerom, s manierou, nehodnou toľkého marenia básnických síl.
         Ďaleko od nás, aby sme vo zle pochopenom moralizovaní neuznávali slobodu umenia a radi
         neodpúšťali umelcovi také výrazy a obrazy, ktoré konečne filisterská, zúžená myseľ pokladá
         za prismelé. My chceme možno ďaleké a široké hranice ťahať poézii. Ale čo nám podáva
         Vrchlický vo svojich „Dojmoch“, to prestupuje ďaleko i tie najliberálnejšie a najširšie
         hranice. Sám postaral sa dostatočne o to, aby žiadnemu čitateľovi neprišla pochybnosť o
         tom, koho ospevuje vo svojich básňach. A pritom je tak indiskrétny hovoriť: „jak měsíc z
         mlh jim kyne usmívavě tvůj bílý prs, jenž dobývá se z řízy“, ďalej: „Ty jsi pro mne teď má
         svatá“ a skoro zatým: „… O nádhero tvých nahých štíhlých údů! O nekonečno touhy ve tvém
         oku! O sílo vášně v úběhu tvých boků!“, ďalej v tej samej znelke: „vše na mně křičí z úbělu
         tvých boků, a vše mne láká v ráj tvých štíhlých údů. Zavírám oči, tma se na mne řítí, z tvé
         šíje hvězda touto nocí svítí, mně zdá se, že jsem objal v tobě Krásu. O mysterium! ohni
         políbení! křte plamenných slz, bezdno zapomnění! o prsou poupata! o zlato vlasů!“ A aby sme
         odbavili razom tento boľavý vred jeho básní, citujeme nasledujúce výkriky manierovaného
         adamitstva: „Před svými soudci náhle stála nahá“ (str. 25), o Briseide: „před ním
         (Achillom) že tvá spustila se říza“ (vyjadruje už samo sebou nepoetické, ktoré nevdojak
         vyvoláva sarkastickú poznámku), str. 122: „plaše zřím k ní časem (k ľaliji), jak by mělo po
         tichu nahé tělo tvé z jejího vstoupat kalichu“, potom str. 127: „Ty si spala na mých
         ňadrech; první blesk tu v mraku vzplál, sup mé vášně rozpjal křídla, košilku ti z ňader
         sňal, a tvé telo v náručí mém začalo svíjet se a chvít a já trnul, jaký náhlý zářící blesk
         v klín mi slít!“
   </p>
   <p>
    Neradi citujeme tieto slohy, svedčiace o nepochopiteľnom a v našej spisbe márne hľadanom
         zabŕdnutí v nemožné, absurdné bludárstvo. Sú literárne výplody, ktoré ešte silnejšie
         barvia, ale nenárokujú miesto v honetnej spisbe. Mnoho dá sa prehliadnuť slobodnému synovi
         umenia, a my naskrze nehaníme Goetheho pre jeho „Rímske elégie“, bárs ony nie sú
    <span class="emphasis">
     <em>
      preto
     </em>
    </span>
    krásnymi, že pohybujú sa puncto pomeru k žene neviazane, ale
         pre niečo inšie. Ale takéto holé, bezcieľne odkrývanie — povedzme pravdu: naho, keď sme už
         pri nahote — manželského paplóna pred celým svetom zaslúžilo by pádne rany kritiky,
         odsúdenie nie tak zo strany morálky, ale zo strany samého umenia. S nechutnými takýmito nuditášmi
    <sup>
     [
     <a class="footnote" href="#ftn.d56e762" name="d56e762">
      33
     </a>
     ]
    </sup>
    nezdemoralizuje veru nikoho, lebo holé výkriky o nahote nebudia zmyselnosť, ale
         skôr cit odporný; avšak umenie jeho utrpelo nimi veľkú štrbinu. Veď pomer výtvarného umenia
         k poézii je už dávno, pradávno určený, a niet rozumného estetika, ktorý by nevedel, že čo
         je dovolené skulptúre, čo tam neuráža, ale pozdvihuje a zušľachťuje, nemusí byť dovolené
         poézii. Stojac pred sochou, my vidíme naozaj „vim superbam formae“,
    <sup>
     [
     <a class="footnote" href="#ftn.d56e768" name="d56e768">
      34
     </a>
     ]
    </sup>
    ale výrazy „nahé osudy“ atď., ešte nič nepredstavujú, nič nezobrazujú, len
         jedine a výlučne márne honenie sa básnika za smutnou originálnosťou, práve tak ako
         opakovanie slova „antika“, „antické“, ešte nedodáva jeho znelkám antickej vlastnosti a
         ceny.
   </p>
   <p>
    My už v mene božom vydáme sa v nebezpečenstvo, že básnik, časom polemicky vystupujúci vo
         svojich básňach (čo je, úprimne vyznajúc, slabosť), nadá nám do „hlupců, sov a mloků“,
         alebo že povie, že sme tlmočníci „šklebu a závisti davu“, avšak povieme plnými ústami, že v
         „Dojmoch a rozmaroch“ nadto už podotknuté koketovanie s nahotou tropí idolatriu
    <sup>
     [
     <a class="footnote" href="#ftn.d56e776" name="d56e776">
      35
     </a>
     ]
    </sup>
    samého seba. On kľaká sám pred sebou v básni „Své matce“, končiac každú slohu
         refrénom: „juž řečí bohů mluvím deset roků“. Tam nachádzame medzi inšími samo-komplimentmi:
         „čas neskloní mne, ni hrot smrti v boku“ (zlý preklad Horatia), „kdo čekal na můj pád — můj
         vidí květ“ atď. Ale aby nebol sám predmetom nezmyselných chvál, vybral si zaslúženého a
         talentného spisovateľa Júliusa Zeyera ku modloslužobnému atentátu. O tom hovorí: „V šer
         našich dnů, nad věků hlubinami tvé poesie, věčné slunce svítí; tys ku chaosu řekl: ,Vstaň!
         Buď žití‘“ a ďalej: „sám Ariel ti k uchu v noci slétá“. Myslíme, že tým nezískal si vďaku
         Zeyerovu, lebo o tomto mladom talente nepredpokladáme, že by veril týmto bombastickým
         rečiam.
   </p>
   <p>
    Nám, „naivným“ Slovákom, nemôže sa vytýkať, že by sme snáď stranícky súdili: my stojíme
         po strane a hľadíme celkom objektívne na vec. Ani nemáme príčiny k závisti, ani k hnevu:
         naopak, naše pokusy literárne prijímajú sa v Čechách veľmi bratsky a možno i s gavalierskym
         prehliadnutím pokleskov. My to zoznávame radi a neboli by sme tak otvorene a prísno
         zachodili s „Dojmami“, keby vec nemala hlbší význam. My svoju slaviansku prírodu chceme
         podržať všade a vo všetkom a túžime, aby ona zrkadlila sa čiste v našej poézii. Ale takéto
         zbožňovanie tela a samého seba je úder do tvári slavianskemu človeku. A predsa stretáme sa
         s kritikou, ktorá v panegyrizme prekračuje všetky dovolené hranice. „Dnes je vítězem on,“
         hovorí istý kritik, „talent, jako Vrchlického, po šírém světě zůstal by úkazem zázračným“,
         „zůstane horou, a takovou, že i pozdní pokolení hledět na ni budou s pýchou“; „opakujeme,
         že ve svém neštestí šťasten jest náš národ, když zachytiť se může o takové kotvy. A tato
         zde jest pevná, těžká a z nezlomného železa“.
   </p>
   <p>
    My opakujeme, že viac bolí nás tento chorobný panegyrizmus, ako samé poblúdenie básnika,
         ktorý sa môže ešte zmužiť k úprimnému sebapoznaniu. Profesor Jagič hovoril pravdu, keď
         zmienil sa vo svojej nástupnej reči o panujúcom u nás chvaľkárstve. A to je nemoc ťažká,
         ale nie nezhojiteľná! Zákony večnej pravdy a umeleckého dobra a krásna vydobyjú si naskore
         platnosti. Zaznanie talentu je hriech a len nízka duša spúšťa sa do špinavej mláky osobného
         kritikárstva a hanobenia mladých, pracovných síl, ale prepiaty panegyrizmus je šarkan
         požierajúci najkrajšie talenty a nádeje národa. Všetky skvelé stránky Vrchlického vidíme i
         v „Dojmoch“. Znelka „Na každé struně pěl jsem krásu tvoji“ patrí medzi perly
         západno-slavianskej poézie, a veru mnoho krásneho tríma v sebe zbierka táto: ale i to
         stojí, že nenie všetko zlato, čo pri rýchlej jeho produkcii ani nenie možné. Česká kritika
         obchádza okolo boľavých miest vrchlickovskej poézie ako okolo vrelej kaše; sám znamenitý
         Ferd. Schulz,
    <sup>
     [
     <a class="footnote" href="#ftn.d56e786" name="d56e786">
      36
     </a>
     ]
    </sup>
    dobre znajúci všetky nezdravé body, ťuká na ne jaksi nesmelo, akoby sa bál
         pritlačiť tuhšie. My povieme bez ohľadov: miesta citované (a im podobné) v básňach
         Vrchlického nevyvierajú zo svätej hypokrény poézie; tajnosti domáceho krbu (tie
         najintímnejšie) vynášať na verejné námestie nenie geniálnosti, ale smelosti znak markantný.
         Nie sme zvedaví! —
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e712" name="ftn.d56e712">
        31
       </a>
       ]
      </sup>
      „Slovenské pohľady“ 1881, str. 89 — 92.
     </p>
     <p>
      Pôvodný titul článku: Dojmy a rozmary. Básně Jaroslava Vrchlického. V Praze,
               nakladatel J. Otto, knihkupec. 1880.
     </p>
    </div>
    <div class="footnote">
     <p>
      <sup>
       [
       <a class="para" href="#d56e722" name="ftn.d56e722">
        32
       </a>
       ]
      </sup>
      <span class="emphasis">
       <em>
        s prekladom objemného diela Pypinovho do češtiny
       </em>
      </span>
      — ide o
               dielo ruského literárneho historika A. N. Pypina (1833 — 1904). „Istorija
               slavianskich literatur“ („História literatúr slavianskych“).
     </p>
    </div>
    <div class="footnote">
     <p>
      <sup>
       [
       <a class="para" href="#d56e762" name="ftn.d56e762">
        33
       </a>
       ]
      </sup>
      <span class="emphasis">
       <em>
        nuditáše
       </em>
      </span>
      — (z lat. nuditas) nahota, necudnosť
     </p>
    </div>
    <div class="footnote">
     <p>
      <sup>
       [
       <a class="para" href="#d56e768" name="ftn.d56e768">
        34
       </a>
       ]
      </sup>
      <span class="emphasis">
       <em>
        „vim superbam formae“
       </em>
      </span>
      — (lat.) Doslovný preklad: „vznešenú
               moc formy“.
     </p>
    </div>
    <div class="footnote">
     <p>
      <sup>
       [
       <a class="para" href="#d56e776" name="ftn.d56e776">
        35
       </a>
       ]
      </sup>
      <span class="emphasis">
       <em>
        idolatria
       </em>
      </span>
      — (gr.) uctievanie idolu, modlárstvo. Tu vo význame
               sebauctievanie.
     </p>
    </div>
    <div class="footnote">
     <p>
      <sup>
       [
       <a class="para" href="#d56e786" name="ftn.d56e786">
        36
       </a>
       ]
      </sup>
      <span class="emphasis">
       <em>
        znamenitý Ferd. Schultz
       </em>
      </span>
      — Schultz, Ferd. (narodil sa roku
               1835), český spisovateľ, publicista, literárny historik a kritik
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e795">
       </a>
       J. Vrchlický: „Sfinx“ II
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e802" name="d56e802">
      37
     </a>
     ]
    </sup>
   </p>
   <p>
   </p>
   <p>
    Aby sme naznačili smer, akým sa ženie tento nadaný básnik, stojte tu slohy z jedného
         oddielu zbierky, nazvaného „Hymna Lazarova“. Čujme:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Kdo není žebrák světa ve okruhu?
Zem celá s lunou žebračka je taky,
jak Lazar zvedá zaslzené zraky
ku slunci, oděnému v světla duhu.

A slunce samo s všemi planetami,
jež známe, žebrák soustavy jest jiné,
a dále to jde, až kde v řase stinné
mlh bezdných neznán, nepochopen námi,

Ten trůní Věčný!
       <span class="emphasis">
        <em>
         A já tvrdím směle
        </em>
       </span>
       ,
       <span class="emphasis">
        <em>
         on rovně žebrák jest
        </em>
       </span>
       , neb lásky nezná,
a světů vítr, sfér hudba přelíbezná
mu s čela dumy nezaplaší ztmělé,

Sám dokud Lazara jak svoje dítě
on nepozvedne, který ve jásání
na žebřík, po němž dojde ve hvězd plání,
si splete všecky Satanovy sítě!
      </span>
     </p>
    </div>
   </p>
   <p>
   </p>
   <p>
    Musíme vyznať, že nám takáto a podobná poézia nejde k srdcu, ani sa nad ňou nezadumáme.
         Že zem požičiava od slnka, atď., túto vysokú myšlienku známe dávno zo Saphirovej
    <sup>
     [
     <a class="footnote" href="#ftn.d56e829" name="d56e829">
      38
     </a>
     ]
    </sup>
    anekdoty o zadlženom komediantovi. Aj tam stojí, že komediant premýšľa: potok
         žobre od prameňa, prameň od oblakov, mesiac od slnka atď. Komediant takto vyhovára svoje
         ľahtikárske robenie dlhov. Možno, že i básnik odľahčuje takto svojmu svedomiu — za tie
         pôžičky z cudzieho sveta, z cudzieho ducha!
   </p>
   <p>
    My hovoríme, že nám nejde k duhu táto
    <span class="emphasis">
     <em>
      „knihová vyčítaná poézia kolosálnych
            perspektív, ktorá neuzrela na českej pôde“
     </em>
    </span>
    , ako poznamenal Pypin vo svojom
         slávnom diele o slavianskych literatúrach. Inšia vec je, ako vec poníma sa v Čechách.
         Možno, že tam už tak vyprahli srdcia, že sa nestrepocú pri zvuku opravdivej, ľudskému citu
         a duchu blízkej poézie, že už nieto v Čechách oná krásna, detinná naivita sŕdc, tešiacich
         sa z pôvodného domáceho kvetu: možno, keď sa chcú pozdvihnúť tamojší ľudia do krážov
         poézie, potrebujú k tomu najmenej egyptskú pyramídu alebo celkom novú myšlienku: že je Boh
         žobrák. Longfellow síce vedel i bez toho pohnúť srdcami ináč dosť blazírovaných Amerikánov.
         Veľmi smutné, jestli je tomu tak, no dovoľujeme si pochybovať o tom. Že by ale český duch
         tak hladný bol za touto V. Hugovskou poéziou „kolosálnych perspektív“, to nezdá sa nám, keď
         vidíme, aké sú tie
    <span class="emphasis">
     <em>
      druhé
     </em>
    </span>
    (?) vydania básnikových diel! Staré ležiaky s
         novou obálkou.
    <span class="emphasis">
     <em>
      Potrebou
     </em>
    </span>
    teda sotva stali sa tieto folianty veršov.
   </p>
   <p>
    Veď to ani nemožno! Kdežeby to mohol potroviť národ, boriaci sa za svoje jestvovanie!
         Veď to nenie ani žiadúcne — a konečne ani možné, aby jeden človek za krátky čas splodil
         celé knihy samých superlatívnych veršov. Jedna báseň opravdivá odváži celú túto masu, a
         síce trebárs báseň samého Vrchlického.
   </p>
   <p>
    Lebo my naskrze neupierame jemu veliké nadanie a umeleckú cenu pripisujeme nejednému
         jeho dielu. Tak i v tejto, nebárs šťastnej zbierke, našli sme v mase trosiek zlatú žilku
         poetickej myšlienky. Tak veľmi vzletná je báseň „Ne, nesmíš zmlknout, bouřná moje písni!“,
         takže ani polemická príchuť nenie vstave pokaliť jej hymnický tón. Veľmi dojemná, bez
         zvyčajného jemu bubnovania, je báseň: „Dítěti básnika“; snáď práve preto, že „chtěl báseň
         psát“, ale na šťastie „vyšlo, co na srdci leží“, podarili sa mu tieto pekné slohy! Hia,
         pane! nepíšte „básně“ s vypočítavým úmyslom, ale povedzte, čo
    <span class="emphasis">
     <em>
      „vám“
     </em>
    </span>
    a
         nie dákemu Francúzovi lebo sportugalčenému Hispanovi
    <span class="emphasis">
     <em>
      „na srdci leží“
     </em>
    </span>
    ,
         a budete básnikom. Talentu dosť, jazyk pekný, len menej pozitúr teatrálnych a viacej
         pravdy, ktorá
    <span class="emphasis">
     <em>
      na srdci
     </em>
    </span>
    leží, ale nie v „Legende stoletia“, v zlatoreze
         zaviazanej. Dokázalo sa to u samého Vrchlického pri úvodnej básni ku skvelému dielu, Ottom
         vydávanému, „Čechy“. V tej skvelej, peknoduchej skladbe, pravda, neprichádzajú také slohy,
         ako vo „Sfinxi“ na str. 81.:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       A já se ptal, zda takto lidstvu dnes
  den lepší budoucnosti vstává?
       <span class="emphasis">
        <em>
         A měsíc kutálel se v mračen směs,
        </em>
       </span>
       <span class="emphasis">
        <em>
         jak v černý pytel sťatá hlava.
        </em>
       </span>
      </span>
     </p>
    </div>
   </p>
   <p>
   </p>
   <p>
    O mesiaci pohovorili povolaní i nepovolaní poeti mnoho všelijakých vecí, no porovnať ho
         chudáka so sťatou hlavou a oblak s pytlom — nie — to už je omnoho lepšie:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Měsíček jak mazaneček
na nebíčku špoulí svou hubičku.
      </span>
     </p>
    </div>
   </p>
   <p>
   </p>
   <p>
    Tu nepomáha žiadna vytrvalosť — žiaden dážď polemických veršov. My sme nevystavili
         večné, nezmeniteľné pravidlo, že básnik môže byť len vtedy veľkým, i od sveta obdivovaným,
         keď stojí na svojej národnej pôde. To stará pravda. Či Turgenev blúdi snáď po parížskych
         boulevardoch, lebo predvádza nemecké typy? A predsa jeho diela sú slávne i vo francúzskych
         i nemeckých prekladoch, napriek antipatii západných národov proti Rusku. A čo Gogoľ,
         Mickiewicz, Puškin, čo konečne velikí cárovia vo vozdušnej deržave
    <sup>
     [
     <a class="footnote" href="#ftn.d56e888" name="d56e888">
      39
     </a>
     ]
    </sup>
    poézie — Homér a Shakespeare? „Domoj!“ — volá Aksakov petrohradským cudzotárom,
         „domoj!“ voláme i my talentóznemu, bohatému duchu Vrchlického, lebo ináč málo čo zostane
         pre národ z desiatok jeho „sbírek“, a keď pre národ málo, teda pre svet a
    <span class="emphasis">
     <em>
      ľudstvo
     </em>
    </span>
    už zhola nič.
   </p>
   <p>
    *
   </p>
   <p>
    Na poetické „zbierky“ je dnešná česká spisba bohatá. Spomenieme z mnohých dvoch mladých
         „epigónov“ nestarého ešte Vrchlického. „Malby a písně“, verše Aloisa Škampu, vyšli nákladom
         J. Kárníka v Kolíně. Táto knižka má štyri oddiely: „Jaro“, „Léto“, „Podzim“, „Zima“. —
         lenže „Podzim“ má dva pododdiely: „Podletí“ a „Jeseň“. Nuž zručný pisateľ veršov je pán
         Škampa, a mnohý obrázok z prírody je verný a chutný. Pravda, prečítajúc knižku, nevieme, čo
         si počať s týmito večnými maľbami, ktoré sa navzájom vytískajú z našej hlavy. Pochybujeme,
         že by čisté a púhe opisovanie postačilo k vyvolaniu estetických nasladení. S úsmevom čítame
         v „Odě na přírodu“:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       I bez básníků nadšeného slova
dost sama krásná ve svém zjevu celém,
      </span>
     </p>
    </div>
   </p>
   <p>
   </p>
   <p>
    hovorí o prírode, ba čo viac, uisťuje ju na konci, že príroda
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       i bez mých slok — Ty budeš krásná přece!
      </span>
     </p>
    </div>
   </p>
   <p>
   </p>
   <p>
    Nuž to mu uverí každý. Takýmto tónom o „básnikoch“ a básňach píše a spieva jeho „mistr“
         Vrchlický. Naivne dojemný je „Předslov“, kde sa lúči básnik s knihou, posielajúc ju do
         sveta. „Ty jsi mé dítě, první má kniha! Oh, jaká radost prsa mi zdvihá, že moje mládí otcem
         Tvým jest! Tisknu Tě k sobě v plesu a rdění, s důvěrou vítám Tvé narození“ atď. Veríme na
         opravdivosť týchto slov.
   </p>
   <p>
    Druhá kniha: „Františka X. Svobody Básně“. Mnoho sa básni v Čechách: táto jediná knižka
         obsahuje asi stošesťdesiat básní, a je už treťou zbierkou mladého ešte básnika.
         Stošesťdesiat básní! Náš Chalupka lebo Botto a Sládkovič nenapísali ani tretinu tohoto
         počtu za celý dlhý život. Česká kritika vyslovila sa o týchto básňach panegyricky. My to
         držíme za prehnané. Svoboda ukázal nemalú zručnosť v písaní veršov — no sily poetickej
         nevidíme v týchto veršoch. V básni „Píseň věčného žida“ prichádza verš:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Tu jsem poznal v hrudi,
že to věčná harmonie,
která Boha
       <span class="emphasis">
        <em>
         netrudí
        </em>
       </span>
       ,
já jsem poznal, že to smír je,
když smrt v nitru zastudí,
že se démon žití brání,
smrt však, vítěz, znenadání
do věků ho zapudí.
      </span>
     </p>
    </div>
   </p>
   <p>
   </p>
   <p>
    Týmito veršovanými reflexiami unavený duch veľmi príjemne odpočinie a okreje pri Karla
         Legera básni „Pohádka z naší vesnice“ (Kolín, u Josefa Kárníka). Karel Leger má poetickú
         žilu, má humor, vtip a jeho verše plynú nenútene; jeho skromnosť prekvapí nás, lebo sme
         zvyklí na samé veľké slová. Zdravý humor jeho neobráža; už je to dobrým znakom pre básnika,
         keď človek s úľubou prečíta celú básničku, a pritom sa skoro pri každej stránke musí
         usmiať. „Pohádka“ nenie žiadnym nárokom na
    <span class="emphasis">
     <em>
      „večnosť a slávu“
     </em>
    </span>
    , je
    <span class="emphasis">
     <em>
      „pohádkou“
     </em>
    </span>
    , pretkanou zdarilými časovými narážkami; no my nemôžeme
         nevysloviť svoju úplnú, srdečnú radosť nad zručnou dikciou tohoto dielca. V ňom je mnoho
         šťavy, a keď preminieme niektoré nezrozumiteľné miesta, môžeme byť veľmi spokojní s básňou.
         Veselou i citnou, rozmarnou i vtipnou je ľahko podkasaná umka Legerova. Odporúčame toto
         dielko priateľom ľahkej pohádkovej i satirickej poézie.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e802" name="ftn.d56e802">
        37
       </a>
       ]
      </sup>
      „Slovenské pohľady“ 1883, str. 397 — 400.
     </p>
     <p>
      Pôvodný titul článku: Sfinx. Básně Jaroslava Vrchlického. V Praze. Nákladem J.
               Otty. 1883.
     </p>
    </div>
    <div class="footnote">
     <p>
      <sup>
       [
       <a class="para" href="#d56e829" name="ftn.d56e829">
        38
       </a>
       ]
      </sup>
      <span class="emphasis">
       <em>
        Saphir
       </em>
      </span>
      — Saphir, M. G. (1795 — 1858), nemecký humoristický
               spisovateľ
     </p>
    </div>
    <div class="footnote">
     <p>
      <sup>
       [
       <a class="para" href="#d56e888" name="ftn.d56e888">
        39
       </a>
       ]
      </sup>
      <span class="emphasis">
       <em>
        deržava
       </em>
      </span>
      — dŕžava
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e949">
       </a>
       Jaroslav Vrchlický
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e956" name="d56e956">
      40
     </a>
     ]
    </sup>
   </p>
   <p>
   </p>
   <p>
    Dňa 9. septembra 1912 v Domažliciach umrel veľký český básnik Jaroslav Vrchlický. Toto
         je dátum jeho telesnej smrti, duchovnú sposobnosť
    <sup>
     [
     <a class="footnote" href="#ftn.d56e964" name="d56e964">
      41
     </a>
     ]
    </sup>
    vzala mu už pred niekoľko rokmi neúprosná, tvrdá choroba mozgová. Mesto
         Domažlice dalo veľkodušne azyl chorému poetovi, čin, s akým sa v povšednom živote zriedkavo
         stretáme. Domažliciam to robí česť a slávu v časoch egoizmu a honby za efemérami a hmotou.
   </p>
   <p>
    Jaroslav Vrchlický (Emil Frida) narodil sa dňa 17. februára roku 1853 v Lounach v Česku,
         kde jeho otec Filip Jakub bol kupcom. Študoval v Slanom, Klatovoch a Prahe. Rodičia chceli
         mať z neho kňaza i dali ho do katolíckeho seminára, z ktorého skoro vystúpil, stal sa
         vychovávateľom v bohatej rodine, s ktorou šiel na rok do Itálie. Básnickú činnosť počal
         veľmi skoro. Pozornosť literárneho sveta českého vzbudila zbierka jeho básní: „Z hlubin“
         (1875). Roku 1876 zjavilo sa niekoľko jeho básní v VI. ročníku „Nitry“, redigovanej dr.
         Jozefom M. Hurbanom a tlačenej v Skalici. A potom už nasledovala zbierka za zbierkou a
         budila veliké sympatie v českom národe, ktoré sa i u nás rozšírili. Vydal nákladom J. Ottu:
         „Sny o štěstí“ (1876), „Rok na jihu“, „Symfonie“ (1878), „Eklogy a písně“ (1879), „Dojmy a
         rozmary“ (1880), „Poutí k Eldoradu“ (1881), „Pantheon“ (1881), príležitostná báseň na
         „Národné divadlo“ (5 vydaní), „Viktoria Colonna“ (1879), „Epické básně“ (1879), „Mythy“
         (1879), dve knihy „Nové básně epické“ (1880), „Hilarion“ (1882), „Písně poutníka“ (1895),
         „Sonety samotáře“, „Poslední sonety samotáře“ (1890 — 1895), „Fresky a gobeliny“ (1897),
         „Co život dal“, „Sfinx“, „Jak táhla mračna“, „Moje sonáta“, „Skvrny na slunci“, „Pavučiny“,
         „Perspektivy“, „Dni a noci“, „Zlatý prach“, „Hlasy v poušti“, „Na sedmi strunách“, „Selské
         balady“, „Dědictví Tantalovo“, „Zlomky epopeje“, „Motýli všech barev“, „Různé masky“,
         „Překročen zenit“, „Bozi a lidé“, „Čarovná zahrada“, „Twardowski“, „Bodláčí z Parnasu“,
         „Rok básnikův“, „Žamberské zvony a jiné básně“, „Já nechal svět jíti kolem“, „Má vlast“,
         „Brevíř moderního člověka“, „Hudba v duši“, „Hořká jádra“, „Potulky královny Mab“,
         „Duše-mimosa“, „Prchavé iluse a věčné pravdy“, „Tiché kroky“, „Život a svět“, „Staré
         zvěsti“, „Píseň o Vinetě“, „Fanfary a kadence“, „Svlačec na úhoru“, „Západy“, „Barevné
         střepy“, „Korálové ostrovy“, „Skryté zdroje“, „Zaváté stesky“, „Strom života“, „Legenda o
         sv. Prokopu“, „Bar Kochba“ atď. atď. Počítajú 75 básnických zbierok: rekord pravdivo
         svetový. K tomu príde ešte asi dvadsať dramatických prác a niekoľko prózou písaných
         poviedok. Už z púhych titulov kníh možno zatvárať na fenomenálnu plodnosť a širokosť tém
         básnikových… A potom preklady! Jeho preklady cudzích autorov robia už veľkú bibliotéku:
         Prekladal: z nemčiny, taliančiny, francúzštiny, španielčiny, angličtiny a maďarčiny atď.
         Preložil Danteho velikú trilógiu („Commediu divinu“),
    <sup>
     [
     <a class="footnote" href="#ftn.d56e972" name="d56e972">
      42
     </a>
     ]
    </sup>
    „Oslobodený Jeruzalem“ od Torquata Tassa, „Zúrivého Rolanda“ („Orlando
         Furioso“) od Ariosta, „Fausta“ od Goetheho a mnoho, mnoho z lyriky nemeckej, francúzskej a
         talianskej.
   </p>
   <p>
    Jaroslav Vrchlický, majúc v hlbokom srdci hojný prameň lásky k svojmu národu, svojím
         univerzálnym duchom zalietal do svetových literatúr a k všeľudským, už na Západe
         spracovaným a vyčerpaným témam. Jeho kozmopolitizmus, často i správne vytýkaný, nebol na
         škodu českej literatúre a jej úrovni; predsa učil, dával vzory, rozširoval duchovné obzory.
         Skutočné, veľké diela svetovej poézie arci bez výnimky majú národnú osnovu i pôdu, a z
         národnej, národno-subjektívnej ohraničenosti geniálnosťou tvorivého ducha vydobýjajú si
         platnosť na celom svete. Kto by uprel Faustovi priamo až šovinistický germanizmus? Don
         Quijote je Španiel do špiku kostí, no predsa jeho Rosinante víťazne vjechal do arény,
         ktorej hľadište je celý vzdelaný svet okršleka zemského.
   </p>
   <p>
    Zato neslobodno sa zavierať do úzkeho kabinetu a obmedzovať sa neširokými chotármi
         svojho kraja, národa a jazyka. Možno i stuchnúť a zmalichernieť. Vrchlický usiloval sa
         ukázať široké voľné perspektívy, ktorými upozornil, že i za naším plotom je svet, i pred
         naším narodením rvali sa duchovia do výše a šírky. Antika, gotický i renesančný vek,
         romantika i novodobá eklektika, ideály humanistické, pátos filozofujúcej lyriky,
         „podlomený“ zmyselnosťou, láska k prírode, to všetko našlo ozvenu v jeho „odzyvčivej“
    <sup>
     [
     <a class="footnote" href="#ftn.d56e982" name="d56e982">
      43
     </a>
     ]
    </sup>
    duši a nútilo ho siahať do strún rozmanitých nástrojov, ktoré nie všetky boli
         produktami rúk českých alebo slavianskych.
   </p>
   <p>
    Keď Otto vydával veliké dielo „Čechy“, opravdivý monumentálny bachant na vzor niekdajším
         kozmografiám, požiadal Vrchlického o úvodnú báseň. Vrchlický vyplnil svoju úlohu skvele a
         dokázal, akými úzkymi, intímnymi zväzkami je viazaný k svojej otčine, k jej prírodným
         krásam, zvláštnostiam, jej histórii i budúcnosti, a tým zahanbil niektoré nespravodlivé
         poznámky o cudzote svojej poézie.
   </p>
   <p>
    Vrchlický mal na básnika malého národa kariéru dosť peknú. Z fakulty
         historicko-filozofickej priniesol si veľké známosti, ktoré mohol ihneď použiť pri výchove
         synov grófa Montecuccoli-Laderchiho. Jeho literárny vehlas zaopatril mu miesto tajomníka
         pri českej technike v Prahe. K tomu dostalo sa mu sekretárstvo pri skúškovej komisii pre
         učiteľstvo stredoškolské, až konečne obdarený čestným doktorátom (26. marca 1892), stal sa
         mimoriadnym profesorom všeobecnej literatúry na českej univerzite. Členom Českej akadémie
         bol menovaný r. 1890, dňa 2. apr. spolu i tajomníkom jej IV. triedy. Roku 1898 dňa 5. mája
         bol povýšený na riadneho profesora na univerzite. Dňa 13. marca 1901 bol povolaný za
         doživotného člena panskej snemovne vo Viedni. Tam i držal veľkú reč r. 1906 za všeobecné
         volebné právo. Z jeho dramatických diel rozmnožili mu slávu: „Drahomíra“, „Smrť Odysea“,
         „Noc na Karlštejne“, „Soud lásky“, „Rabínská moudrost“, „Pomsta Catullova“, „Námluvy
         Pelopovy“, „Smír Tantalův“, „Smrt Hippodamie“ atď.
   </p>
   <p>
    Bohatý tvorivý život zhasol… Vrchlický vložil do duchovného života nášho velikého
         plemena mnoho skvostných periel a drahokamov! Nech mu je ľahká česká zem, ktorú tak miloval
         a oslávil!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e956" name="ftn.d56e956">
        40
       </a>
       ]
      </sup>
      „Národnie noviny“ 1912, č. 107.
     </p>
    </div>
    <div class="footnote">
     <p>
      <sup>
       [
       <a class="para" href="#d56e964" name="ftn.d56e964">
        41
       </a>
       ]
      </sup>
      <span class="emphasis">
       <em>
        sposobnosť
       </em>
      </span>
      — schopnosť, nadanie
     </p>
    </div>
    <div class="footnote">
     <p>
      <sup>
       [
       <a class="para" href="#d56e972" name="ftn.d56e972">
        42
       </a>
       ]
      </sup>
      <span class="emphasis">
       <em>
        „Commedia divina“
       </em>
      </span>
      — (tal.) „Božská komédia“
     </p>
    </div>
    <div class="footnote">
     <p>
      <sup>
       [
       <a class="para" href="#d56e982" name="ftn.d56e982">
        43
       </a>
       ]
      </sup>
      <span class="emphasis">
       <em>
        odzyvčivý
       </em>
      </span>
      — súcitný, citeľný, prívetivý, srdečný
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e998">
       </a>
       Alois a Vilém Mrštíkovci: „Mariša“
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e1005" name="d56e1005">
      44
     </a>
     ]
    </sup>
   </p>
   <p>
   </p>
   <p>
    Pekné a početné obecenstvo vítali sme si včera ku dňom augustovým. Z bližších i ďalších
         strán verne dorazili dobrí starí známi a medzi nimi i dosť nových. Menovite Liptov poslal
         nám tiež svojich milých hostí z Čiech, a proti predošlým rokom pozorovali sme i potešiteľný
         prírastok spomedzi katolíckeho kňazstva.
   </p>
   <p>
    Po ubytovaní o štvrtej hodine popoludní zasadol výbor Muzeálnej slovenskej spoločnosti
         pripraviť dnešné valné zhromaždenie, a večer o ôsmej hodine počalo sa divadelné
         predstavenie.
   </p>
   <p>
    Dvorana bola zaplnená po posledné miesto a zvedavosť veliká. Ochotníci naši vybrali si
         totiž kus, na ktorý sa môžu podobrať len sily dobre vyskúsené. A povedzme hneď: usilovnosť
         ich štúdia, neodškriepiteľný talent herecký a zapálenie pre peknú vec domácej Tálie včera
         slávili triumfy.
   </p>
   <p>
    Najprv niekoľko slov o kuse samom.
   </p>
   <p>
    „Mariša“, dráma v piatich dejstvách od bratov Mrštíkovcov, je čisto ľudový kus, ale veru
         nič nie idylický, ako pred časmi bolo vo zvyku hneď očakávať idylu, keď osoby sú z prostého
         ľudu a dej ide na dedine. Mrštíkovci „Marišou“ priviedli na české dosky kus ibsenizmu. Ale
         nám je ďaleko hovoriť o školách a smeroch, veď i tak obyčajne nevychodí z toho nič. Autor
         sadá ku stolíku a píše to, čo videl asi v živote, a má-li talent, vládze-li formou,
         nechýba-li mu na hlavnom, na látke, ktorú voláme fantáziou, nuž vyjde vždy niečo
         podareného.
   </p>
   <p>
    „Mariša“ je drámou nie knihovou, ale doskovou, ožívajúcou len na divadelnom javisku. A
         to je už mnoho. Má v sebe dramatické imponderabile,
    <sup>
     [
     <a class="footnote" href="#ftn.d56e1025" name="d56e1025">
      45
     </a>
     ]
    </sup>
    ktoré je tak ťažko pochytiť i geniálnym poetom. Predmet je trápny, osoby
         najviac z tých, od nichž odvraciame sa, aspoň ich nemilujeme. Vyšší princíp mravný
         zastúpený je jedinou epizodickou osobou, Marišinou babičkou, ktorá, rozvitá náležite, bola
         by v „Mariši“ Tolstého Akimom
    <sup>
     [
     <a class="footnote" href="#ftn.d56e1031" name="d56e1031">
      46
     </a>
     ]
    </sup>
    v sukni, ale takto jej slabý hlas ani len nevmieša sa v nepekný huriavok
         dedinského románu.
   </p>
   <p>
    Majetný sedliak Bartoš (v preklade A. H.)
    <sup>
     [
     <a class="footnote" href="#ftn.d56e1039" name="d56e1039">
      47
     </a>
     ]
    </sup>
    má dcéru Marišu, ktorú predáva majetnému mlynárovi Vavrovi, vdovcovi s troma
         deťmi, napriek tomu, že dievča už ľúbi chudobného Petra, nadto ešte i regrúta,
         odoberajúceho sa na počiatku drámy „na vojnu“. Bartoš vykáže ho z domu, urobiac škandál
         pred celou dedinou. Peter je pri vojsku, Marišu, vzpierajúcu sa zo všetkých síl, prinúti
         otec a mať, nahovorí teta Sajdáčka ísť za Vavru. Po dvoch rokoch vráti sa Peter, a počne
         svojím neurvalým spôsobom líškať sa vydatej žene Vavrovej, ktorý medzitým, ako dobre šípila
         Mariša, vylúpil sa ako človek nedobrý, surový, lebo ju i bije a tesťa žaluje pre sľúbené
         veno.
   </p>
   <p>
    Pokušenie je tu: Mária odolá pokušeniu víťazne, a v tom vrie jej dramatická krv; v tom
         okamihu, keď ju, umučenú, Peter volá a zvádza ubehnúť s ním do Prešporka, a ona, milujúca
         Petra, nenávidiaca surového muža svojho, okamih váha, ale zrazu mravne vystrie sa ako prút
         zohnutý vetrom, je závažie drámy, je svetlý bod ponurého, smutného kusu.
   </p>
   <p>
    Erotickému zvoditeľstvu
    <sup>
     [
     <a class="footnote" href="#ftn.d56e1050" name="d56e1050">
      48
     </a>
     ]
    </sup>
    odolala… ale príde i pád, a v tom je zas tragika kusu. Neodolá pomste: ja som
         pre teba odhodila životnú slasť, srdce som si otrávila, trp i ty — a ona muža otrávi.
   </p>
   <p>
    Priznávame, že Mariša mala dosť príčiny nenávidieť suchého, surového Vavru, ale tráviť
         ho nemala dosť príčiny, a na konci vyjde z heroíny… prostá zlodejka, materiál pre súdnu
         kroniku a väzenie.
   </p>
   <p>
    Toto je v krátkosti jednoduchý priebeh deja, zabarveného v akcidenciách
    <sup>
     [
     <a class="footnote" href="#ftn.d56e1060" name="d56e1060">
      49
     </a>
     ]
    </sup>
    pravdivou barvou lokálnou, moravsko-slovenskou, ktorá je, pravda, v preklade
         valne vyblednutá; v pôvodine celý kus písaný je nárečím moravsko-slovenským, silným,
         verným. Byt tamojšieho ľudu i v maličkostiach zrkadlí sa.
   </p>
   <p>
    Čo týka sa charakteristiky, ona je silnými črtami kreslená, pri osobách vydržaná, figúry
         vystupujú plasticky. Dej nenie povrchný, ale psychologicky prehĺbený.
   </p>
   <p>
    Mariša budí útrpnosť ako obeť mŕtvych výpočtov nepekného otca, ktorý proti nej je tvrdý,
         a keď je zle, ešte ju zvádza, aby muža opustila. I tu Mariša víťazí. „Predali ste mňa,
         teraz som jeho ženou, i ostanem.“ V nej od druhého dejstva zobudila sa vzdorovitosť, a
         neopúšťa ju do konca, až zlomená vlastným zločinom, klesá v plači na kolená, vyznávajúc
         svoj hrozný čin.
   </p>
   <p>
    Mnoho hry, mnoho citov, mnoho kontraverzií je tu — medzi riadkami, ponechané
         interpretom. Mariša konečne utratí našu plnú sympatiu: jej heroizmus voči zvoditeľovi i
         voči otcovi ju vysoko pozdvihol, ale klesla, poddajúc sa citu pomsty, no neutratila
         útrpnosť.
   </p>
   <p>
    Peter je prázdny furiant a vystupuje surovo, nemá ohľadov iných, než vyplnenie svojho
         želania, mať Marišu.
   </p>
   <p>
    Bartoš je tyran a slaboch v jednom. Jeho žena, ktorá skoro zmizne z dosiek, je obecná,
         necitná žena. Tieňov je v dráme mnoho, upomína na niektoré ruské pesimistické drámy,
         menovite nám napadá „Majorša“, pravda len preto, že i tu na konci zaujme nás tieseň a
         temná, nezodpovedaná otázka: A teraz čo? Čo vyniesli sme z tohoto pravdivého, opravdu
         umeleckého, živého, plastického obrazu? Mohlo tak stať sa všetko. O nepravdepodobnostiach
         niet reči. Verné je vozdušie, ľudia sú živí a nie figuríny. Jesto i poézia, jesto i
         psychologická hĺbka. Ale tak stínny nenie život; bez svetlých lúčov nemožno žiť človeku. No
         — to je už raz suverénne právo poetu, ako hľadí na život a čo v ňom najvypuklejšie videl.
         Dojal nás, city v nás vzbúril, napäl nás, nevoviedol do mieru — to je pravda; ale on môže
         opýtať sa, či žitie nás voždy uspokojuje, či dáva nám umeleckú tichosť, rovnováhu a mier?
   </p>
   <p>
    Dráma zobrazuje hriech a pošetilosť ľudskú, a ty slúchateľu, sám si vyviesť musíš, čo
         učí fabula. Ona je základne mravná. Bez mravných kolízií nebolo by drámy. Na prknách
         nehrajú sa na slepú babu a nedúchajú do idylických šalmají,
    <sup>
     [
     <a class="footnote" href="#ftn.d56e1078" name="d56e1078">
      50
     </a>
     ]
    </sup>
    ale predstavujú búrku náruživostí a pád charakterov.
   </p>
   <p>
    Naše ochotníctvo tedy raz vybralo si dosť tvrdý orech na lúskanie. Divadelné kusy, v
         nichž dej ide viac vnútorne, než viditeľne, kde sú mnohovýznamové pauzy a dej napreduje
         posunkom, jedným východom za kulisy atď., sú pre dobrých hercov vítané, no i požiadavky na
         nich veľké.
   </p>
   <p>
    Postavenie „Mariše“ na naše javisko je iste pokrok, lebo plytké, najviac z nemčiny
         preslovenčené, chatrne lokalizované kusy neúčinkujú vychovávateľsky na obecenstvo. Dnes
         naši ochotníci podali nám kus hlbší, o ktorom treba premýšľať; ten blen, ktorý autori
         primiešali do svojej hry, musíme už zniesť. Musíme hľadieť na javisko ako na zrkadlo, ktoré
         odráža krivonosému nos krivý, krivohubému ústa krivé. Odstraňovanie z dialógu každého
         silnejšieho slova, ako stávalo sa u nás následkom prudérie a falošného pochopu o tom, čo je
         mravné a slušné, je len na škodu mravnému dojmu i dojmu umeleckému.
   </p>
   <p>
    Ťažké, prehĺbené, komplikované úlohy kusu ochotníci naši pojali k úplnej spokojnosti
         obecenstva i prítomného spisovateľa, p. Al. Mrštíka (spoluautor pán Vilém Mrštík, bohužiaľ,
         nestihol zavítať medzi nás). Od výstupu k výstupu rástol záujem na znamenitých výkonoch
         menovite sedliaka Bartoša (p. Halaša), jeho dcéry Mariše (p. Halašovej), jeho ženy (p.
         Rolkovej), Vavru, mlynára (p. Socháň) a regrúta Petra (p. Križko). Ťažký vnútorný boj
         nešťastne ľúbiacej a nešťastne vydatej Mariše našiel u predstaviteľky úlohy také pochopenie
         i prevedenie, že by sa zaň nezahanbilo ani veľké stále javisko; a práve tak i držgroš
         Bartoš, jeho drasticky tvrdá žena, žiarlivý mlynár a ľahtikársky milovník vojak boli hrané
         s vervou a poňaté šťastne. I z ďalších spoluúčinkujúcich (panie Straková a Matulová, sl.
         Ivanková, Cablková a Ursínyová, páni Gašparík, J. Stacho, Horáček, oba Jesenskovci, Július
         Švehla, Pivko, Galanda, Horvát, Turzo, M. Pietor) každý bol na svojom mieste. Réžii kusu
         treba uznať s pochvalou, že hromadné ľudové výstupy, muziky, ruvačky, kostymovanie atď.
         naštudovala a previedla veľmi precízne, verne a podarene, najmä scény v treťom akte páčili
         sa napospol. Vďačné publikum uznanlivo tlieskalo, často i pri otvorenej scéne vprostred
         výstupu, a po treťom dejstve dva razy vyvolalo si pána autora a uctilo ho vavrínovým
         vencom.
   </p>
   <p>
    Po predstavení pri znamenitej hudbe Piťovej posedeli sme v srdečnom priateľskom
         besedovaní.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1005" name="ftn.d56e1005">
        44
       </a>
       ]
      </sup>
      „Národnie noviny“ 1896, č. 174, str. 1 — 2.
     </p>
     <p>
      Pôvodný titul článku: Naše slávnosti.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1025" name="ftn.d56e1025">
        45
       </a>
       ]
      </sup>
      <span class="emphasis">
       <em>
        imponderabile
       </em>
      </span>
      — (lat.) nepostihnuteľné veci, nevážiteľné
               veci
     </p>
    </div>
    <div class="footnote">
     <p>
      <sup>
       [
       <a class="para" href="#d56e1031" name="ftn.d56e1031">
        46
       </a>
       ]
      </sup>
      <span class="emphasis">
       <em>
        Tolstého Akimom
       </em>
      </span>
      — Akim, postava z hry L. N. Tolstého „Vláda
               tmy“
     </p>
    </div>
    <div class="footnote">
     <p>
      <sup>
       [
       <a class="para" href="#d56e1039" name="ftn.d56e1039">
        47
       </a>
       ]
      </sup>
      <span class="emphasis">
       <em>
        (v preklade A. H.)
       </em>
      </span>
      — mená osôb v hre „Mariša“ preberá
               Vajanský podľa prekladu A. Halašu: Bartoš (pôv. Lízal), Bartošová (pôv. Lízalka),
               Peter (pôv. Fero), Sajdáčka (pôv. Strúhalka)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1050" name="ftn.d56e1050">
        48
       </a>
       ]
      </sup>
      <span class="emphasis">
       <em>
        svoditeľ
       </em>
      </span>
      — zvodca
     </p>
    </div>
    <div class="footnote">
     <p>
      <sup>
       [
       <a class="para" href="#d56e1060" name="ftn.d56e1060">
        49
       </a>
       ]
      </sup>
      <span class="emphasis">
       <em>
        akcidencie
       </em>
      </span>
      — (lat.) maličkosti, podrobnosti
     </p>
    </div>
    <div class="footnote">
     <p>
      <sup>
       [
       <a class="para" href="#d56e1078" name="ftn.d56e1078">
        50
       </a>
       ]
      </sup>
      <span class="emphasis">
       <em>
        šalmaj
       </em>
      </span>
      — (z nem. die Schalmei) fujara, pastierska píšťala;
               lichôtky, lichotenia
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e1095">
       </a>
       G. Preissová: „Její pastorkyně“
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e1102" name="d56e1102">
      51
     </a>
     ]
    </sup>
   </p>
   <p>
   </p>
   <p>
    Z Prahy došiel chýr o triumfe panej Gabriely Preissovej. V nedeľu tam dávali v Národnom
         divadle jej drámu „Její pastorkyně, drama z venkovského života moravské Slovače v 3
         jednáních“. Kritik „Národných listov“ hovorí, že i pri tejto dráme ukázala neznalosť
         dramatických remeselných strán, nezručnosť scénickú, nevhodné epizódy so spevom a iné
         poklesky. Na každom kroku vidno, že autorke ešte nesedí na nohe pevne dramatický koturn.
         Ale čo znamenajú všetky tieto iste oprávnené výčitky (kritik p. Kuffner je muž veľmi umný a
         kritik výborný) proti tomu, čo hovorí o hlavnej veci, o sile dramatickej! On hovorí, „že
         Preissová je talent, ktorý i bez takých vedomostí sa zaobíde. S božskou neznalosťou
         techniky namočí talent svoje pero, zahľadí sa do svojich vidín a píše. Píše ako vidí a cíti
         od začiatku do konca, a keď je hotový, podívate sa, ako je všetko pravdivé, živé a mocné.
         ,Pastorkyňou‘ dobyla autorka druhého velikého úspechu. Ona strhla z tichej chalupy
         sedliackej strechu s bezohľadnosťou neumelého, samorastlého talentu. Aká dráma neúhľadná a
         úchvatná. Neubránite sa hlbokému dojmu. Máme dramatikov, ktorí s väčšou znalosťou scénickou
         pracujú k efektom, lepšie vedia rovnať scény a rozvinovať vhodné od nevhodného, pôsobivé od
         nepôsobivého, ale neváhame tvrdiť, že nemáme dramatika,
    <span class="emphasis">
     <em>
      ktorý by pravdivejšie
            vedel zasiahnuť do vnútra ľudského srdca
     </em>
    </span>
    , než táto básnička slovenského
         kraja. Kontúry jej dramatu, ako kostolníčka Buryjovka z čistej lásky ku pastorkyni
         odhodlala sa k vražde decka, jak myšlienka klíči, uzrie náhle a mechanickou silou
         psychologickej sugescie premení sa v skutok, je kus tak krvavo správnej duševnej pitvy, že
         celí trniete… Autorka vidí len pravdu a nerozoznáva — vy rozoznávajte. Jej mnohé scénické
         chyby veľmi zavadzajú, ale celok je tak silný a vo svojej mohutnosti neúmerný, že zmizne
         úsmev, zabudnete mrzutosť a bez milosti podľahnete dojmu. Že herci dobre hrali, je
         pochopiteľné: snadno reže sa, keď jest do čoho krájať“. Dľa slov kritika, a dľa toho, čo
         noviny píšu o dojme na obecenstvo, Preissová predbehla o hodný kus ostatných dramatikov
         českých — a ako slabou je v novele, tak silnou ukázala sa v dramaturgii! Hľa, rozličné sú
         dary… Úprimne vyznajúc, my tešíme sa z úspechu a želáme jej ďalších. Proti talentu márny je
         boj privilegovaných géniov, márne olympské posudzovanie, aké sme čítali v istom českom
         liste, márne striekanie kolínskou vodou duší prudériou a falošnou salónnou „morálkou“
         presiaklych. Preplnený dom, vence, záujem obecenstva, uznanie povolaného, nestranného
         kritika, udržanie sa na repertoári — to viac platí, než fádne poznámky toľko ráz
         prepadnutého dramatika, koľko ráz kusy jeho uzreli svetlo elektrických lámp. Pani Preissová
         bola na premiére, a dostalo sa jej oslavy spontánnej, všestrannej.
   </p>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e1102" name="ftn.d56e1102">
        51
       </a>
       ]
      </sup>
      „Národnie noviny“ 1890, č. 133, str. 4.
     </p>
     <p>
      Článok bol pôvodne bez titulu. Názov mu dala redakcia.
     </p>
    </div>
   </div>
  </div>
 </body>
</html>
