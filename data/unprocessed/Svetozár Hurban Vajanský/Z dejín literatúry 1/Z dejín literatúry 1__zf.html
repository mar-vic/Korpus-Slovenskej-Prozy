<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e209">
       </a>
       Literárne rozpomienky
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e216" name="d56e216">
      1
     </a>
     ]
    </sup>
   </p>
   <p>
   </p>
   <p>
    <span class="bold">
     <strong>
      I
     </strong>
    </span>
   </p>
   <p>
   </p>
   <p>
    Myslím, že nezaškodí, keď sa rozpomenieme na niektoré staršie práce slovenského
               ducha, ktoré tak polozabudnuté ležia v knižniciach našich. A síce nie preto
               polozabudnuté, že by im chýbalo na cene, ale preto, že u nás literárny ruch bije
               mdlou tepnou. Nebolo takých časopisov, ktoré by boli v dobrých úvahách ocenili
               jednotlivé tvorby našich starších spisovateľov. Celý rad výborných prác, ktorých
               ohlas ešte žije v prsiach našincov, nenašiel kritika. V nasledujúcich riadkoch chcem
               zobudiť rozpomienku na práce, ktoré sa mi pri hrabaní sa v bibliotéke nahodili. Keď
               nerastú nové plody ducha, obzrime sa na staršie. Veď nielen prvotriedne tvorby majú
               význam. Mnoho skvelých myšlienok väzí v dielach, ktoré sa síce neblýskajú v lúčoch
               literárnej slávy, ale ktoré predsa sú naozajstnými pokladmi nášho duševného života.
               Môžeme smelo riecť, že naši tvoriaci spisovatelia vylúdili síce ohlasy v srdciach,
               roztratených po tichých dedinkách a skromných mestách slovenských, ale k výrazu
               prišiel máloktorý cit. Obradovala sa duša osamotnelá na iskierke sršiacej tu i tu z
               diela, ktoré pošlo zo slovenského ducha — obradovala sa srdečne a blažené myšlienky
               zablysli pod lebkou samotára. Avšak nikde nenašla radosť čistej duše ozvenu, emanáciu
               citu. My musíme hovoriť o samých sebe, upomínať nás i druhých na svoje jestvovanie!
   </p>
   <p>
    Priberám sa k sporadickým úvahám už i pre našu mládež, ktorej čochvíľa nedostupnými
               budú všetky práce dvakrát nevydané, lebo staré vydania rednú a tratia sa, takže
               málokto z našich mladých peknoduchých ľudí dostať sa môže k tomu alebo onomu vydaniu
               staršej doby. Naši otcovia nevydávali vo veľkých tisícoch svoje almanachy. Sklady
               nejestvujú a do kníhkupeckého obchodu sa máloktoré dielo dostalo. Aby teda mládež
               naša posmelená bola k hľadaniu spisovných trudovín našich spisovateľov, spomeniem
               niektoré práce len behom, nerobiac si hádam nároky na dajaké systematické pojednania.
   </p>
   <p>
    V Hurbanovej „Nitre“ IV. — ročníku 1847., nachádza sa báseň „Hrdoš, alebo Stratený
               generál“, starodávna povesť od Ladislava Paulinyho. Podnet k tejto väčšej básni mal
               byť lokálne-príležitostný. Ale nepredpojatý čitateľ márne by hľadal takéto vlastnosti
               v „Hrdošovi“, je on samosebou niečo temnou, ale celkom samobytnou básňou, ktorá sa dá
               porozumieť bez všetkých poťahov a podkladaní zmyslov. Ja dívam sa na túto zvláštnu
               prácu okom nepredpojatým, a preto tvrdím, že sú v nej veľké krásy k nájdeniu. Hneď na
               počiatku líči básnik prebudenie národov takto:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Už bašty, múry, závozy a mosty
   Na zámkoch hynú, v prach sa rozsýpajú,
Reťaz nebrinčí a netlačí kosti
   Väzňov, čo slávne slobodu vítajú.
      </span>
     </p>
    </div>
   </p>
   <p>
   </p>
   <p>
    Je to iste veľmi pekne líčené padanie stredoveku. Po tomto konštatovaní novej doby
               príde básnik na slovenský národ, ktorý ešte necíti vanutie času nového:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Tam ľud zakliaty, oči má, nevidí,
Má srdce, lež biedy svojej viac necíti!
      </span>
     </p>
    </div>
   </p>
   <p>
   </p>
   <p>
    Tieto riadky upomínajú živo na Bottove pekné verše v „Jánošíkovi“, že ľud náš len to
               vie, že ho bolí. Markantnejšie nemožno opísať biedu ľudu slovenského, ako to robí
               Pauliny:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ničím nevládze, všetko si závidí,
Ten na ňom jazdí, kto prvý zachytí.
      </span>
     </p>
    </div>
   </p>
   <p>
   </p>
   <p>
    Koľko tu pravdy, aká britká, trefná sada. Hodná by bola prejsť do príslovia, keby sa
               našinci viacej starali o rozšírenie plodov literárnych medzi ľud. Vôbec predspev k
               „Hrdošovi“, hovoriaci o ľude, až na formu, je báseň rozhodnej ceny! Vidno talent,
               hlboký talent, ale málo — umenia! Pauliny je básnik, ale zabudol modliť sa v chráme
               Múzy.
   </p>
   <p>
    V mnohých veršoch badať neskúseného, nezručného veršovníka, nemajúceho v moci ani
               formu, ani reč (ani len slabiky nie sú všade rovno čítané), a tu nás zrazu prekvapí
               sada pravého básnického vzletu, pravej sily. Napr. bitka čertov v pekle, povstalá
               hnevom nad obrátenou Lipovou, je opravdu danteovskou vervou opísaná, bárs reč i verš
               kríva.
   </p>
   <p>
    Lipová sa vymanila pomocou dobrého vodcu spod tyranstva hlúposti. To rozhnevalo
               peklo. A preto vysiela satanáš, „richtár pekla“ svojich čertov na Lipovú, aby mesto
               zasa pokazili. Hlavné komando sadne do zvonice, Asmodeus má zaujať krčmy, Zmok
               strážiť bude humná a ulice, bedárom bude Škrátok zlato sľubovať. Sám Satanáš beží k
               bosorkám, aby získal v nich pomoc. Opis bosoriek na cintori zase prejavuje silu
               poetovu:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Čo to ručí?
Vietor hučí.
Na cinteri
Kto neverí
Nájde baby
Jako žaby
Nafúkané
Rozjažené.
      </span>
     </p>
    </div>
   </p>
   <p>
   </p>
   <p>
    Tak sa počína tretia, opravdu slovenskou poverou presiaknutá hlava. Ježibaba doletí
               na vidlách s čarodejným:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Hazú, fazu stranga bári
Astra mastra — cingilate
Tu som, povie Ježibaba,
Tu som k službám, čo žiadate?
      </span>
     </p>
    </div>
   </p>
   <p>
   </p>
   <p>
    Bosorky i roháč Satanáš žiadajú varenie „besnej vôdky“, ktorej kvapky „ľud
               roztrhajú“. Ježibaba teda počne variť pre Lipovanov nápoj. Nikdy nikde nebola
               pálenka, tento jed, otravujúci náš národ, tak znázornená ako tu. Ježibaba „zotkne
               bradu s ostrým nosom“ (jak plastický, verný to obraz!) a počne svoje čary, ktoré sú
               také znamenité, že tvoria unikum nielen v slovenskej, ale slavianskej spisbe: pálenka
               varí sa z rozličných prvkov, medzi mnohým inším:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Jed moriaka, pot chrobáka,
      </span>
     </p>
    </div>
   </p>
   <p>
   </p>
   <p>
    ďalej:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Tri gomby černokňažníka,
Sto pavúkov, samých samcov,
Mastný kabát páleníka,
Vranie oká, peny z kancov.
      </span>
     </p>
    </div>
   </p>
   <p>
   </p>
   <p>
    Alebo:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Slimák ročný bez parožkov,
   Dvestoročná ropuchnačka,
Provieslo zo starých doškov,
   Blen, bolehlav, korytnačka.
      </span>
     </p>
    </div>
   </p>
   <p>
   </p>
   <p>
    Lipová kvitne, iba z rozvalín starého hradu počuť nocou divné hlasy, volajúce na
               ratu. Dobrý vodca Lipovej ide pomáhať neznámemu — a nájde saňu, ktorá panovala
               predtým nad Lipovou. Strhne sa boj — trvá do rána. Ráno nájdu ľudia mŕtvu saňu a pri
               nej mŕtveho vodcu. Už sme povedali, že je mnoho temného v básni tejto, keď ju
               samostatne pochopujeme. A v tom väzí jej slabosť. Ale my nesmieme zato zabúdať na
               pekné a silné stránky tohto jedináčka paulinyovskej umky. Ja aspoň neznám od
               Ladislava Paulinyho ani jednej básne, okrem tejto. Škoda bolo, preškoda, jedným
               pokusom dať poézii vale!
    <sup>
     [
     <a class="footnote" href="#ftn.d56e330" name="d56e330">
      2
     </a>
     ]
    </sup>
   </p>
   <p>
    Na opustené miesto vodcovské driape sa Hrdoš, vyťahuje „dáky nápoj“ a núka občanov.
               Za nápojom ide „duch rozpadnutia“.
   </p>
   <p>
    Veľmi dobre líčené pijanstvo: „Mojžiš, pálenky daj — žide, holbu vína! Sem ešte
               lavicu! Žide, žemle, soli.“ Škuľavé chlapčisko v pitvore pridáva do židových džbánov
               bosorkinu mixtúru. Sám Satanáš kortešuje za Hrdoša. Hrdoš v noci pred voľbou váľa sa
               v neistote výsledku po posteli — vo svojom strachu vyderú sa mu slová, že by tomu aj
               „dušu“ dal, kto by mu zhodil z hlavy „trápne tušenie“.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       A sotva osudné to „dušu“ vypustí, 
  Dvanásta na zvone hodina uderí,
Krov v streche zapraští a vietor zašuští:
  A dvere dokorán — a chlapča u dverí.
      </span>
     </p>
    </div>
   </p>
   <p>
   </p>
   <p>
    Chlapec sa blíži k posteli, a rastie každým krokom. „Neboj sa, odpovie,
    <span class="emphasis">
     <em>
      už
                    z chlapca chlapisko
     </em>
    </span>
    .“ Diabol žiada od Hrdoša dušu, a tento privolí a
               podpíše úpis krvou. Hneď ale obanuje a volá za odchádzajúcim s úpisom čertom. Ale
               márne.
   </p>
   <p>
    Chrabrý Václav chytí sa do boja s čertom, ale podlieha. Hrdoš vyvolený pomocou pekla
               zaujíma prestol lipovský a má prísahu zložiť v chráme pred oltárom. Keď chce vysloviť
               slovo „svedomie“ a „duša“, zhasnú oltárne sviece a kríž padá.
   </p>
   <p>
    Hrdoš počne svoje panstvo nad Lipovou a bieda s neresťou tiahnu do nešťastného
               mesta:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       A tam zas pod skalou štvoro sirôt sedí,
Nocľah im je skala a vietor perina,
Kahancom hviezdičky a mesiačik bledý,
A priateľ zhovorný: šumivá brezina.
      </span>
     </p>
    </div>
   </p>
   <p>
   </p>
   <p>
    Čo chcete krajších, plastickejších obrazov? Takéto slohy nahradia človeku mnohé
               hrbľovaté a naivné miesta, s ktorými sa žiaľbohu častejšie stretáme v básni! Ale
               mnohý čitateľ dá sa odstrašiť nepodarenou stránkou a nevidí v škorupine schované
               perly! Škoda, preškoda tých mnoho škorupín.
   </p>
   <p>
    Hrdoš, bez duše a svedomia, počína si ako opravdivý tyran. Prázdne miesta v útrobe
               vyplňujú bolesti, ktoré zobrazuje básnik ako hadov. Opis týchto hadov je veľkolepý:
               „za ním (za hadom) zas druhý z diery sa vyvlečie, zavesí na prse a v žlči sa mácha.“
               Sú to silné výrazy, ktorým nemožno odoprieť obdivovanie. Bôle a útrapy tyrana nemožno
               živšie maľovať:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Tak hrozné hadisko ocasom zatočí,
  A pleskot strašlivý kolom srdca stvára,
Druhý sa zas tiskne do hlavy, do očí —
  A zizá do sveta, trápi hospodára.
      </span>
     </p>
    </div>
   </p>
   <p>
   </p>
   <p>
    Diabol upomína Hrdoša na daný sľub, aby Lipovú vystavil zas na tom mieste, kde
               predtým stála, čo toľko znamená, aby ľud sotil naspak do tmy a slepoty, v ktorej sa
               váľal predtým. V čarovnej noci stríg a bosoriek vyberie sa utrápený Hrdoš hľadať rumy
               bašty zváľanej zobudeným ľudom. Noc divá, pľuštivá, bosorky letia vetrom. Striga
               Barbora letí na lopate ponad hlavu Hrdoša! Tuhým letom zlomí sa jej lopata napoly, a
               striga padá „bez lopaty, nieto raty“. Jestli ju tu nájde ráno, ľud ju schytí a utopí.
               Sestry bosorky letia strige na pomoc, bežia pre nového tátoša, nájdu týraného bôľmi
               Hrdoša!
    <span class="emphasis">
     <em>
      „Duše“
     </em>
    </span>
    nemá, a tak majú nad ním bosorky úplné právo.
               Hrdoš nesie prvú skalu k založeniu novej Lipovej na starom hriešnom mieste. „Úpis,
               diable,“ volá vo svojej smrteľnej úzkosti. Ale na jeho volanie odpovedajú strigy
               rehotom, lebo Hrdoš namiesto na hrad, zablúdil na krížne cesty. Striga zahodí
               Hrdošovi na hrdlo ohlávku (kantár), pošibe ho prútom, on zmení sa na lopatu, na
               ktorej striga veselo jazdí ďalej. Ľud nevie, kam sa Hrdoš podel, až povesť mu neskorá
               vyzradila, „že Hrdoš miesto Lipovej, sebe zaťal driapy“.
   </p>
   <p>
    Z všetkého tohto vidno, že na diele pracoval živelne silný duch, nezriadený zákonmi
               večnými krásy, ale duch tvorivý, smelý a nevšedný. Pri všetkej nejasnosti, vidíme
               predsa istú niť, ktorá sa tiahne cez všetkých desať spevov tejto básne. Plná obrazov,
               plná živej fantastickej povery, čerpanej z ľudu, robí na nás báseň táto dojem
               slovenského „Fausta“, pravda, len in ovo.
    <sup>
     [
     <a class="footnote" href="#ftn.d56e389" name="d56e389">
      3
     </a>
     ]
    </sup>
    Počúvame máchanie krídel, ale tuhý švist letu vystal, krídla neboli dosť
               tuhé, aby uniesli orla do výše. Boj s rečou a formou je prividiteľný, neskúsenosť
               prinápadná. A predsa nás prekvapuje básnik miestami zrelosťou, určitým výrazom,
               peknými, zaokrúhlenými myšlienkami.
   </p>
   <p>
    „Poetam perdidi“
    <sup>
     [
     <a class="footnote" href="#ftn.d56e397" name="d56e397">
      4
     </a>
     ]
    </sup>
    môže volať slovenský národ. Musíme do povahy vziať, že v tie časy ešte
               nemal Pauliny sládkovičovské vzory, ani snáď príležitosti a času samoukov
               zdokonalovať a vyvinovať veľké svoje dary. On zaspieval jednu báseň — a tá snáď
               nenašla ocenenia, lebo práve našla odsúdenie. Snáď zúfal sám nad sebou a hodil
               poetické pero naveky do kúta — k veľkej škode slovenskej spisby. A či sa asnáď
               nachádzajú v pulpite
    <sup>
     [
     <a class="footnote" href="#ftn.d56e403" name="d56e403">
      5
     </a>
     ]
    </sup>
    nášho veterána ním samým málo ocenené práce? Bolo by zásluhou vytiahnuť
               ich z prachu.
   </p>
   <p>
   </p>
   <p>
    <span class="bold">
     <strong>
      II
     </strong>
    </span>
   </p>
   <p>
   </p>
   <p>
    Rozpomeňme sa na dielo, pomenované smutnohrou, ačkoľvek má do smutnohry tak ďaleko,
               ako do veselohry alebo drámy. Je to „Holuby a Šulek“, smutnohra v 5 jednaniach od J.
               Podhradského. Dielce toto povstalo r. 1850, teda pod bezprostrednými dojmami tých
               dejov, o ktorých jedná. Samo sebou rozumie sa, že takáto bezprostrednosť, taký krátky
               čas medzi faktickým životom a poéziou, nemôže mať dobrý vplyv na hodnotu poetickú.
               „Was im Liede unsterblich soll leben, muss im Leben untergehen.“
    <sup>
     [
     <a class="footnote" href="#ftn.d56e420" name="d56e420">
      6
     </a>
     ]
    </sup>
    Táto sada platí tuto v celom svojom znení. Žijúce ešte a účinkujúce osoby
               nie sú dobré figúry pre drámu ani vtedy, keď jednajú a žijú v poézii pod cudzími
               menami! Ešte viac to platí o všeznámych osobnostiach.
   </p>
   <p>
    Konečne vyznať nutno, že nemáme pred sebou drámu v pravom zmysle slova. Postrádame
               všetko, čo prináleží k dramatickej stavbe, až na materiály. Ako ale hŕba tehly a jamy
               s vápnom nerobia ešte stavisko, tak aj nesčíselné dramatické elementy, v diele tomto
               nakopené, netvoria drámu. My teda už popredku uznávame všetky poklesky, ktoré trčia z
               Podhradského diela. Nieto v ňom dej nesúcej osobnosti; sami titulní hrdinovia sú
               práve tak podriadené figúry ako „traja chlapci pri Váhu s vtákom“. O jednotnom deji
               nemôže byť ani reči. Jedna epizóda stíha druhú, nesúvisle hatí sa scéna za scénou,
               prichádzajú výstupy, nemajúce žiadneho oprávnenia; prichádzajú osoby, nemajúce
               pražiadneho miesta. Mnoho naivných výrazov, ba celé dialógy, držané v tóne vulgárnom
               a cele nemožnom v pokročilej spisbe. Ruda, ruda a samá ruda, ale vo vnútri tej rudy
               blýskajú zrnká rýdzeho zlata.
   </p>
   <p>
    Keď čítame kritickým duchom „Holubyho a Šuleka“, nemôžeme predpokladať, že by
               pôvodca bol čítal dajakú drámu lepšieho ducha, a tým menej videl na prknách postup
               dramatického deja. Tým menej môžeme predpokladať, že by bol študoval dramaturgiu,
               alebo že by sa jej prakticky bol priučil. On iste ani len kordýny neťahal. Pri
               najmenšom poznaní prkien divadelných, nebol by popísal nemožnosti, pri najmenšom a
               povrchnom štúdiu pravidiel dramaturgie nebol by zablúdil do labyrintu nesúvislých
               scén. A predsa väzí v ňom silný dramatický talent a prirodzené scénické tvorenie,
               ktoré až úžas budí v človeku. Pár črtami a silnými obrazmi nakreslí výstup veľkej
               dramatickej hodnoty.
   </p>
   <p>
    V prvej čiastke smutnohry (na jeho rozdelení dejstiev nemožno sa držať, i pri tom
               pokračuje samovoľne, nepravidelne a bez odôvodnenej vnútornej pohnútky) vidíme
    <span class="emphasis">
     <em>
      dar vynálezčí
     </em>
    </span>
    , rozbehnutie sa do dramatickej stavby,
               snovanie uzlu, rozlúštiť sa majúceho. Trebárs sú aj tie prostriedky, uzol viazať
               majúce chatrné, náhode ponechané, trebárs tu naháňa jedna nepravdepodobná náhoda
               druhú, predsa vidíme pevnú dramatickú vôľu, veľkú dramatickú potenciu! Černobel je
               výtečná figúra intriganta, a pravdu vyznajúc, jediný aspoň čiastočne dramaticky
               prevedený charakter. To Černobelovo tiskanie sa dopredku pri podpise študentov,
               zaviazavších sa odísť z Prešporka, je taký plastický ťah našich darebákov, že pri
               väčšej literárnej vyvinutosti nášho národa, stať by sa musel Černobel typickou
               figúrou a príslovím. Jak nenútený, môžem povedať, shakespearovský humor, aká hlboká
               satira veje v druhom výjave, kde je zobrazený Kaifáš, prototyp renegátskeho kňaza
               luteránskeho, pijavice a zradcu. A tu mi nutno urobiť poznámku, ktorá je nevyhnutná.
               Najväčšia cnosť dramaturgie, ako každej poézie, je pravda. V dramaturgii táto pravda
               musí byť bezohľadná, zrejmá, silná, ba keď sa aj preháňa v líčení, neškodí to tak,
               ako zakrývanie holej pravdy. Dramaturg je ten najnemilosrdnejší sudca, on je totožný
               s prísnosťou božieho súdu. Dramaturg, hoviaci teórii odpustenia a miernenia, nemá
               žiadneho povolania! A to musíme vyznať, že v tomto bode je Podhradský príklad a
               hviezda, ktorá by mala svietiť budúcim našim dramaturgom. On namaľoval Kaifáša
               čierno, ale dokonale čierno, a mal pravdu.
   </p>
   <p>
    V treťom výjave je kreslená licitácia. Vec to každodenná, obyčajná. Ale i tu javí sa
               silný dramatický talent, ktorý stvoril Betušku. Dve-tri črty, a pred vami stojí
               postava, dýchajúca nehou. Tam nachádzame peknú vetu: „Ach ľud môj, ľud môj, úbohý ľud
               môj, osud tvoj oceán ľadový roztopí.“ Nasleduje viazanie dramatického uzla, ratovanie
               Klementíny, darovanie prsteňa, hrozná scéna nad umierajúcim kopaničiarom, z ktorého
               úžerný žid kmáše halenu. „Prikry ma,“ volá k dcére zomierajúci. Šulek dá mu svoj
               kabát za pokrývku. Tu sa zjavuje dar nálezu poetického. Pravda, že darovanie prsteňa
               lamentujúcej dcére nenie odôvodnené, práve tak ako kúpenie licitovaného majetku za
               suplikantské peniaze. Taký človek, čo také kúsky vyvádza, nemôže byť nosičom
               dramatického deja. Ale i slabé tieto prostriedky neminú sa úspechu. Dej tento
               čitateľa udržuje v napnutosti. Bez kabáta na Javorinu prišlý Šulek stal by sa ľahko
               komickou figúrou pod rukami menej zručného spisovateľa. Holuby ukazuje sa všade ako
               buršikózny, večne vtipkujúci mladík. Monológy Šulekove sú zväčša naivne primitívne,
               ako aj jeho schôdzka s Klementínou, bárs ich dialóg pred obapolným vyznaním je
               duchaplný a vtipný. V druhom jednaní prichádzajú výstupy, o ktorých nemožno písať —
               sú ony pod tou čiarou, kde počína kritika svoju prácu. Černobelove plány sa
               nevydarili. Sedliak z Považia razom rozotne uzol, rozlúšti dramatickú zamotaninu, keď
               očistí celkom Šuleka, Černobelovou intrigou očierneného pred grófkou Vchinskou a jej
               dcérou. Tu sa končí všetko, čo možno aspoň približne pomenovať dramatickým dejom. Od
               tohto bodu počínajú sa nové zauzleniny, ale nešťastné! Černobel mal tu zhynúť, alebo
               napraviť sa. On neurobí ani to, ani oné, ale vegetuje po svojej dramatickej smrti
               ďalej. A predsa posaváď ešte hlavné osoby ani nejednali. Nasledujú nemožnosti (napr.
               stratenie grófkou 80.000 dukátov! a nájdenie tejto sumy Šulekom). S tretím jednaním
               počína sa revolucionálny ruch. Po scénach so sedliakmi prenesie sa dej na bojište, do
               táborov, kde sa naivne opisujú boje. Ale i tu sa vystrkuje scénický talent
               spisovateľa. Silné, pohnutlivé výstupy, pravda bez organického súvisu, rozjatrujú cit
               čitateľa. I počne sa rad smrtí — (v polovičke drámy). Zase prevezme hlavný zástoj
               slepá náhoda, tej za obeť padá grófka Vchinská rukou Šulekovou. Opravdivá melodráma.
               Sama vskutku tragická smrť mučeníkov národných, Holubyho a Šuleka, príde v dráme
               veľmi bezkoturnovým krokom. Šulek dá sa chytiť pre blbú zvadu s debrecínskym
               fiškáľom. Tak asi chytia aj Holubyho. Slabosť tohto postupu cíti spisovateľ a chce
               vdýchnuť tragiku do svojej drámy tým, že obidvaja chytení bojovníci odvrhnú pardon,
               ponúkaný pod výnimkou odrieknutia sa od svojich zásad, ktoré im vtlačili zbroj do
               rúk. Je to síce pekné, heroické, ale nie tragické. Bôľ Šuleka, jeho kolotanie sa
               medzi sladkosťou života a hroznou smrťou má mnohé, opravdu dramatické efekty. Menej
               dramatické je v diele tomto to zomieranie grófky a jej dcéry, a zase vstávanie z
               mŕtvych, bárs sú pri tom pekné niektoré miesta. Zo všetkého vidno túžbu po deji — ale
               dej nejde, musí byť nútený.
   </p>
   <p>
    Keď povážime vec vcelku, nemôžeme priznať smutnohre Podhradského absolútnu poetickú
               cenu, lebo takúto majú len diela, tvoriace celok. O celku tu ani reči byť nemôže, ale
               ešte menej o možnosti prevedenia na prknách, a to je konečne najvyššie kritérium
               dramatickej práce. Ale uznať musíme, že napriek všetkým, niekedy až detinským
               nejasnostiam, nachádzame v smutnohre tejto viac dramatických živlov, ako v mnohom
               zručnom diele cudzích dramaturgov. V každej skoro scéne rozbehne sa spisovateľ na
               koturnách — a potom zrazu obuje pantofle. Jak pekne dramaticky vyvedená je postava
               Černobelova a Kaifášova — a jak triviálny je ich koniec: Kaifáša zabije hrom (na
               rozkaz Klementíny), čo básnik naznačil ale so sto rrrrRRrrrr, a Černobela roztrhajú
               psi, keď chcel zhodením lavičky prekaziť Klementíne cestu k odsúdeným.
   </p>
   <p>
    Ale pri tom sme ešte nespomenuli hlavnú zásluhu tejto knižky. Je ona jediným
               pomníkom na neznámych a zabudnutých hroboch prvých mučeníkov, aspoň prvých povedomých
               mučeníkov národa slovenského. Písaná je s rozpáleným srdcom, fantáziou živou a
               nevšednou! A keď povážime, že reč slovenská v tých časoch nebola ešte ani tak
               ustálená a vytríbená ako dnes, musíme i Podhradského dikcii priznať skvelé
               vlastnosti, a čo je hlavné, originalitu a čerstvotu. O vrahoch našich hovorí: „… oni
               sú smrť naša, čo smrť našu smrtí.“ Smelé slovo, ale javí ducha. Druhá zásluha knižky
               tejto je, že účinkovala veľmi hlboko na čítajúcich ľudí našich a znám mnohých, ktorí
               naspamäť vedeli niektoré dikcie. Nejedna panna a pani slovenská prelievala slzy nad
               osudom tu Klementíny, tam grófky, tam zase nad mučeníckou smrťou mladých oduševnených
               junákov. A to je veľká zásluha. Kniha sa na to píše, aby obživovala, rozprúdila mysle
               a city. V tomto ohľade mnoho urobila práca Podhradského, a kde zostala neznámou,
               nenie na príčine jej dramatická slabosť, ale naša netečnosť. Naše dnešné pokolenie
               náklonné je ku kritike, a rado vešia sa na chyby a poklesky, nie aby sa z nich učilo
               vystríhať sa slabostiam, ale aby celok odsúdilo. „Holuby a Šulek“ nedá sa odsúdiť,
               bárs sa posudzovať dá z mnoho a mnoho strán. Podhradský patrí medzi silných
               samorastlých duchov, ktorí bez prípravy, bez hlbšieho štúdia, bez znalosti pravidiel
               dramatických, jedine podporovaní a nesení prirodzeným pudom a veľkým talentom
               tvorili, naozaj tvorili. Škoda, preškoda bolo by odhodiť dobre kresané kamene,
               pripravené k budúcemu chrámu slovenskej Tálie.
    <sup>
     [
     <a class="footnote" href="#ftn.d56e442" name="d56e442">
      7
     </a>
     ]
    </sup>
    Z jeho diela môžeme učiť sa, ako máme i ako nemáme pokračovať na ceste k
               dráme. Podhradský vládne satirou, vládne darom tvorenia figúr, živým slohom,
               fantáziou — všetko to drahocenné vlastnosti. Že nedospel, že sa nevyvinul — božemôj —
               to je naša škoda.
   </p>
   <p>
    Básnické zvraty boli mu poruke; on sypal perly s bezcenným pieskom pomiešané, ale
               predsa to boli perly. V predmluve hovorí sám k sebe, vzhľadom k ťažkému predmetu
               svojej práce:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Nedohodíš na piaď — a chceš hviezdy ráňať!?
Biedny bez srdca zvon! Komu chceš vyzváňať!?
      </span>
     </p>
    </div>
   </p>
   <p>
   </p>
   <p>
    A takýchto vzletných originálnych miest je plno — treba ich len vidieť a oceniť.
   </p>
   <p>
    Nezabúdajme, drahí bratia, ani na tohto literárneho borca, trebárs by inoplemenná
               kritika mlčaním ho pominula pre niektoré do očú bijúce slabosti. Veď nik neberie
               vence slávy našim predným, všade uznaným pracovníkom na literárnom poli — ale verte,
               títo postranní, neuvážení, neocenení ľudia prispeli mnoho k nášmu vývinu a môžu ešte
               prispieť, keď ich študovať budeme. Mohol bych hneď zhlavy uviesť mnohé slová a
               myšlienky novších a uznanejších spisovateľov, ktoré sa veľmi nápadne zhodujú so
               slovami dávno vytlačenými v skromnej trúchlohre Podhradského. Nuž zohrievajme sa na
               dobrom, vystríhajme sa chýb, oboje pomocou starších prác našich, bárs nie celkom do
               najvyššieho vývinu dospelých spisovateľov.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ja chodím po hroboch, Slávov vyhrabávam,
Plačem pri mohylách, živých požehnávam,
      </span>
     </p>
    </div>
   </p>
   <p>
   </p>
   <p>
    tak počína Podhradský svoj predspev. Nuž vyhrabávajme i my z hrobov polozabudnutia
               diela slovenského ducha, aby mali u nás „libelli sua fata“.
    <sup>
     [
     <a class="footnote" href="#ftn.d56e475" name="d56e475">
      8
     </a>
     ]
    </sup>
    Neuvážená, neobjasnená kniha je mŕtvo narodené dieťa. U nás, chudobných
               literárne, má mať každý lepším duchom nadchnutý zjav slovesný svoje fátum blahodarné.
               Rozpomínajme sa na trudy prešlých dôb.
   </p>
   <p>
   </p>
   <p>
    <span class="bold">
     <strong>
      III
     </strong>
    </span>
   </p>
   <p>
   </p>
   <p>
    V každej spisbe hrajú romány veľký zástoj. Trebárs táto forma básnická nestojí na
               úrovni s drámou alebo eposom, predsa je nevyhnutne potrebnou a čo do praktických
               výsledkov znamenitým rozširovateľom ideí v národe. Najvyššie druhy básnictva majú
               viac-menej ohraničený kruh čitateľov a pochopovateľov a preto ich vniknutie požaduje
               veľký kruh vzdelanstva. Román je prístupnejší širšiemu obecenstvu, a trebárs by tu i
               tu nebol celkom pochopovaný, zanecháva dojmy tam, kde epická báseň alebo dráma nemôže
               preniknúť. Smelo môžeme tvrdiť, že Jókai viac vykonal pre vzbudenie maďarského a
               maďarónskeho povedomia ako Vörösmarty — bárs ten prvý nenie pravý, čistý umelec, bárs
               viac baví a dráždi, ako poučuje a uspokojuje, a v umeleckom ohľade ďaleko stojí za
               týmto druhým. Vo francúzskej spisbe hrá román zástoj ľudového čítania skoro výlučne a
               nový ruský román prekliesnil si skôr cestu do cudzozemska, ako epika Puškinova a
               lyrika Lermontovova. Nechceme síce týmto snáď porovnávať Turgeneva alebo Gogoľa s
               Jókaim, bolo by to veľmi smiešne. Avšak i títo veľduchovia volili formu románu a
               prenikli do vlastného ľudu, zaujali čestnú, slávnu pozíciu vo svetovej literatúre.
   </p>
   <p>
    My Slováci ukázali sme vo svojej spisbe viac elementov k eposu a dráme (dôkazom
               predošlé dve pojednania), ako k románu. A to je chyba. My sme nechali ľud náš čítať
               „Genovefy“, „Bruncvikov“ a „Kartigamy“, a nehľadeli sme premôcť tieto cudzie výrastky
               krvavej a nemravnej pseudopoézie dobrými románmi. Lebo čo sa dobrého stvorilo v
               rozpravnom smere, patrí bez výnimky k novelistickým povestiam. V tomto druhu ďaleko
               postúpil slávny Kalinčiak, urobil si zásluhy, a pekné zásluhy, Mladen,
    <sup>
     [
     <a class="footnote" href="#ftn.d56e494" name="d56e494">
      9
     </a>
     ]
    </sup>
    Dumný, Záborský (upomínam na jeho skvelú prácu: „Panslavistický farár“);
               v našich časopisoch zjavili sa pekné a duchaplné práce pod pseudonymami („Jedľovský učiteľ“);
    <sup>
     [
     <a class="footnote" href="#ftn.d56e500" name="d56e500">
      10
     </a>
     ]
    </sup>
    ale rozbehnutie sa k románu nebadáme v týchto prácach.
   </p>
   <p>
    Leží predomnou práca, ktorú možno pomenovať prvým slovenským románom. Je to v treťom
               ročníku „Nitry“ uverejnený „Olejkár, povesť z počiatku XIV. stoletia“ od M. J.
               Hurbana. V trinástich malých hlavách vidíme pred sebou prácu, so všetkými
               vlastnosťami opravdivého románu. Už sám vek, v ktorom táto povesť hrá, je veľmi
               spôsobný k románovej tvorbe. Matúšovské časy, zakryté rúškom tajnosti a
               neodolateľného pôvabu, sú pravou perlou pre bujnú romantickú fantáziu, ktorá má voľný
               priestor rozletieť sa po tajuplných poliach dejov pošmúrnych a málo osvietených
               reálnym svetlom pragmatickej histórie. Ale i inú, krásnu stránku má vhĺbenie sa a
               poetická prechádzka po tejto pôde: pri historickom základe, bárs by on jak ľubovoľne
               použitý bol, je tá výhoda, že básnik zobúdza zabudnuté rozpomienky na deje,
               odohravšie sa v krajoch známych a milých čitateľom. On nevdojak, alebo naschvál, budí
               povedomie národné, oblieka svoj ľud do krásnych šiat bohatej, trebárs i z väčšiny
               namyslenej minulosti. A toto je vec veľkej zásluhy, lebo chýbanie národného povedomia
               je tá slabá stránka nášho národa, ktorá nám robí každú kultúrnu prácu krušnou,
               trápnou a nevďačnou. Román „Olejkár“ (bárs ho volá spisovateľ skromne povesťou,
               predsa je to román) uderil na pravú strunu a divno prichodí nám, že nenašiel viacej
               ohlasu a že na nastúpenej ceste nevidíme žiadnych nasledovníkov.
   </p>
   <p>
    Ten samý spisovateľ je pôvodcom ešte jedného románu, písaného nárečím českým, a tak
               ho neberieme do úzkeho rámca špeciálnej spisby slovenskej. Je to „Gottšalk“.
               Akokoľvek by sme sa ohliadali po treťom podobnom románe: nájsť ho nevieme.
   </p>
   <p>
    „Olejkár“ má veľmi skvelú vlastnosť, prísne umeleckého vzletu: tvorí on zaokrúhlený
               celok! Jedným tónom zaznieva od počiatku až do konca. Fabula jeho je jednotná,
               okrúhla, prepracovaná, popredku dobre premyslená. Čo by z tém tých narobil francúzsky
               romansier! V koľkých kapitolách by bol jeho román, v koľkých dieloch. Mnoho deja,
               mnoho jarého pohybu vidíme zúžene na týchto pár kartách. Plodnosť myšlienok —
               žiaľbohu, v priúzkom rámci. Zle sa robí, keď na malom obraze vidíme nepomerne veľké a
               početné grupy. Jedna figúra tiesni druhú, jedna zavadzia druhej, a tá pravá umelecká
               harmónia nemôže sa vyvinúť pre malý priestor. To samé nachádzame pri tomto prvom a
               posaváď nedosiahlom slovenskom románe. Tie jeho chatrné na priestor kapitolky stoja v
               odpore s dejom, postavami, figúrami, ktoré majú opísať. Figúram visia takrečeno nohy
               a ruky ponad a popod rámec. Tak nám to prichodí, akoby spisovateľ podával nám stručný
               výťah z rozsiahleho a dejom primeraného diela. Nechválime dlhé opisy, priminucióznu maľbu
    <sup>
     [
     <a class="footnote" href="#ftn.d56e513" name="d56e513">
      11
     </a>
     ]
    </sup>
    vedľajších osôb, ale zase keď sa tak málo opíše atmosféra, v ktorej
               dýchajú osoby a postavy románu, ako sa to deje v „Olejkárovi“, tak to slúži na ujmu
               hlbokého dojmu. Čitateľovi sa síce má nechať priestor k vlastnému fantazírovaniu, a
               doplňovaniu čítaného — avšak prirýchle postupovanie, takrečeno hatenie sa deja, budí
               v nás žiaľ! Pripísať nutno také náhle bežanie deja dopredku úzkemu priestoru, aký
               dáva almanach jednej práci, aby nebral miesto druhým prácam.
   </p>
   <p>
    Počiatok románu padá na Silvestra roku 1299 — teda v noci, v ktorej sa stýkajú dve
               storočia. Už sám tento pamätný čas naladí dušu čitateľa vážnosťou. Opis búrneho
               večera silvestrovského, bárs stručný, vpraví nás celkom znamenite do romantickej,
               temnej doby tehdajšej. Dvaja neznámi jazdci vtrhnú do Trenčína, napriek fujaku,
               „ktorý núti jazdcov mocne sa do strmeňov zapierať“. Hrabovec a jeho veselý sluha Ďuro
               dorazia k tajuplnému bytu zlatníka. Medzi posledným a prišlým hosťom vyvinie sa
               dialóg, a tu poznávame hneď výtečnú zručnosť v rozprave — čo je najťažšou úlohou
               poviestkára. Na dialógu najviac potýkajú sa neskúsení vypravovatelia. Nie tak náš
               spisovateľ. Z krátkeho dialógu dvoch mužov bijú nám reliéfno do očú postavy dve,
               veľký zástoj hrať majúce. V zlatníkovi poznávame vysokým umom obdareného zlatníka; z
               jeho slov len tak piští jed, pomstychtivosť a zlatobažnosť. Olejkár Hrabovec, napriek
               jeho telesným i duševným prednostiam, podlieha hneď vplyvu starého zlatníka. Spiera
               sa, spiera Hrabovec, ukazuje pekné city, ale týmto sa iba smeje sarkastický
               pokušiteľ. Vidíme sa hodenými byť do čarovného kola tajností, a preto je nám jednanie
               týchto mužov temnisté ako ich slová. Táto tajomná temnosť pôsobí veľmi pútavo, najmä
               na mladšie duše — ona núti nepúšťať knihu z rúk, až kým sa dozvie rozlúštenie hádky
               nepochopiteľnej. K zavŕšeniu romantickej neistoty slúži ešte na konci druhej kapitoly
               opísaná scéna, kde spomína sa osoba ženská — „ako uschlá ratolesť so zamknutými
               ústami“. Vstup tento do románu je opravdu geniálny, čerstvou fantáziou vynájdený,
               trefne, lahodným slohom vypracovaný.
   </p>
   <p>
    V úzadí románu stojí mohutná postava Matúša a rozvírené deje krajinské. Na tomto
               úzadí maľovaná je majstrovskou rukou trúchlohra rodinná. Syn bohatej rodiny (olejkár
               Hrabovec) zaľúbil si devu meštiansku a oba padli. Syna, plod zakázanej lásky, dal
               otec vychovať, oženil sa s Miladou, s ktorou mal dcéru Ľudmilu. Brat nebohej Želmíry
               (milenky Hrabovcovej) v jede nad hanbou rodinnou zanevrie na svet a žije jedine
               pomste (str. 91.
    <span class="emphasis">
     <em>
      Kebych bol olejkárom, už by bolo málo ľudí na
                    svete
     </em>
    </span>
    ). Diabolskou mocou panuje zlatník (brat Želmíry) nad Hrabovcom,
               ktorý od prírody čestný, vohnaný je spoločníkom do víru pomsty. Počne sa hrozný rad
               zločinov, trávenia, najviac proti Matúšovi a jeho priateľom namierených, ale Vítom,
               nezákonným synom Hrabovcovým a dvoma mešťanmi (Važeckým a Zlatovským) zamedzených.
               Hrabovský bojí sa totiž o svoju Miladu, ktorú miloval Felicián, pravá ruka Matúšova,
               a večným rečiam zlatníka nie je vstave odolať. Vzburu mešťanov, nastrojenú zlatníkom,
               premôže prítomnosť Matúšova, ktorý sa do rozjatreného mesta vrátil z Budína — odbojca
               Čachtický, tajný prívrženec Karola Róberta padne jedom pre Matúša miešaným. Zločiny
               sa odokryjú na Trenčíne. Vít a Ľudmila uspeli zahorieť obapolnou láskou, ktorá
               zahynie rozlúštením tajomstva: že sú oni totiž brat a sestra. Hrabovec vyznal všetko
               a vzal jed. Náruživou tragickou scénou končí sa román: všetko rozviklané, rozbúrané —
               životy zlomené zločinmi, nešťastnou láskou a temnými náruživosťami. Jedine Matúš
               stojí ako mohutná skala uprostred zbúreného mora, jehož sipľavé vlny darmo na žulovú
               hruď jeho dobíjajú. „Ach divné — hrozné osudy človeka,“ povzdychne si Matúš, „divné,
               hrozné cesty poblúdenia ľudského! Nevyspytovaná vláda nebeská!“ Obrazom hrdinského
               pána Váhu a Tatier končí prvý slovenský román. V duši človeka blysnú nevdojak doby
               prísť majúce, kde sa výpoveď Matúšova na ňom samom plní.
   </p>
   <p>
    Kresba osôb je v diele tomto majstrovská, kolorit slabý. Vidíme len črty ceruzky
               alebo tušu, ale nie farby štetca. Tu i tu je hodené niekoľko štetcových ťahov, hlavná
               a najväčšia čiastka zostala skicou, ale skicou mocnej, povedomej ruky. Sú maliari,
               ktorých skicová téka omnoho viac umenia chová vo svojich došticiach, ako široké
               plátno a olejová farba. V „Olejkárovi“ vidíme jedno i druhé, lenže to druhé nenie
               prevedené. Temná postava Hrabovca je nakreslená tak živo, že oddeľuje sa mocne od
               iných podobných snáď rázov. Hrabovec žije, dýcha, jedná dramaticky. Všetky jeho
               postupy sú odôvodnené náruživosťou. V ňom je zosobnená náruživosť. „V južných som sa
               narodil krajoch,“ hovorí sám o sebe vo svojom vyznaní a tak poskytuje na konci
               povesti markantnú črtu potrebnú k poznaniu vulkanického svojho rázu. Obdarený mocnou
               vôľou, impozantnou osobnosťou, chýba mu pevná pôda mravná. Príde víchor náruživosti a
               povalí ho.
   </p>
   <p>
    Majstrovsky podaná je figúra intriganta zlatníka. Už celý jeho obkľučujúci kráž je
               presýtený mystikou, démonskými výpary. V ňom máme zosobnené darebáctvo bez vysoko
               šľahajúcich plameňov náruživosti vzletnej. Nízke sú jeho chtíče. So zlatom sa
               zapodieva, a celá diabolská moc tohto kovu preliala sa do jeho suchej útroby. Zlatník
               je prototyp jeho dnešných následníkov, ktorí lúpia náš ľud a spierajú sa jeho spáse.
               Matúš je mocný dvíhateľ národa a teda hlavný vrah takýchto podzemných krtíc,
               hlodajúcich na životodarných korienkoch ľudu. Teda musí zahynúť. Sám zlatník nemá
               toľko smelosti, vlastnou rukou previesť svoje pekelné plány: on ako pravý intrigant
               nadstaví Hrabovca, duševne mocnejšiu bytnosť. Pomer medzi týmito mužmi je divný, ale
               odôvodnený. Zlatník má právo účet žiadať od olejkára za zmarený život sestry svojej.
               On hneď na počiatku románu hovorí o svojej láske k nebohej. Jak vypočítane on tým
               jedná! Takéto láskyplné vzdychy sú pravým tŕňom pre boľavú hruď Hrabovca. K utvrdeniu
               Hrabovca na ceste zločinských pletích hádže zlatník do jeho duše hadov podozrenia
               proti Vítovi a Ľudmile. Tak ho dostane do svojich sietí. Naozaj, tieto dve figúry sú
               figúrami románu v tom pravdivom zmysle slova. Úzadie k zlým týmto princípom tvorí
               podzámocká luza, hýriaca v zbojstve a nízkych bahnách hriechov. Ondrej predstavuje
               takého mamľasa, akého rada používa zlosť v boji proti pravde. I to odpadlé
               meštianstvo je pekný ťah k dokonalosti obrazu potrebný. On zúri a búri, zakiaľ nevidí
               mohutnú postavu Matúša. Keď sa ukáže jeho prilba na obzore trenčianskeho chotára,
               zalezie zloba do kúta, slabý a zvedený meštianok otvorí oči, i vidí, že blúdil. V
               málo silných ťahoch máme verný obraz tehdajšieho meštianstva, ktoré sa ani dodnes
               nepremenilo.
   </p>
   <p>
    Medzi týmito temnými podobami blúdi párik ľudských anjelov! Krásne, skoro idylické
               postavy Víta a Ľudmily. Vít, mladík ideálny, nadaný, ale neošúchaný a nestvrdlý v
               búrach života, vyhodený je zrazu zo svojich láskou okrášlených snov do hnusnej,
               zločinmi preplnenej skutočnosti. On sa stane cez noc nástrojom dobrých princípov —
               borcom proti svojmu dobrodincovi, proti otcovi svojej Ľudmily. Jeho vnútorný boj je
               líčený už aj farbami. Celá úzkosť mladej, neskúsenej duše vyráža sa na jeho tvári —
               on neverí, čo počul, drží to za sen! Ale skoro presvedčí sa o skutočnosti. A vtom
               počne zasahovať do dejov ako mládenecký Patroklos,
    <sup>
     [
     <a class="footnote" href="#ftn.d56e532" name="d56e532">
      12
     </a>
     ]
    </sup>
    chopiaci sa meča a mlata až potom, keď už nepriateľ dobýja prievaly
               leženia. Mládenček stane sa hrdinom. Hrdinstvo jeho leží v zapretí samého seba v
               pokladaní úlohy veľkej nad osobné šťastie. Jeho povedomie povinnosti oproti národu je
               také živé, že utlmí v ňom cit detinskej vďačnosti a horúce plápolanie lásky. Ľudmila
               je kreslená bez farieb, zase len tužkou, ale obrysy jej lahodnej postavy sú okrúhle,
               pôvabné a určité. Zákonom jej je láska. A čože je konečne kritérium opravdivej
               ženskosti? Ľudmila, romantická, mäkká, láskou zvírená, uchádza s milencom z domu
               rodičovského, ale Ďuro, znamenitý chlapík, pravá zbrojnošská postava, lapí na
               hraniciach ubehlíkov, aby ich doviedol k poslednému výstupu v peknej tejto tragédii.
   </p>
   <p>
    Tragický ráz, snáď ten najvýtečnejší v románe, je Milada, žena Hrabovcova. Ona je
               obeťou lásky; nepriehľadná tajnosť veje temnými krídlami okolo ubolenej hlavy
               pokojnej trpiteľkyne. Neporozumie svojmu manželovi, ktorý je jej večnou hádkou, a to
               ju trápi v hlbine peknej duše. Nad to nad všetko obletuje ju stín opravdivej lásky,
               pochovanej v mladosti. Felicián rozprúdil niekdy city v deve — a cez povinnosti
               manželské a materinské, ktorým je verne oddaná, zablyskne sa časom lúč dávneho
               šťastia, ktoré sa ukázalo na chvíľku a zmizlo na večnosť. Istá epizóda zostáva
               zamlčanou. Je to epizóda Milady a Feliciána. Sám spisovateľ hovorí, že nechce sa
               týkať tejto veci, tvoriacej osobitnú povesť. A v tom nemal pravdu. My pozdní
               čitatelia cítime veľmi túto medzeru, tento skok, zanechávajúci za sebou prázdnotu.
               Najtragickejšia postava povesti, Milada, vtisknutá je tým do tmy, do tieňa, takže
               vidíme len kontúry vysokej, velebnej tragickej osobnosti, ale nevidíme jej plnosť,
               jej pohyb, jej farby nadzemské. Ľudmila ľúbi, a lúčiť sa musí nielen s predmetom
               lásky, ale so samou láskou, lebo láska tá bola chiméra, bol bezpredmetný cit bujarej
               fantázie. Láska mení sa v sesterskú lásku, a v tom nevieme nájsť opravdivú tragiku.
               Nasledovať môže iba vytriezvenie a dokonalá metamorfóza. Inšie je Milada. Ona nesie
               najväčšiu ťarchu tragického deja a síce v trojakom ohľade: čo milenka, čo žena, čo
               matka. Pri väčšej pozornosti k tejto krásnej postave bol by román vyšvihol sa na
               najvyššie cimburie
    <sup>
     [
     <a class="footnote" href="#ftn.d56e540" name="d56e540">
      13
     </a>
     ]
    </sup>
    svojho druhu. Kaločský Ilmur — je ideál slovenského veľkňaza, Metod
               trinásteho stoletia, hotový obetovať seba — viac o ňom nevieme. I Matúš je vlastne
               vedľajšou osobou, tvorí, ako sme už riekli, úzadie pre deje, odohrávajúce sa tam pod
               múrmi jeho hradu. Nič menej ale sympatická jeho postava priťahuje, dvíha dej, dodáva
               života a kŕmi celý dej dôležitosťou. Veď v ďalšej konzekvencii jedná sa o jeho osobu:
               na jeho skaze pracuje zlatník i zradca Čachtický, ktorý posledný padne ako Polónius v
               „Hamletovi“ smutným pádom všetečného človeka. Pobočné osoby sú dobre kreslené pár
               výdatnými črtami. Tak Ondro (upozorňujeme na: „Ondro je zeman“), Uršuľa a Ďuro.
               Postavy Važeckého a Zlatovského nemali času spevnieť. Sú to púhe typy dobrého,
               statného meštianstva. Felicián je tvrdý politik: on žije celkom verejným prácam.
               Pohľad na predmet svojej lásky nemýli ho v krutej povinnosti.
   </p>
   <p>
    Dojem „Olejkára“ je veľký. Román tento neodznel bez súcitu v Tatrách; čítali ho
               dychtivo v slzách a roztúžení. Ročník tretí rozobral sa rapídne a v tom má levý
               podiel „Olejkár“. Každý, kto odloží knižku, zamyslí sa a rozbúrené city menia sa v
               tiché zadumanie. A to je najlepším svedectvom, že to bola pravá struna, na ktorú
               uderila ruka spisovateľa. Ale struna tá odznela harmonicky, ľúbo, nevyvolajúc iné
               ruky k bitiu do podobného nástroja. Nie snáď, že by blýskal sa román tento
               dokonalosťou a bezvadnosťou, mal by on slúžiť za podnet k ďalšiemu napredovaniu na
               tom poli, ale ten jeho zvláštny tón, ten tajný vonný vozduch, v akom dýchajú postavy
               jeho, mal by bol pritiahnuť, ba vzkriesiť talenty. Škoda bolo nechať slovenský román
               „Olejkár“ bez následníka tridsaťštyri rokov.
   </p>
   <p>
   </p>
   <p>
    <span class="bold">
     <strong>
      IV
     </strong>
    </span>
   </p>
   <p>
   </p>
   <p>
    Ťažké vyvinovanie sa a zobúdzanie národa potrebuje rozličných bojovníkov. Jedni
               stoja na výslní činnosti, každým spozorovaní, mnohými nenávidení i milovaní. Ich mená
               sú heslami, ba celý program často vtesnaný je do zvuku jedného mena. Veľké utrpenie
               ich beží paralelne s vehlasom, a keď národ príde k sebe i s odmenou.
   </p>
   <p>
    Popri týchto bojovníkoch, po strane, v stínu, robotia pilné včielky, neúnavným
               bzučaním znášajú národu med náuky a boria sa s čmelami hlúposti a nedvižnosti
               ľudskej. Mnohokrát práca skromného trudovníka takéhoto umožní smelé kroky oných
               borcov. A v triede tichých kriesiteľov národa nenájdete plevy, ani márnych
               nafúkancov; lebo ľahšie je blýskať sa frázou a šramotiť hrmotom, ako neúnavne bez
               blesku a tresku, nepoznane stavať kamenček na kamenček.
   </p>
   <p>
    K týmto posledným znamenitým našim mužom patrí Ján Kadavý, ktorého dlhý život
               posvätený bol od prvej útlej mladosti až do včera a dnes tichej neúnavnej práci k
               blahu slovenského národa. Dôkladné uváženie jeho mnohostrannej činnosti nemôže byť
               cieľom riadkov týchto, jak dá Boh zdravia, stane sa to na inom mieste. Teraz hodíme
               bežný pohľad na jeho literárnu činnosť.
   </p>
   <p>
    Ján Kadavý narodil sa v Jestřabí v Čechách dňa 7. apríla roku 1810. Základ jeho
               vzdelanosti položil Ján Molnár, farár v Križliciach. Ako mladý žiak dostal sa do
               Modry, kde profesor Gottšaltovský utvrdzoval v ňom lásku k národu slavianskemu. Už
               vtedy zahorel ohňom kollárovských myšlienok, ktoré sa zjavili boli v prvom malom
               vydaní „Slávy dcéry“. Prejdúc do Čiech (Hermanseifen, Mydlice), našiel ďalšiu duševnú
               oporu na katolíckom farárovi Jozefovi Mirovítovi Královi v Brannej. I schytila
               mladíka túžba videť Jána Kollára. Túžba táto bola osudnou pre Kadavého: ona ho
               vytrhla z rodnej zeme českej a presadila ho na pôdu slovenskú. V Pešti sa oboznámil s
               Kollárom, a základom známosti tejto povolaný bol neskôr dňa 1. októbra 1839 do Pešti
               za učiteľa pri slovenskej evanjelickej cirkvi. Toľkoto bolo treba pripomenúť zo
               životopisu, aby sa mohlo pochopiť jeho spisovné dejstvo.
   </p>
   <p>
    Už roku 1843 vydal Kadavý knižku: „Přemyšlování o dokonalosti Křesťanské atď. od
               Jána Amosa Komenského v Pešti s podobizňou Komenského.“ Pamätná je v spisku tomto
               Kadavým písaná predmluva, javiaca čisté slavianske povedomie Kadavého. Na konci knihy
               pripojený je životopis Komenského, spracovaný Kadavým rukovodstvom Palackého.
   </p>
   <p>
    Toho samého roku vydal Kadavý „Vzájemnost ve příkladech u Čechoslovanů. V Pešti tisk
               a papír Jozefa Beimela.“ Opierajúc sa o Kollára a najmä o jeho svetochýrny spis:
               „Über die literarische Wechselseitigkeit der Slawen“, vysvetľuje Kadavý pochop
               slavianskej vzájomnosti proste, presne, slohom zrelým, ticho plynúcim ako rieka na
               rovine. Uvádza v preklade známy Kollárov spis, a potom prechádza na svoju vlastnú
               tému: dôkaz v príkladoch, že Česi na Morave a Slovensku, Slováci v Čechách a na
               Morave, všetci traja v Sliezsku a Lužiciach, Lužičania a Slezania v Čechách a na
               Slovensku účinkujúc, faktami dokazovali rodinnú spolupatričnosť týchto vetiev. Práca
               táto je plodom veľkej pilnosti; v historickom postupe nachádzame tu vypísané body,
               kde sa vetvy spomínané stretali. Dáta sú pozbierané s veľkou pozornosťou a
               dôkladnosťou. Medzi poslednými dátami spomína českú pomoc, poskytnutú prešporskému
               ústavu 1022 zl. vied. čísla a pre zaplavených Slovákov peštianskych 170 zl. striebra.
               V kapitole, kde sa o slovenskej pomoci Čechom hovorí, spomínaný je i známy Pavel
               Jesenský z Turca, jeden z prekladateľov biblie Kralickej a mnoho iných literátov.
               Tiež konštatuje, že Slováci prispeli k zakladaniu Matice českej. Končí dosť objemný
               spisok tento (94 strán) čerstvo písanou obranou vzájomnosti proti „přepiatým
               vlastencům uherským“. Volá k prepiatcovi: „A která ze surovosti vyzutá krajina se
               sausední neobcuje?“ Zakončená je knižka hladkými veršami. V „Dodatku“ láme kopiju
               proti Bernolákovi a zavádzaniu slovenčiny za jazyk spisovný. Od tohto stanoviska ale
               naskrze odstúpil, lebo dva roky na to vydal sám spis v slovenčine. Je to „Priateľ
               ľudu. Knižka pre Slovenskich hospodárou a remeselníkou. V Budíne 1845 písmom J.
               Gyuriana a M. Bagó“. Bohuš Nosák napísal na čelo knižky verše a predmluvu. Nasledujú
               pekne písané články o hospodárstve a štepárstve, návod k zostavovaniu právnych
               písomností. Spolupracovníka mal Jána Lacu, učiteľa gramatiky v Jelšave, ktorý píše o
               štepárstve. Zábavnú čiastku vypĺňa zase Bohuš Nosák poviedkou: „Kdo je s Bohom, s tím
               je aj Boh.“ Július Plošic
    <sup>
     [
     <a class="footnote" href="#ftn.d56e570" name="d56e570">
      14
     </a>
     ]
    </sup>
    horlí v krátkom článku proti pijanstvu a za spolky miernosti. Zostavenie
               knižočky je veľmi cieľuprimerané, sloh Kadavého jasný, praktický. Druhý zväzok
               „Priateľa“ má zas Ondreja Lacu za spolupracovníka v štepárskom odbore, Peter
               Hostinský píše proti trápeniu gazdovských hoviad, zdravovedu pestuje Dr. Karol Kiko.
    <sup>
     [
     <a class="footnote" href="#ftn.d56e576" name="d56e576">
      15
     </a>
     ]
    </sup>
    Snáď bude zaujímať, že v tomto spise oznámené sú spisy, ktoré neskôr
               urobili epochy v literatúre: Sládkovičova „Marína“, „Slovenské povesti“ J.
               Rimavského, Škultétyho „Beda a Rata“ a Hurbanovo „Slovo o spolkách miernosti“.
               Neprajné časy pretrhli ďalšie vydávanie „Priateľa“, kvôli ktorému Kadavý potom neskôr
               zanechal istú stanicu a šiel do Pravonina pri Vlašime v Čechách, aby sa vzdelal v
               agronómii, a tým lepšie a praktickejšie mohol písať pre slovenský roľnícky ľud. Plány
               rozbili sa na neprajných okolnostiach. Až zase už v Martine pokračoval v užitočnom
               tomto podujatí, žiaľbohu, nie trvácne, pre netečnosť a spozdilosť obecenstva. Predsa
               vyšli dva ročníky, posledný neúplne. Výtečná, a v mnohom ohľade príkladná je jeho,
               roku 1847 vydaná „Čítanka pre malje djetki“,
    <sup>
     [
     <a class="footnote" href="#ftn.d56e582" name="d56e582">
      16
     </a>
     ]
    </sup>
    ktorá dožila dve vydania, a žiaľbohu, že
    <span class="emphasis">
     <em>
      len
     </em>
    </span>
    dve. S
               opraveným pravopisom bola by ona i dnes duševnou mannou detí slovenských. Nádych
               sviežej detinnej poézie leží na skromnom tomto dielku. Čítajte len „Celí deň
               porjadneho Janíka“. Je to naozaj práca dokonalá v slohu, ukazujúca na veľké
               pedagogické dary a psychologickú znalosť detí. Kto by sa nepotešil nad básenkou:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Starí Dunčo na reťazi,
Jazik na veki viplazí,
Rozleťí sa a zabreše,
A očami iskri kreše.
      </span>
     </p>
    </div>
   </p>
   <p>
   </p>
   <p>
    To nie sú naplácané krivonohé veršotepaniny, aké sa tu i tu dávajú do rúk deťom a už
               od počiatku hubia vkus a ucho neviniatok. Päť básničiek priložených k čítanke malo by
               byť vzorom a nie kadejaké zlátaniny. V tomto ohľade môže sa jedine vyrovnať a k boku
               postaviť Škultétyho „Rečňovanka“. Ostatné, čo vyšlo, stojí hlboko nižej. K druhému
               vydaniu priložil Kadavý i „Maďarskú čítanku pre slovenskje djetki“, súc k tomu
               donútený od maďarónov cirkvi. Búrky rokov 1848 a 1849 pretrhli jeho literárnu
               činnosť. Keď ale búra vyhrmela, zas ho vidíme v činnosti spisovnej. Okrem menších
               podujatí
    <span class="emphasis">
     <em>
      (vydanie písacích vzoriek)
     </em>
    </span>
    vydal roku 1853 spolu s
               Augustom Krčmérym
    <span class="emphasis">
     <em>
      kalendár
     </em>
    </span>
    : „Živenu“ v Levoči u Jána
               Werthmüllera a syna. Ako všetko, čo Kadavý do ruky chytil, tak i „Živena“ nosí pečať
               praktičnosti, súcosti a pekného ducha. Nachádza sa tu Kadavého znamenitý článok o
               „Lučbe; Zlomky zo silozpytu“. Krčméry podal „Národopis“, niekto (L. S.) článok o
               Matúšovi Trenčianskom. Sládkovičova báseň: „Znovuzrodenec“ je tu (dľa môjho vedomia)
               prvýkrát tlačená, práve ako Chalupkova „Zrada“. Nasleduje (aspoň dľa môjho vedomia)
               desaťročná prestávka, odôvodnená trampotami života. Roku 1873 vydal spis „Malý
               spevák, čili stručný návod ku spevu pre slovenské národnie školy, Turč. Sv. Martin“.
               Knižka zostala väčším dielom ležiakom pre našu národnú neresť a pre všeobecnú
               maďarizátorskú, nespevavú obdobu. V posledné dni rediguje Kadavý „Slovenské spevy“,
    <sup>
     [
     <a class="footnote" href="#ftn.d56e608" name="d56e608">
      17
     </a>
     ]
    </sup>
    ktoré dosiaľ dospeli do druhého zväzku. Aj týmto dielom položí si pomník
               aere perennius.
    <sup>
     [
     <a class="footnote" href="#ftn.d56e614" name="d56e614">
      18
     </a>
     ]
    </sup>
   </p>
   <p>
    Kadavého umeleckú činnosť nie som kompetentný posúdiť, ale toľko vie aj laik, že je
               ona ohromná, neúnavná a mnohé ovocie donášajúca. Kadavý, znateľ teórie hudby výtečný,
               je spolu aj tvorcom a hudobným básnikom. Nejeden nápev, už všeobecne známy, pochádza
               z jeho peknej duše. Jeho harmonizácia je dľa súdu znalcov bezúhonná a originálna.
               Zvláštnu úľubu vzbudilo harmonizovanie piesne „Nitra, milá Nitra“.
   </p>
   <p>
    Spomienka jeho mimospisovateľskej činnosti viedla by nás ďaleko. Ale jednu nutno
               pripomenúť. Je to činnosť
    <span class="emphasis">
     <em>
      nakladateľská
     </em>
    </span>
    . Tento jediný, chudobný
               muž vydal na svoje útraty také diela, akými sa sotva pochlúbiť môže dajaký náš
               spolok; Kadavého zásluhou vyšla Hurbanova „Únia“, ktorá urobila epochu v histórii
               cirkvi evanjelickej slovenskej. On na svoje útraty vydal spis tento. Kadavý vydal
               Sládkovičovu „Marínu“, novú to zorničku na nebi našej poézie; Kadavý vydal „Nitru“,
               ročník tretí! On vydal Červenákove „Zrcadlo Slovenska“
    <sup>
     [
     <a class="footnote" href="#ftn.d56e628" name="d56e628">
      19
     </a>
     ]
    </sup>
    a boril sa pritom s peštianskou surovou cenzúrou, ktorá nedala svoje „imprimatur“.
    <sup>
     [
     <a class="footnote" href="#ftn.d56e634" name="d56e634">
      20
     </a>
     ]
    </sup>
    Ako si pomohol náš statný Janko? Poslal „Zrcadlo“ do Viedne, a tam
               vyzískal to ťažké slovo „imprimatur“ a potom dal tlačiť knihu predsa v Pešti. Tak
               dostal Kadavý peštianskych mudrcov na lep. Kadavý vydal na svoje útraty Žellove básne
               ešte roku 1844. Ten samý Kadavý napomáhal vydanie Hurbanových „Slovenských pohľadov“;
               on bol všade, kde bolo treba obetovať. Ochotnosť jeho k práci a obetiam nemala
               hraníc. Jeho pilná ruka viedla korektúru Kollárovej „Slávy dcéry“, taktiež „Cesty do
               Itálie“ nie menej jeho „Kázní“. Zachovanie Žellovho „Miliducha“ je Kadavého zásluhou,
               ako vôbec čerpal Žello u Kadavého povzbudenie k činnosti. Dopisovanie jeho bolo
               obšírne a dôležité. On bol vo večnom styku s prednými mužmi slovenskými a
               slovanskými. Kde bolo treba dajakú ideu uskutočniť, tam vyhľadali Kadavého.
   </p>
   <p>
    Podotkli sme len povrchne, čo vieme o ňom, a ajhľa, jak veľký trud, jak veľká práca
               leží za týmto mužom, ktorého vrelá starosť o národ nedopustila,
    <span class="emphasis">
     <em>
      aby sa
                    staral o seba!
     </em>
    </span>
    My nesmieme zabúdať na včielky naše pracovné, a aspoň
               vďačne sa rozpomínať na ich utrpenie, práce, cesty a bolesti, ktoré znášali trpelivo
               pre svätú našu pravdu. A práve tohto neúnavného pracovníka vidíme všade v boji s
               prekážkami neodolateľnými. Už sa mala vyplniť jeho milá túžba,
    <span class="emphasis">
     <em>
      založenie
                    slovenského kníhkupectva v Pešti
     </em>
    </span>
    — keď do jeho rodomilých plánov
               búšila divá revolúcia. Avšak on na zborených plánoch staval nové, ako pilný gazda dom
               nový na smutnom pohorenisku. Krepkou pružnou silou svojou želal všade byť užitočným,
               všade prospieť, všade tvoriť duševný i hmotný blahobyt. Môžeme byť z plného srdca
               vďačnými bratom Čechom, ktorí nám urobili v Kadavom dar skvelý, neoceniteľný.
   </p>
   <p>
   </p>
   <p>
    <span class="bold">
     <strong>
      V
     </strong>
    </span>
   </p>
   <p>
   </p>
   <p>
    Humor nepatrí medzi silné slovenské stránky. Náš celý život plynie elegicky a tón
               smutnej fujary lepšie znázorňuje naše cítenie ako radostný poskok piskora. Ubitý na
               tele i na duši slovenský národ i v žarte žiali, ako sa vyslovuje Sládkovič. Človek
               príde do rozpakov, keď chce voliť veselú, rozpustenú slovenskú melódiu, a obyčajne
               príde opäť a opäť na známu „cic kozy, kozina“. Ale aj táto poskočná melódia má akýsi
               melancholický nádych a ďaleko zrovnať nedá sa s ľahkomyseľnou nôtou nemeckých
               valcerov alebo ohnivých poľských krakoviakov.
   </p>
   <p>
    Pri tom všetkom ale naša skrovná spisba nie je celkom bez diel, dobrým humorom,
               ostrým sarkazmom, britkou satirou písaných. Komu tu nenapadne Ján Chalupka s jeho
               nevyčerpateľným humorom a dobráckou nepichľavou satirou! On stvoril „Kocúrkovo“ — a
               pri tomto slávnom mene preletí mysle naše nekonečný rad dobrých komických figúr.
               Predstaví sa nám Tesnošil, dr. Lesebuch, Honzík a celá veľká zbierka postáv z nášho
               malomestského života. Mnohé scény v jeho veselohrách kypia zdravým humorom, neškodným
               a dobrosrdečným, tak sa i originály Chalupkovských kópií chutne smiavali a ešte dnes
               smejú sa sami nad sebou a svojimi slabosťami, zabúdajúc na to, že „de te fabula narratur“.
    <sup>
     [
     <a class="footnote" href="#ftn.d56e661" name="d56e661">
      21
     </a>
     ]
    </sup>
   </p>
   <p>
    Pred smutnými a nerestiplnými rokmi 1848 a 1849 zablysol sa veľmi okázale slovenský
               humor, akoby zdvihnúť chcel protivu. V štvrtej „Nitre“
    <sup>
     [
     <a class="footnote" href="#ftn.d56e669" name="d56e669">
      22
     </a>
     ]
    </sup>
    stretáme sa so všetkými druhmi a odtienkami humoru. Miloslav Selovský (J.
               M. Hurban) satirizuje v „Korytnických pohárikoch“ tehdajšie literárne a spoločenské
               pomery, čo bol vtedy dosť smelý čin pri úzkom kruhu obecenstva, ktoré sa takmer skrz
               naskrz vzájomne osobne poznalo. Sarkastické vychádzky zakončuje spisovateľ fantáziou
               „Divadlo duchov nad Tatrami“, kde nachodíme mnoho krásnych miest, plných
               prekypujúceho rojčenia. Duch Tatier povolal všetkých svojich poddaných duchov v
               nadzemský rákoš. Oni sa hrnú, na čele Duch Kriváňa. Nasleduje Demänovský, Vrátňanský
               a chabý Duch Súľova, ktorý za svoju netečnosť dostáva od kráľa Duchov hodnú lekciu.
               Duch Javoriny žaluje sa na biedy a protivenstvá, medzi inším, že v kasíne Fúkavickom
               stojí napísané za sklom:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Že kto vníde do Kassína,
Nesmie dnu s ním Slovenčina.
      </span>
     </p>
    </div>
   </p>
   <p>
   </p>
   <p>
    Duch si žiada ľahšie miesto účinkovania. Ale Tatra mu volá: „Hanbi sa mi a zapáľ
               sa.“ Dolnozemský Duch utratil na jazde koňa. Pekný je spev duchov:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Duch Tatier že hore vstáva,
Dieru svoju zanecháva;
    A že aj my žiť máme!
      </span>
     </p>
    </div>
   </p>
   <p>
   </p>
   <p>
    Od toho samého spisovateľa pod menom Ludevít J. Trenčiansky umiestená je v tomže
               ročníku „Nitry“, prvá asnáď slovenská humoreska „Od Silvestra do Troch kráľov“, od
               počiatku do konca písaná čerstvým humorom, nútiacim čitateľa k smiechu. Šúplata,
               starý skúpy mládenec, jeho krivá slúžka Ilona, furták Brožek a slávne mesto
               Bruchoslavice — ktože by pri týchto menách nespomenul si na veselo prežitú hodinku?
               Scény, kde zaľúbený Šúplata dvorí švárnej Ľudmilke, dosahujú vysoký stupeň
               humoristickej dokonalosti. A tie milé dve tetky Hudrálková a Hovorková! To nie sú
               namaľované tiene, to sú živé osôbky, majú krv i teplotu skutočného života. Niet
               veselšieho opisu, ako keď sa líčia rozpaky panej Hovorkovej v kostole, kde sama na
               svoje vlastné uši počuť musí ohlášky záletníka svojej vnučky. Tiež do rozpuku smiešna
               vizita panej Hudrálkovej u starého Šúplatu je plná verností! Brožek má aj tu prsty v
               hre, a poznajúc slabosti starého skupáňa, dá mu skrze Hudrálkovú uhlík do ucha.
               Výborná táto humoreska končí sa tak okrúhlo, ako sa počala — zanechajúc človeku dobrý
               pocit. Nuž a to je veru veľmi dobré svedectvo. Cena práce je zvýšená už aj tým, že je
               to slovenská pôda, na ktorej sa poviestka odohráva, a síce tak číro čisto slovenská,
               ako Bruchoslavice ležať musia na slovenskej pôde.
   </p>
   <p>
    Ale tu sme preskočili staršieho humoristu, ktorý, žiaľbohu, to samé urobil s
               humorom, čo s poéziou! Vystrelil do povetria dve rakety svojho ducha, ktoré sa
               skvelými zablýskali iskrami, a potom nechal ohňostroj potuchnúť. Pod pseudonymom
               Branislav Podolinský vystúpil z „Hrdoša“ známy už Ladislav Pauliny po prvý raz na
               verejné pole, a síce ako humorista. Stalo sa to v prvej „Nitre“
    <sup>
     [
     <a class="footnote" href="#ftn.d56e700" name="d56e700">
      23
     </a>
     ]
    </sup>
    v článku „Výlet do Kocúrkova“. Nevyčerpateľná téma malomestských
               šialeností a komika vtierajúceho sa maďarónstva je aj tuto v pekných variáciách
               predstavená. Pán z Chudobíc stal sa príslovným. Opis kocúrkovského múzea,
               astronomickej veže atď. veje zdravou, ostrou satirou. Pravda, že i pri práci tejto
               nesmieme zabúdať na vek, v ktorom povstala: mnohé veci, ktoré pre nás potratili
               smiešnosť, boli pravou paprikou pre súčasných čitateľov. V tomto ohľade je humor
               veľmi podrobený času a okolnostiam. Len humoristicky na základe všeľudskom vyvedené
               komické figúry prežijú svoj vek. Tak pán z Chudobíc je nesmrteľný, práve ako
               nesmrteľný je Falstaff, bárs jednotlivým vtipným nápadom zožierajúci čas už dávno
               otupil ostrie.
   </p>
   <p>
    A už teraz skočiť musíme do novších časov. Keď zamĺklo pozitívne tvorenie literárne,
               zamĺkol aj slovenský humor. Medzi borcami novej doby zaujíma vyvýšené miesto náš
               Pauliny-Tóth, ktorý založením prvého humoristického časopisu
    <sup>
     [
     <a class="footnote" href="#ftn.d56e708" name="d56e708">
      24
     </a>
     ]
    </sup>
    zobudil veselú umku slovenskú z mnohoročného spánku. Pauliny vládol
               humorom, vládol satirou, ba i sarkazmus stál v jeho službe. Pravda, že dľa potreby
               búrnych časov, bol jeho humor vo veľkej čiastke príležitostný, humor militans:
    <sup>
     [
     <a class="footnote" href="#ftn.d56e714" name="d56e714">
      25
     </a>
     ]
    </sup>
    ale on padal ako osviežujúca rosa na duše našich bojovníkov, a dával im
               satisfakciu za hnusné útržky a zákernícke nápady zberby kadejakej. On humorizoval vo
               všetkých len možných formách a nikdy neboli jeho východky bez soli. Žihadlo jeho
               vtipu napustené bolo kúsavým jedom, ale ani na dobrodušnom humore nechýbalo jeho
               prácam, ako vidíme v noveletke „Slovenský pravopis“ vo štvrtom zväzku „Besiedok“.
   </p>
   <p>
    Slovenský humor pomkol sa o čerstvý krok napred G. K. Laskomerským, ktorý spojuje
               kypiaci humor so štýlom presným, znalosťou reči a ľudí našich. Kto u nás nepoznal by
               Štefana Pinku,
    <sup>
     [
     <a class="footnote" href="#ftn.d56e722" name="d56e722">
      26
     </a>
     ]
    </sup>
    tohto pilného a jediného snáď dopisovateľa slovenského z rozličných válok
               a výprav. Sotva sa nájde čítania znalý človek na Slovensku, ktorému by neboli slzy
               smiechu vrazili do očú pri čítaní jeho dopisov. Čo slovo, to vtip a čím sa viacej
               privykáš na spôsoby a zvraty znamenitého virkli-kaprála, tým viac cítiš komickú silu.
               Dobré a chválitebné dielo by bolo zobrať dopisy Pinkove v jeden veniec, lebo po
               časopisoch roztratené ľahko môžu prísť v zabudnutie. Avšak Laskomerský je nielen
               nevyrovnaný vtipkár, ale rozprávač opravdu milý a nadaný. Jeho rozpravný sloh je samá
               presnosť, myšlienka stojí úzko vedľa myšlienky, niet medzi nimi prázdnoty. Najlepšie
               dokazuje to povesť „Lipovianska maša“ a jeho „Zobrané žarty a rozmary“, ktoré,
               žiaľbohu, vyšli len v jednom zošite. Tam nájdeme dôkaz, že je Laskomerský i majster
               dialógu. Zvláštny ráz nesú na sebe Laskomerského cestopisy. To verné, objektívne
               opisovanie, ostré pozorovanie, ten veselý tón, držia čitateľa mocne v klepetách.
               Každá jeho práca ožiarená je slnečným teplým lúčom; i prísne vedecké miesta v dielach
               jeho čítajú sa ľahko ako román, jeho náuka tlačí sa sama sebou človeku do hlavy.
               Nevdojak mi prichádza na um Hyrtl
    <sup>
     [
     <a class="footnote" href="#ftn.d56e728" name="d56e728">
      27
     </a>
     ]
    </sup>
    s jeho učebnou knihou o topografickej anatómii. Ako tento veľký majster
               prednášky, tak i náš Laskomerský učí žartom a vie to najsuchšie spríjemniť svojím
               chutným spôsobom prednášania. Iste nemýlim sa, keď poviem, že Laskomerský patrí medzi
               prvých slovenských štylistov.
   </p>
   <p>
    Ján Kalinčiak stvoril len jedno humorom písané dielo a dosiahol tým najvyšší vrchol
               v našej humoristickej spisbe. Je to jeho „Reštavrácia“, o ktorej netreba veľa písať,
               lebo je ona všeobecne uznaná, čítaná a obdivovaná. Ďaleko za hranice prešiel jej
               vehlas, Bronislaw Grabowski preložil ju na jazyk poľský
    <sup>
     [
     <a class="footnote" href="#ftn.d56e736" name="d56e736">
      28
     </a>
     ]
    </sup>
    a vydal vo Varšave. Dľa môjho vedomia je toto, vyjmúc Ľ. Štúrovho spisu
               politického, prvé slovenské samostatné dielo, ktoré bolo vydané v ruskej dŕžave.
               „Reštavrácia“ vyniká v mnohom ohľade, čo sa humoru týče, je v nej plno postáv smelo
               kreslených, verne kolorizovaných, hodných vyzdvihnutými byť na prkná.
   </p>
   <p>
    O satire Záborského prehovoríme pri pojednaní o jeho literárnej činnosti vôbec.
   </p>
   <p>
    V najnovšej dobe vyniká opravdivým humorom A. Černiansky.
    <sup>
     [
     <a class="footnote" href="#ftn.d56e747" name="d56e747">
      29
     </a>
     ]
    </sup>
    Humor, čistý neskalený humor je jeho živlom, tam sa pohybuje ako doma.
               Nehľadanosť a trefnosť jeho nápadov je obdivuhodná — z jeho riadkov veje všetko
               humorom už zákonom prírody, ako vôňa sama sebou vychádza z kvetov. Takémuto prírodou
               predestinovanému humoristovi škoda sa obmedzovať na príležitostné pole.
   </p>
   <p>
    Nuž z podotknutého iste vysvitá, že ani v tomto obore neschádzajú nám sily! Málo
               pestovaný humor nevdojak a samorastom tlačí sa na povrch v smutných časoch
               slovenského utrpenia. Keby sme trochu viacej zreteľu obracali na spisbu našu,
               dosiahli by sme v každom obore chválitebných rezultátov.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e216" name="ftn.d56e216">
        1
       </a>
       ]
      </sup>
      „Národnie noviny“ 1880, č. 110 — 111, 113 — 114, 116.
     </p>
    </div>
    <div class="footnote">
     <p>
      <sup>
       [
       <a class="para" href="#d56e330" name="ftn.d56e330">
        2
       </a>
       ]
      </sup>
      <span class="emphasis">
       <em>
        dať poézii vale!
       </em>
      </span>
      — dať zbohom poézii, zanechať
                         poéziu
     </p>
    </div>
    <div class="footnote">
     <p>
      <sup>
       [
       <a class="para" href="#d56e389" name="ftn.d56e389">
        3
       </a>
       ]
      </sup>
      <span class="emphasis">
       <em>
        in ovo
       </em>
      </span>
      — (lat.) v zárodku
     </p>
    </div>
    <div class="footnote">
     <p>
      <sup>
       [
       <a class="para" href="#d56e397" name="ftn.d56e397">
        4
       </a>
       ]
      </sup>
      <span class="emphasis">
       <em>
        „Poetam perdidi“
       </em>
      </span>
      — (lat.) „Stratil som poetu“
     </p>
    </div>
    <div class="footnote">
     <p>
      <sup>
       [
       <a class="para" href="#d56e403" name="ftn.d56e403">
        5
       </a>
       ]
      </sup>
      <span class="emphasis">
       <em>
        v pulpite
       </em>
      </span>
      — pulpit, šikmý stôl na písanie
     </p>
    </div>
    <div class="footnote">
     <p>
      <sup>
       [
       <a class="para" href="#d56e420" name="ftn.d56e420">
        6
       </a>
       ]
      </sup>
      <span class="emphasis">
       <em>
        „Was im Liede unsterblich soll leben, muss im Leben
                              unter-gehen“
       </em>
      </span>
      — (nem.) Doslovný preklad: „Čo v piesni má
                         nesmrteľne žiť, musí v živote pominúť.“
     </p>
    </div>
    <div class="footnote">
     <p>
      <sup>
       [
       <a class="para" href="#d56e442" name="ftn.d56e442">
        7
       </a>
       ]
      </sup>
      <span class="emphasis">
       <em>
        k budúcemu chrámu slovenskej Tálie
       </em>
      </span>
      — Thália v
                         starogréckej mytológii jedna z deviatich múz, ochrankyňa komédie (všeobecne
                         divadla)
     </p>
    </div>
    <div class="footnote">
     <p>
      <sup>
       [
       <a class="para" href="#d56e475" name="ftn.d56e475">
        8
       </a>
       ]
      </sup>
      <span class="emphasis">
       <em>
        „libelli sua fata“
       </em>
      </span>
      — (lat.) „knihy majú svoje
                         osudy“
     </p>
    </div>
    <div class="footnote">
     <p>
      <sup>
       [
       <a class="para" href="#d56e494" name="ftn.d56e494">
        9
       </a>
       ]
      </sup>
      <span class="emphasis">
       <em>
        Mladen
       </em>
      </span>
      — pseudonym Mikuláša Štefana Ferienčíka (1825
                         — 1881)
     </p>
    </div>
    <div class="footnote">
     <p>
      <sup>
       [
       <a class="para" href="#d56e500" name="ftn.d56e500">
        10
       </a>
       ]
      </sup>
      <span class="emphasis">
       <em>
        duchaplné práce pod pseudonymami („Jedľovský učiteľ“)
       </em>
      </span>
      — poviedka „Jedľovský učiteľ“ od Mikuláša Štefana Ferienčíka vyšla pod jeho
                         pravým menom v „Sokole“ 1862, č. 8 — 11
     </p>
    </div>
    <div class="footnote">
     <p>
      <sup>
       [
       <a class="para" href="#d56e513" name="ftn.d56e513">
        11
       </a>
       ]
      </sup>
      <span class="emphasis">
       <em>
        priminucióznu maľbu
       </em>
      </span>
      — podrobnú, detailnú maľbu
     </p>
    </div>
    <div class="footnote">
     <p>
      <sup>
       [
       <a class="para" href="#d56e532" name="ftn.d56e532">
        12
       </a>
       ]
      </sup>
      <span class="emphasis">
       <em>
        Patroklos
       </em>
      </span>
      — postava udatného bojovníka z gréckej
                         mytológie
     </p>
    </div>
    <div class="footnote">
     <p>
      <sup>
       [
       <a class="para" href="#d56e540" name="ftn.d56e540">
        13
       </a>
       ]
      </sup>
      <span class="emphasis">
       <em>
        cimburie
       </em>
      </span>
      — zubovité ukončenie stavby
     </p>
    </div>
    <div class="footnote">
     <p>
      <sup>
       [
       <a class="para" href="#d56e570" name="ftn.d56e570">
        14
       </a>
       ]
      </sup>
      <span class="emphasis">
       <em>
        Július Plošic
       </em>
      </span>
      — (1819 — 1899), rím. kat. farár a
                         ľudovýchovný pracovník
     </p>
    </div>
    <div class="footnote">
     <p>
      <sup>
       [
       <a class="para" href="#d56e576" name="ftn.d56e576">
        15
       </a>
       ]
      </sup>
      <span class="emphasis">
       <em>
        Dr. Karol Kiko
       </em>
      </span>
      — lekár v Pešti, jeho článok v
                         „Priateľovi ľudu“ vyšiel pod názvom „Rady pre dom a hospodárstvo“
     </p>
    </div>
    <div class="footnote">
     <p>
      <sup>
       [
       <a class="para" href="#d56e582" name="ftn.d56e582">
        16
       </a>
       ]
      </sup>
      <span class="emphasis">
       <em>
        roku 1847 vydaná „Čítanka pre malje djetki“
       </em>
      </span>
      —
                         Vajanský udáva rok druhého jej vydania: prvé vydanie vyšlo v Budíne roku
                         1845.
     </p>
    </div>
    <div class="footnote">
     <p>
      <sup>
       [
       <a class="para" href="#d56e608" name="ftn.d56e608">
        17
       </a>
       ]
      </sup>
      <span class="emphasis">
       <em>
        V posledné dni rediguje Kadavý „Slovenské spevy“
       </em>
      </span>
      —
                         ich vydania sa už Kadavý nedožil (zomrel roku 1883). Roku 1892 vyšiel prvý
                         diel, druhý roku 1896.
     </p>
    </div>
    <div class="footnote">
     <p>
      <sup>
       [
       <a class="para" href="#d56e614" name="ftn.d56e614">
        18
       </a>
       ]
      </sup>
      <span class="emphasis">
       <em>
        aere perennius
       </em>
      </span>
      — (lat.) trvalejší ako kov
     </p>
    </div>
    <div class="footnote">
     <p>
      <sup>
       [
       <a class="para" href="#d56e628" name="ftn.d56e628">
        19
       </a>
       ]
      </sup>
      <span class="emphasis">
       <em>
        Kadavý vydal Sládkovičovu „Marínu“, novú to zorničku na nebi
                              našej poézie; Kadavý vydal „Nitru“, ročník tretí! On vydal Červenákove
                              „Zrcadlo Slovenska“
       </em>
      </span>
      — „Marínu“ vydal roku 1846, tretí
                         ročník almanachu „Nitra“ vyšiel taktiež roku 1846, „Zrcadlo Slovenska“, od
                         predčasne zomrelého Benjamina Pravoslava Červenáka vyšlo roku 1844 s
                         predslovom J. M. Hurbana.
     </p>
    </div>
    <div class="footnote">
     <p>
      <sup>
       [
       <a class="para" href="#d56e634" name="ftn.d56e634">
        20
       </a>
       ]
      </sup>
      <span class="emphasis">
       <em>
        „imprimatur“
       </em>
      </span>
      — (lat.) vo význame: schválenie pre
                         tlač
     </p>
    </div>
    <div class="footnote">
     <p>
      <sup>
       [
       <a class="para" href="#d56e661" name="ftn.d56e661">
        21
       </a>
       ]
      </sup>
      <span class="emphasis">
       <em>
        „de te fabula narratur“
       </em>
      </span>
      — (lat.) „o tebe hovorí
                         povesť“
     </p>
    </div>
    <div class="footnote">
     <p>
      <sup>
       [
       <a class="para" href="#d56e669" name="ftn.d56e669">
        22
       </a>
       ]
      </sup>
      <span class="emphasis">
       <em>
        V štvrtej „Nitre“
       </em>
      </span>
      — v štvrtom ročníku almanachu
                         „Nitra“, ktorý vyšiel roku 1847
     </p>
    </div>
    <div class="footnote">
     <p>
      <sup>
       [
       <a class="para" href="#d56e700" name="ftn.d56e700">
        23
       </a>
       ]
      </sup>
      <span class="emphasis">
       <em>
        v prvej „Nitre“
       </em>
      </span>
      — v prvom ročníku almanachu „Nitra“,
                         ktorý vyšiel roku 1842 ešte po česky
     </p>
    </div>
    <div class="footnote">
     <p>
      <sup>
       [
       <a class="para" href="#d56e708" name="ftn.d56e708">
        24
       </a>
       ]
      </sup>
      <span class="emphasis">
       <em>
        Pauliny-Tóth, ktorý založením prvého humoristického
                              časopisu
       </em>
      </span>
      — ide o časopis „Černokňažník“, vydávaný Viliamom
                         Paulinym-Tóthom (1860 — 1863)
     </p>
    </div>
    <div class="footnote">
     <p>
      <sup>
       [
       <a class="para" href="#d56e714" name="ftn.d56e714">
        25
       </a>
       ]
      </sup>
      <span class="emphasis">
       <em>
        humor militans
       </em>
      </span>
      — (lat.) bojovný humor
     </p>
    </div>
    <div class="footnote">
     <p>
      <sup>
       [
       <a class="para" href="#d56e722" name="ftn.d56e722">
        26
       </a>
       ]
      </sup>
      <span class="emphasis">
       <em>
        Štefana Pinku
       </em>
      </span>
      — Štefan Pinka je Zechenterov pseudonym
                         a zároveň žartovná postava zaslúžilého bojovníka, skrze ktorú Gustáv
                         Zechenter Laskomerský rozpráva rozličné veselé príhody.
     </p>
    </div>
    <div class="footnote">
     <p>
      <sup>
       [
       <a class="para" href="#d56e728" name="ftn.d56e728">
        27
       </a>
       ]
      </sup>
      <span class="emphasis">
       <em>
        Hyrtl
       </em>
      </span>
      — Jozef Hyrtl (1810 — 1894), nemecký anatóm,
                         vynikal ako všestranný učenec. Jeho kniha „Handbuch der topographische
                         Anatomie“ („Príručka topografickej anatómie“) bola hodne známa a dosiahla
                         mnoho vydaní.
     </p>
    </div>
    <div class="footnote">
     <p>
      <sup>
       [
       <a class="para" href="#d56e736" name="ftn.d56e736">
        28
       </a>
       ]
      </sup>
      <span class="emphasis">
       <em>
        Bronislav Grabowski preložil ju na jazyk poľský
       </em>
      </span>
      —
                         poľský preklad vyšiel roku 1874 vo Varšave
     </p>
    </div>
    <div class="footnote">
     <p>
      <sup>
       [
       <a class="para" href="#d56e747" name="ftn.d56e747">
        29
       </a>
       ]
      </sup>
      <span class="emphasis">
       <em>
        A. Černiansky
       </em>
      </span>
      — Andrej Černiansky (1841 — 1923),
                         prispievateľ a redaktor humoristických časopisov
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e757">
       </a>
       Jaroslav Vlček: „Literatura na Slovensku. Její vznik, rozvoj, význam a úspěchy.
               Příspěvek k dějinám písemníctví Československého“
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e764" name="d56e764">
      30
     </a>
     ]
    </sup>
   </p>
   <p>
   </p>
   <p>
    Môžeme chváliť šťastnú ruku redakcie Československej bibliotéky: v prvom zväzku
               pripravila nám pôžitok zobranými básňami Bottovými, druhý zväzok prináša prehľad
               slovenskej spisby v pragmatickom kritickom svetle. Prekvapila nás svedomitá pilnosť,
               bystrý, vnikavý pozor, systematické roztriedenie a rozsiahla známosť literárnych
               plodov slovenských. Názory Jaroslava Vlčka sú samostatné, z väčšiny pôvodné,
               zakladajúce sa na vlastnom pilnom štúdiu uvažovaných diel. Nepotrebujeme poznamenať,
               že je toto dielo unikum, nemajúce ani vzoru, ani hojnosť predprác, na ktoré by sa
               opierať mohlo. Okrem Hurbana, Píča a Pypina nik sa nepokúsil o načrtanie duchovnej
               práce slovenského národa;
    <sup>
     [
     <a class="footnote" href="#ftn.d56e774" name="d56e774">
      31
     </a>
     ]
    </sup>
    menovaní traja spisovatelia pojednávali alebo jednotlivé odseky, alebo
               podali iba generálny rozhľad z vtáčej perspektívy. Vlček podal nám zaokrúhlenú,
               systematickú prácu o slovenskej literárnej činnosti, počnúc od Bernoláka až po
               včerajší deň. V predmluve dokázal, že i staršia spisba je mu známa, avšak tú
               preskočil ako nie špecificky slovenskú. Rozdelil spisbu slovenskú na dve doby: od
               zavedenia slovenčiny do spisby až po Štúra, a zas od Štúra po najnovšiu dobu.
               Pododdiely sú: I. epika a lyrika, II. dráma, III. novela a román. V dobe druhej tvorí
               pojednanie o Štúrovej škole zaujímavé a duchaplné intermezzo. Hlavné meno prvej doby
               je Ján Hollý, druhej Sládkovič.
   </p>
   <p>
    O tejto znamenitej knihe neplatí latinské porekadlo „nomen omen“,
    <sup>
     [
     <a class="footnote" href="#ftn.d56e782" name="d56e782">
      32
     </a>
     ]
    </sup>
    a to k jej šťastiu a našej úprimnej radosti. Málo jestvuje kníh, ktoré by
               tak nešťastné meno mali, pri všetkej svojej hodnote, svojom serióznom obsahu.
               „Literatura na Slovensku“ je názov, ktorý neobstojí pred vedou, ba ani pred obsahom
               samej knihy. Pôvodca dezavuje názov sám, lebo pilne chráni sa úvah o spisoch po česky
               vydaných
    <span class="emphasis">
     <em>
      „na Slovensku“
     </em>
    </span>
    . Čo je „literatúra na Slovensku?“ Je
               suma všetkých duševných plodov spisovných, ktoré slovenskými, ba i neslovenskými
               spisovateľmi písané alebo vydané boli na teritóriu obývanom slovenským národom. Tak
               isto patrí ta napr. Karola Štúra „Ozvěna Tatry“, ba i Horislava Škultétyho „Básně“,
               medzi ktorými nachádzame báseň „Dimitrij“, ktorej duch bol by prepotrebný mnohým
               módnym „sbírkárom“. K literatúre na Slovensku patrí s úplným právom „Slávy dcéra“,
               Slovákom na Slovensku básnená, no i tam vydaná. K literatúre na Slovensku patrí
               všetko, čo uzrelo svetlo sveta tlačou na našom teritóriu. Avšak všetko nepatrí k
               slovenskej literatúre, a túto zobrazuje duchaplný spisovateľ vo svojom diele. Jeho
               kniha nenie „príspevkom k dejinám písomníctva
    <span class="emphasis">
     <em>
      československého
     </em>
    </span>
    “,
               ale je príspevkom, ba je viac ako príspevkom, je prvým samostatným, znamenitým
               obrazom písomníctva slovenského. Na každej strane dokazuje pravdivosť môjho tvrdenia.
               Knihám, ktoré by sa dali po biede pomenovať československými, nevenuje svoje riadky.
               Knihovňa Pokorného nosí správny názov. Táto je československá. Prvý zväzok ale je
               slovenský, druhý český.
    <sup>
     [
     <a class="footnote" href="#ftn.d56e794" name="d56e794">
      33
     </a>
     ]
    </sup>
    To je predsa jasné a škoda pliesť tak jednoduché pochopy. Čechova báseň
               „Adamiti“ nenie československá, práve tak, ako ňou nenie Sládkovičov „Detvan“. Clara pacta!
    <sup>
     [
     <a class="footnote" href="#ftn.d56e800" name="d56e800">
      34
     </a>
     ]
    </sup>
    Vlčkova kniha je skvelým dôvodom potreby slovenského spisovného jazyka.
               Sám autor má iba útrpný úsmev nad rečovými nemožnosťami, ktorých sa dopustili naši
               prví spisovatelia (Štúr, Kuzmány, Hurban), jaknáhle chceli po česky básniť a písať
               (str. 42, 43). Sám uznáva, že väčšina slovenských básnikov má čo ďakovať za svoj
               opravdivý význam slovenčine (str. 42). Nuž, keď je tak vedecky na čistom, prečo
               nepomenoval knihu svoju „Slovenská literatúra atď., atď.“. Prečo nepomenuje svoje
               podarené decko jeho vlastným menom? Program Knihovne mu sotva prekážal, lebo
               neveríme, že by bol negáciou „slovenskej“ literatúry. Pravda je, že dľa toho programu
    <span class="emphasis">
     <em>
      vedecké
     </em>
    </span>
    diela písať majú sa po česky. Vlček píše svoju
               históriu slovenskej literatúry po česky, a tak neprehrešil sa proti nemu. Konečne je
               hranica medzi vedeckými a inými plodmi spisovnými taká pohyblivá, že onen bod
               programu Československej knihovne, teoreticky snáď správny, stáva sa v praxi
               efemérnym. Jaknáhle uzná niekto jestvovanie slovenskej spisby, čo len spisby
               básnickej a beletrie, musí uznať, že slovenský spisovateľ celkom právne mohol p.
               Vlčka predbehnúť a napísať históriu literatúry slovenskej po slovensky. A predsa
               považujeme Vlčkovo dielo za dielo vedecké, ktoré by sa veľmi dobre i v slovenčine
               vynímalo. „Ars grammaticae“
    <sup>
     [
     <a class="footnote" href="#ftn.d56e810" name="d56e810">
      35
     </a>
     ]
    </sup>
    je istotne
    <span class="emphasis">
     <em>
      veda
     </em>
    </span>
    . Nuž či by sme my Slováci nemali
               smieť svoju slovenskú gramatiku po slovensky písať? Hattala sa neostýchal.
               Lexikografia patrí iste viac do oboru vedy, ako kde inde! Nuž či by mala sa teda
               vysloviť anatéma na Loosov slovník,
    <sup>
     [
     <a class="footnote" href="#ftn.d56e819" name="d56e819">
      36
     </a>
     ]
    </sup>
    Slovákom zostavený, na Slovensku vydaný? (Po Bernolákovom slovníku jediné
               lexikografické dielo slovenské.)
   </p>
   <p>
    Pobavili sme sa pri názve knihy nie preto, že by tratila nesprávnym pomenovaním na
               cene, ale preto, aby sme pár slovami prispeli k objasneniu nášho stanoviska v otázke
               oboch sesterských rečí, českej a slovenskej. „My rozumieme vás, vy rozumiete nás,“
               vyslovil sa pred nami znamenitý český spisovateľ
    <sup>
     [
     <a class="footnote" href="#ftn.d56e827" name="d56e827">
      37
     </a>
     ]
    </sup>
    na svojom výlete do Tatier, a presekol tým gordický uzol večných
               nedorozumení. Nemáme ambíciu na tvorenie špeciálnej slovenskej literatúry vedeckej, a
               radi siahneme po českých vedeckých dielach: tak napr. by obchodné knihy pána Kobera
               potešiteľný vývod dali o hojnej účasti Slovákov pri odoberaní „Náučného slovníka“.
               Naopak podarené dielka slovenské nájdu si cestu i do Čiech. To je praktická, reálna,
               zdravá a nenútená vzájomnosť, ktorá svedčí o pokrvnej blízkosti oboch vetiev
               slavianskeho veľnároda. V tomto zmysle blížime sa, v tomto zmysle má i príťažlivú,
               veľkú cenu peknoduché dielo Jaroslava Vlčka.
   </p>
   <p>
    Spisovateľ kráča po poli celkom neobrobenom, bez pomôcok výdatných, bez rukovoditeľstva
    <sup>
     [
     <a class="footnote" href="#ftn.d56e835" name="d56e835">
      38
     </a>
     ]
    </sup>
    uznaných autorít. Vzhľadom na toto obstojateľstvo nemôžeme utajiť svoje
               príjemné prekvapenie nad dosiahnutým rezultátom. On prvý vrhá kritické svetlo na
               slovenskú literatúru, použijúc staršie kritiky jednotlivých úkazov. Kritika jeho je
               vcelku prísna, bezohľadná až do krajnosti. Považuje slovenskú literatúru prevažne z
               umeleckého ideálu. „Ten soudce nezná milosrdenství,“ hovorí sám. Otázka je, či voľno
               posudzovať spisbu slovenského národa z tak vysokého, exkluzívneho stanoviska.
   </p>
   <p>
    Slovenská literatúra je výrazom národného pohybu. Ona nebola a nenie ani dnes sama
               sebe cieľom, jej obrábatelia všetci do jedného „pěli bez nároků na slávu a uznání“,
               ako hovorí spisovateľ o Hollom. Potreba národná tisla do rúk pero básnické nielen
               Štúrovi, ale nútila k veršom Mallého,
    <sup>
     [
     <a class="footnote" href="#ftn.d56e843" name="d56e843">
      39
     </a>
     ]
    </sup>
    Palárika, mužov síce duchaplných, ktorým sa však nikdy ani nesnívalo o
               básnických vavrínoch. Ona posmeľovala Dumného
    <sup>
     [
     <a class="footnote" href="#ftn.d56e849" name="d56e849">
      40
     </a>
     ]
    </sup>
    k písaniu veršov a noviel v časoch, kde všetko mlčalo. Nehovorím nič
               nového, sám autor uznáva túto okolnosť na 247. strane bez toho, žeby bol svojej
               kritike opílil ostrie, o ktorom nutno povedať: „summum ius, summa iniuria“.
    <sup>
     [
     <a class="footnote" href="#ftn.d56e855" name="d56e855">
      41
     </a>
     ]
    </sup>
    My sme konečne radi, že počína sa doba prísnejších požiadaviek a
               serióznej kritiky. Bude ona blahodárne účinkovať. Avšak nesmie mať odstrašujúcu moc.
               Že Slováci vedia ostro posúdiť diela darobné a absurdné, to viackrát dokázali,
               najnovšie posúdením „Jánošíka“.
    <sup>
     [
     <a class="footnote" href="#ftn.d56e861" name="d56e861">
      42
     </a>
     ]
    </sup>
   </p>
   <p>
    Avšak Vlček vo svojej ostrote krivdí napr. Dumnému, keď ho satirizuje. Dumný nenie
               dobrým básnikom, ale tiež ďaleko nie Skačanským, aby bol s ním pod jednu škridlu
               hodený. Na strane 66 jeho „Nevädzí“ stojí báseň „Zahraj, Piťo!“, v ktorej vyslovuje
               spevec svoj bôľ nad vyhnanstvom Hodžovým. Je v nej mnoho opravdivého citu, mnoho
               lyrického zrna. Káže Piťovi hrať — ale premožený bôľom, v nepokoji rozorvaných citov
               nevie sám, akú by chcel nôtu.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Však neplačem! Never tomu,
Že nás vyženú von z domu;
Hraj len, trebárs aj tú vhodnú,
Ešte jednu na rozchodnú!

Tak; veselú hraj — do skoku!
Však niet slzy v mojom oku?
Už prestals’; len basa duní?
Dve ti naraz pukli struny?

Chceš mať nové? — Chceš ísť po ne?
Nechaj to tak! V Tatier lone
Našej nôte v celom svete
Príhodných strún nenájdete!

Ľúto ti je? Ľúto veľmi;
Poberáš sa už von dvermi?…
Zbohom! Nepríď už viac dnuká:
Bo mne struna srdca puká.
      </span>
     </p>
    </div>
   </p>
   <p>
   </p>
   <p>
    Môžem predpokladať, že jemný, vyvinutý zmysel Vlčkov neodoprie týmto slohám svieži,
               bezprostredný lyrický tón. Povedzme, že by to bola jediná podarená báseň Dumného (a
               našlo by sa ich viac), už pre tú jednu nezaslúžil ohľadom na naše literárne a
               kultúrne postavenie tak príkreho posúdenia.
   </p>
   <p>
    Pravda, že spisovateľ má nôž svoj jednako nabrúsený na všetkých slovenských
               spisovateľov, on prikladá a neodpúšťa ani tým najsilnejším. Tak myslíme, že nemožno
               „Marínu“ nazvať „nudnou“, ačpráve uznávame vcelku správnosť jeho posudzovania — veď i
               Kalinčiak i Dohnány ináč nesúdili. Nestojí tiež citované slovo Houdka: „Dnes Marína
               již se nečte.“ Uisťujem spisovateľa, že je „Marína“ i dnes milým čítaním mladých
               slovenských ľudí, ba že i starší nielenže ju čítajú, ale mnohé slohy naspamäť vedia,
               čo sa tak ľahko nepridá básnikom „snění“ a „nahých údů“. Mnohé výpovede prešli do
               mluvy. Tak napr.:„… jako tie božie plamene“, „diamant v hrude nezhnije“, „podaj mi
               ruku, velikocitá“, „a čo je mladosť? dvadsaťpäť rokov?“ stali sa slovenskými
               „fliegende Worte“.
    <sup>
     [
     <a class="footnote" href="#ftn.d56e883" name="d56e883">
      43
     </a>
     ]
    </sup>
    Báseň, ktorá darúva národu „epea pteroenta“
    <sup>
     [
     <a class="footnote" href="#ftn.d56e889" name="d56e889">
      44
     </a>
     ]
    </sup>
    musí byť básňou pilne čítanou, živou, účinkujúcou, a nie
               literárnohistorickou zabalzamovanou múmiou.
   </p>
   <p>
    Prísna kritika pôvodcova bola postulátom času. Pri druhom vydaní alebo prepracovaní
               diela odpadne mnoho z ostroty, mnoho zaokrúhli sám spisovateľ. Na jedno osmeľujeme sa
               ho upozorniť. História slovenskej literatúry doterajšej nedá sa písať
    <span class="emphasis">
     <em>
      bez
                    súbežiacej histórie slovenského utrpenia
     </em>
    </span>
    . V tomto ohľade môžeme
               poukázať na povestnú Píčovu prácu. Z čisto umeleckého stanoviska posúdená literatúra
               slovenská, posúdená je bárs i spravodlivo, predsa nie
    <span class="emphasis">
     <em>
      pravdivo
     </em>
    </span>
    .
               Vlček upadá miestami do doktrinárstva. Sila
    <span class="emphasis">
     <em>
      školy
     </em>
    </span>
    chýba z
               mnohých riadkov, sila to ešte nezmiernená a neuzdená opravdivým, skutočným životom.
               Jeho autopsia modulovaná je dojmami, čerpanými z vedy, ktorá prikladá abstraktné
               svoje merítko ku skutočnosti, vyrastlej zo samého, čisto konkrétneho života.
   </p>
   <p>
    Svedomité, viacročné štúdium je základom neobjemnej knihy, a čo je hlavná vec:
               štúdium samých bezprostredných prameňov. On čítal diela slovenskej spisby s tužkou v
               ruke, jasným okom skúmal prelesti i poklesky spisovných plodov, a predsa obraz jeho
               postráda sýtych farieb, postráda úzadia. U nás je spisba nerozlučne spojená so
               životom. Ona nestačila vymôcť sa z hluku boja a trampôt dňa.
    <span class="emphasis">
     <em>
      My sme nemali
                    jedného jediného literáta z povolania
     </em>
    </span>
    v dobe najlepšieho kvetu. Tým
               samým oslabuje sa výčitka pôvodcova, ktorou končí svoje dielo. Všetci delníci naši
               ťahali súčasne jarmo chlebového, často literárnemu zamestnaniu silne protiviaceho sa
               úradu, povolania, ťahali často trpké jho najkrajnejšej biedy. Oni kázali nedvižnej
               mase, zarastlým ušiam a storočným bôľom do bezcitnosti uboleným srdciam. Len ten
               čistý, plamenný idealizmus volal na nich „sursum corda“!
    <sup>
     [
     <a class="footnote" href="#ftn.d56e911" name="d56e911">
      45
     </a>
     ]
    </sup>
   </p>
   <p>
    A tu prichádzam k zaujímavej hlave práce: k posúdeniu a oceneniu vplyvu, ktorý mal
               hegelianizmus na celú štúrovskú školu. Vec sa má tak, že slovenskému ideálnemu
               snaženiu zodpovedal Hegel viac ako Kant, preto skrsla sympatia k prvému. Slovenský
               idealizmus má hlbšie korene ako donesenú náuku z vysokých nemeckých škôl, a čo je
               ešte viac, má svoje úplné oprávnenie. My všetci stojíme dodnes pod zástavou
               idealizmu, bárs odsudzujeme prechvaty kadejakých utopických „diasófií“.
    <sup>
     [
     <a class="footnote" href="#ftn.d56e919" name="d56e919">
      46
     </a>
     ]
    </sup>
    My ešte dnes držíme Voltaira za neznaboha, áno, za neznaboha, a
               opovrhujeme zolizmom, konzekvenciou to voltairianského smeru. My nechceme prísť ta,
               kam prišiel základom „herbartizmu“
    <sup>
     [
     <a class="footnote" href="#ftn.d56e925" name="d56e925">
      47
     </a>
     ]
    </sup>
    český básnik,
    <sup>
     [
     <a class="footnote" href="#ftn.d56e931" name="d56e931">
      48
     </a>
     ]
    </sup>
    ktorý má tú impertinentnú drzosť, klásť
    <span class="emphasis">
     <em>
      kríž a
                    šibenicu
     </em>
    </span>
    do jedného radu, a vzdychnúť, aby oboje čím skôr zahynulo.
               Takýmto učením hanobí sa síce kríž, avšak súčasne i vychovávajú sa šibeničiari.
    <span class="emphasis">
     <em>
      Kríž
     </em>
    </span>
    , pod ktorého stínom prenieslo Slavianstvo celé more
               bôľov, ktorého vyvýšenie na kupolu chrámu Sofie v Carihrade značiť bude konečné
               víťazstvo stomiliónového národa, kríž, na ktorý hľadeli mrúci mučeníci, katovaní
               vrahom… Kristov kríž jediný zostal zotročeným Balkáncom a udržal ich pri krepkosti a
               sile. Znamenie kríža svietilo na Lovčany, keď mreli čiernohorskí junáci na horúcich
               vápeninách! Smutné svetlo hádže na čítajúce obecenstvo okolnosť, že slaviansky básnik
               smel pohaniť svätý symbol slaviansky, dľa mojej známosti bez dôkladného zavrátenia!
               Náš kresťanstvom preniklý idealizmus nenie pietizmus, mysticizmus, hyperidealizmus;
               je on reálnou postaťou, bez ktorej niet slavianskej budúcnosti. Vilné váľanie sa po
               mäkkých poduškách, sladkosti nahého ženského tela, tak úsilne odporúčané a
               zvelebované poetmi, dosiahnuvšími „nesněné výše“, neoslobodilo by ani jeden národ z
               jarma, neotužilo by ani jedného junáka k prácam a k boju. Že slovenská veda vyhodila
               na povrch absurdné výtvory, je pravda. To ale nezavinil idealizmus, ale mnoho a mnoho
               iných príčin. Že musíme stať si na reálnu pôdu, opierať sa na skutočné opory, to
               všetko stojí. Stojí však i to, že i najblúznivejší snílkovia slovenskí, ktorých práce
               nemajú ani vedeckej, ani umeleckej ceny, mali v prsiach celý Olymp vysokých plesaní a
               spolu i celý Hades múk a bôľov, oboje nie pre seba, ale pre svoj národ. A konečne je
               v konfúznych ich dielach veľmi mnoho jadra, mnoho originality, mnoho vedeckého
               materiálu a skoro všade viac ducha, ako v mnohých jambických veršoch, ktoré zaplavujú
               český kniževný trh. Tam, kde nedohľadí oko doktrinára, tam nachádza oko
               nepredpojatého skúmateľa tu i tu perlu — už či perlu filologickej zvláštnosti, či
               perlu opravdivého citu, alebo stratený a do hrudy zarytý diamant samobytnej
               myšlienky.
   </p>
   <p>
    Vlček má zásluhu veľkú, že započal diskusiu. My sme chodili okolo veci ako puškinský
               učený kocúr okolo zeleného duba na Lukomorí. Dobre bolo, že mladý, ostroumný brat náš
               bodol do toho. Prajeme mu, aby stal sa Ruslanom, šťastne vrátivším sa z bájneho
               výletu do krajov slovenského duchovného sveta.
   </p>
   <p>
    Avšak k jeho knihe vrátime sa ešte častejšie. Do jednotlivostí sa púšťať nemôžeme.
               Vcelku môžeme úprimne vyznať, že sme boli milo prekvapení. Postrádame miestami
    <span class="emphasis">
     <em>
      bibliografickú čiastku
     </em>
    </span>
    , nachádzame niektoré nedokonalosti
               biografické, ktoré neimitujú síce hodnotu diela a ľahko sa ponapravia pri druhom
               vydaní, ktoré srdečne želáme dielu, a ktoré iste sa uskutoční.
   </p>
   <p>
    Ešte jedno! My nechceme porovnávať sa s literatúrou českou ani čo do cennosti, ani
               čo do množstva literárnych plodov. Avšak kritická ostrosť, ktorú vyvinul autor oproti
               slovenskej spisbe, neškodila by ani českej, ktorú vo svojich „Listoch“
    <sup>
     [
     <a class="footnote" href="#ftn.d56e952" name="d56e952">
      49
     </a>
     ]
    </sup>
    veľmi po srsti hladil. S tou
    <span class="emphasis">
     <em>
      „nesněnou“
     </em>
    </span>
    výškou nenie
               to tak nebezpečné, závrat nemusia dostať českí šemíci. Ani Česi, ani Slováci nemôžu
               chlúbiť sa,
    <span class="emphasis">
     <em>
      prvostupňovými
     </em>
    </span>
    , pôvodno-bytovými veľkoduchmi
               básnickými. Kto o tom pochybuje, nezaslúži zvať sa literátom. Panegyrická
    <sup>
     [
     <a class="footnote" href="#ftn.d56e964" name="d56e964">
      50
     </a>
     ]
    </sup>
    trúba a jed istej školy nezmenia nič na tom neveselom fakte. Ani Česi,
               ani Slováci nemajú ani Puškina, ani Mickiewicza, ani Gogoľa, ani Gončarova. Ich
               literatúry majú celkom
    <span class="emphasis">
     <em>
      úzky provinciálny význam
     </em>
    </span>
    a zostali dodnes
               obe jednak nespozorované od sveta; v tom sú posiaľ celkom rovného osudu. Biede
               nepomôže ani Zeyerove more bezrýmových jambov, ani všetky dosavádne „sbírky“.
               Svatopluk Čech, o hlavu vyšší nad ostatných, nedopracoval sa ešte k velikánom, bárs
               stúpa mocne do výše. Vzhľadom na neoriginálnosť, cudzopasnosť veľkej čiastky českej
               spisby mohol spisovateľ trochu sporiť výrazmi, ako sú „výška nikdy nesnívaná“. Mne
               zdá sa, že nejedna výška je
    <span class="emphasis">
     <em>
      nasnívaná
     </em>
    </span>
    . Nedostatok kritiky
               správne vytýka Vlček Slovákom, ačpráve títo omnoho prísnejšie posudzovali literárne
               plody svoje ako Česi, napr. viď kritiky Dohnányho, Kalinčiaka v „Pohľadoch“,
    <sup>
     [
     <a class="footnote" href="#ftn.d56e977" name="d56e977">
      51
     </a>
     ]
    </sup>
    mnohé kritiky v besedniciach „Národných novín“.
   </p>
   <p>
    Vlčkova „Literatura na Slovensku“ je pre našu spisbu udalosťou. Mnoho osvietila,
               trebárs miestami niečo krikľavým svetlom. Avšak svetlo je svetlo a nie tma, trebárs i
               do očú reže. Mladým našim spisovateľom odporúčame snažne Vlčkovu prácu, kto ale
               zapodievať sa mieni históriou novej slovenskej spisby, tomu je ona nezbytná. Vlček
               uhladil cestu budúcemu historiografovi, škoda, že mu neudal i bibliografické dáta. U
               nás nebolo výhľadu na podobnú prácu, a tak sme mu srdečnou vďakou zaviazaní.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e764" name="ftn.d56e764">
        30
       </a>
       ]
      </sup>
      „Slovenské pohľady“ 1881, str. 279 — 285.
     </p>
     <p>
      Pôvodný názov recenzie: „Literatura na Slovensku. Její vznik, rozvoj,
                         význam a úspěchy. Příspěvek k dějinám písemníctví československého. Napsal
                         Jaroslav Vlček. V Praze, nákladem Slavíka a Borového. Knihovny
                         československé II. díl. Pořádá Rudolf Pokorný.“
     </p>
    </div>
    <div class="footnote">
     <p>
      <sup>
       [
       <a class="para" href="#d56e774" name="ftn.d56e774">
        31
       </a>
       ]
      </sup>
      <span class="emphasis">
       <em>
        Okrem Hurbana, Píča a Pypina nik sa nepokúsil o načrtanie
                              duchovnej práce slovenského národa
       </em>
      </span>
      — myslí sa tu na
                         Hurbanovu štúdiu „Slovensko a jeho život literárny“, „Slovenskje pohľadi“
                         1847, ďalej už spomínané Píčovo dielo „Očerok političeskoj i literaturnoj
                         istorii Slovakov za poslednije sto let“ a Pypinovu „Istoriju sliavianskich
                         literatur“, ktorú Vajanský recenzoval v „Slovenských pohľadoch“ 1881, str.
                         152 — 185.
     </p>
    </div>
    <div class="footnote">
     <p>
      <sup>
       [
       <a class="para" href="#d56e782" name="ftn.d56e782">
        32
       </a>
       ]
      </sup>
      <span class="emphasis">
       <em>
        „nomen omen“
       </em>
      </span>
      — (lat.) doslovne: meno — znamenie.
                         Významove: názov diela vystihuje jeho obsah.
     </p>
    </div>
    <div class="footnote">
     <p>
      <sup>
       [
       <a class="para" href="#d56e794" name="ftn.d56e794">
        33
       </a>
       ]
      </sup>
      <span class="emphasis">
       <em>
        Prvý zväzok ale je slovenský, druhý český
       </em>
      </span>
      — prvým
                         zväzkom sú Bottove „Spevy“ 1880, druhým zväzkom je Vlčkova „Literatura na
                         Slovensku“ 1881
     </p>
    </div>
    <div class="footnote">
     <p>
      <sup>
       [
       <a class="para" href="#d56e800" name="ftn.d56e800">
        34
       </a>
       ]
      </sup>
      <span class="emphasis">
       <em>
        Clara pacta!
       </em>
      </span>
      — (lat.) Jasná dohoda!
     </p>
    </div>
    <div class="footnote">
     <p>
      <sup>
       [
       <a class="para" href="#d56e810" name="ftn.d56e810">
        35
       </a>
       ]
      </sup>
      <span class="emphasis">
       <em>
        „Ars grammaticae“
       </em>
      </span>
      — (lat.) vo význame gramatická
                         náuka
     </p>
    </div>
    <div class="footnote">
     <p>
      <sup>
       [
       <a class="para" href="#d56e819" name="ftn.d56e819">
        36
       </a>
       ]
      </sup>
      <span class="emphasis">
       <em>
        Loosov slovník
       </em>
      </span>
      — Jozef Loos (1839 — 1878), profesor v
                         Banskej Bystrici, vydal v rokoch 1869 — 1871 „Slovník nemeckej, maďarskej a
                         slovenskej reči“.
     </p>
    </div>
    <div class="footnote">
     <p>
      <sup>
       [
       <a class="para" href="#d56e827" name="ftn.d56e827">
        37
       </a>
       ]
      </sup>
      <span class="emphasis">
       <em>
        „My rozumieme vás, vy rozumiete nás,“ vyslovil sa pred nami
                              znamenitý český spisovateľ
       </em>
      </span>
      — ide tu pravdepodobne o Rudolfa
                         Pokorného
     </p>
    </div>
    <div class="footnote">
     <p>
      <sup>
       [
       <a class="para" href="#d56e835" name="ftn.d56e835">
        38
       </a>
       ]
      </sup>
      <span class="emphasis">
       <em>
        bez rukovoditeľstva
       </em>
      </span>
      — (rus.) bez vodcovstva
     </p>
    </div>
    <div class="footnote">
     <p>
      <sup>
       [
       <a class="para" href="#d56e843" name="ftn.d56e843">
        39
       </a>
       ]
      </sup>
      <span class="emphasis">
       <em>
        Mallého
       </em>
      </span>
      — Jána Mallého-Dusarova (1829 — 1902)
     </p>
    </div>
    <div class="footnote">
     <p>
      <sup>
       [
       <a class="para" href="#d56e849" name="ftn.d56e849">
        40
       </a>
       ]
      </sup>
      <span class="emphasis">
       <em>
        Dumného
       </em>
      </span>
      — Daniela Bacháta-Dumného (1840 —
                         1906)
     </p>
    </div>
    <div class="footnote">
     <p>
      <sup>
       [
       <a class="para" href="#d56e855" name="ftn.d56e855">
        41
       </a>
       ]
      </sup>
      <span class="emphasis">
       <em>
        „summum ius, summa iniuria“
       </em>
      </span>
      — (lat.) „najvyššie
                         právo, najväčšie bezprávie“
     </p>
    </div>
    <div class="footnote">
     <p>
      <sup>
       [
       <a class="para" href="#d56e861" name="ftn.d56e861">
        42
       </a>
       ]
      </sup>
      <span class="emphasis">
       <em>
        Že Slováci vedia ostro posúdiť diela darobné a absurdné, to
                              viackrát dokázali, najnovšie posúdením „Jánošíka“.
       </em>
      </span>
      —
                         Odvoláva sa na vlastnú kritiku Skačanského „Jánošíka“, uverejnenú v
                         „Národných novinách“ 1881, č. 12 — 13, v tejto knihe na str. 455 —
                         464.
     </p>
    </div>
    <div class="footnote">
     <p>
      <sup>
       [
       <a class="para" href="#d56e883" name="ftn.d56e883">
        43
       </a>
       ]
      </sup>
      <span class="emphasis">
       <em>
        „fliegende Worte“
       </em>
      </span>
      — (nem.) „okrídlené slová“
     </p>
    </div>
    <div class="footnote">
     <p>
      <sup>
       [
       <a class="para" href="#d56e889" name="ftn.d56e889">
        44
       </a>
       ]
      </sup>
      <span class="emphasis">
       <em>
        „epea pteroenta“
       </em>
      </span>
      — (gr.) „okrídlené slová“
     </p>
    </div>
    <div class="footnote">
     <p>
      <sup>
       [
       <a class="para" href="#d56e911" name="ftn.d56e911">
        45
       </a>
       ]
      </sup>
      <span class="emphasis">
       <em>
        „sursum corda!“
       </em>
      </span>
      — (lat.) „hore srdcia!“
     </p>
    </div>
    <div class="footnote">
     <p>
      <sup>
       [
       <a class="para" href="#d56e919" name="ftn.d56e919">
        46
       </a>
       ]
      </sup>
      <span class="emphasis">
       <em>
        „diasofií“
       </em>
      </span>
      — (gr.) „mudráctiev“
     </p>
    </div>
    <div class="footnote">
     <p>
      <sup>
       [
       <a class="para" href="#d56e925" name="ftn.d56e925">
        47
       </a>
       ]
      </sup>
      <span class="emphasis">
       <em>
        herbartizmus
       </em>
      </span>
      — idealistický, filozofický a
                         pedagogický smer (podľa Johana Friedricha Herberta, 1776 — 1841). Za základ
                         poznania považoval skúsenosť, ktorú chápeme na základe svojich zmyslov,
                         city a konanie sú len stavy predstáv.
     </p>
    </div>
    <div class="footnote">
     <p>
      <sup>
       [
       <a class="para" href="#d56e931" name="ftn.d56e931">
        48
       </a>
       ]
      </sup>
      <span class="emphasis">
       <em>
        My nechceme prísť ta, kam prišiel základom „herbartizmu“ český
                              básnik
       </em>
      </span>
      — zdá sa, že tu ide o narážku na Jaroslava
                         Vrchlického
     </p>
    </div>
    <div class="footnote">
     <p>
      <sup>
       [
       <a class="para" href="#d56e952" name="ftn.d56e952">
        49
       </a>
       ]
      </sup>
      <span class="emphasis">
       <em>
        vo svojich „Listoch“
       </em>
      </span>
      — Jaroslav Vlček v „Listoch z
                         Čiech“, uverejňovaných v „Orle“ (1879 — 1880) informoval slovenských
                         čitateľov o českom kultúrnom živote
     </p>
    </div>
    <div class="footnote">
     <p>
      <sup>
       [
       <a class="para" href="#d56e964" name="ftn.d56e964">
        50
       </a>
       ]
      </sup>
      <span class="emphasis">
       <em>
        Panegyrická
       </em>
      </span>
      — (gr.) chválorečná
     </p>
    </div>
    <div class="footnote">
     <p>
      <sup>
       [
       <a class="para" href="#d56e977" name="ftn.d56e977">
        51
       </a>
       ]
      </sup>
      <span class="emphasis">
       <em>
        viď kritiky Dohnányho, Kalinčiaka v „Pohľadoch“
       </em>
      </span>
      —
                         Mikuláš Dohnány a Ján Kalinčiak uverejnili odsudzujúce kritiky Záborského
                         „Žehier“ v „Slovenských pohľadoch“ roku 1851. Dohnányho kritika pod názvom
                         „Žehry. Básně a dvě řeči od Jon. Záborského. Úsudok“ bola uverejnená v I.
                         diele, str. 185 — 191, Kalinčiakova pod názvom „Žehry. Básně a dvě řeči od
                         Jonáše Záborského“ v I. diele, str. 191 — 198.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e988">
       </a>
       Literárne poznámky
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e995" name="d56e995">
      52
     </a>
     ]
    </sup>
   </p>
   <p>
   </p>
   <p>
    <span class="bold">
     <strong>
      I
     </strong>
    </span>
   </p>
   <p>
   </p>
   <p>
    Málo sa u nás beseduje o národnom poklade slovenskom, o literatúre. Hovorím naschvál
               o poklade — lebo jak by malá bola slovenská literatúra, musí nám byť pokladom; ona
               jediná dvíha nás z pustoty na svetlo. Už nám i cirkvi zhumpľovali, útechu náboženskú
               berú nám ateistickým maďarónstvom. Odrezaní sme čo národ od každého svetlého vozduchu
               — len okienko spisby zostalo, ktorým luní sa blahodárne vlna jasu, závan z výše!
   </p>
   <p>
    *
   </p>
   <p>
    V Martine tlačí sa veľmi seriózne dielo; dávno nevyšlo niečo jemu podobného, rovnej
               váhy, a smelo tvrdím rovnej formálnej i obsahovej dokonalosti. Jaroslav Vlček dáva
               pod tlač „Dejiny literatúry slovenskej“; mal som príležitosť nahliadnuť vývesok
               prvého hárku a rukopis druhého i tretieho. Pravda, súdiť o celku bolo by predčasné,
               ale z toho, čo som čítal, právoplatne môžem súdiť o spôsobe písania. Tak sa u nás
               nepísali dosiaľ vedecké diela. Veľký materiál, podrobné, nudné štúdium, stá mien, stá
               kníh, čítanie i mnoho nepotrebného, vyhľadávanie zrna z veľkej kopy slamy — to všetko
               bolo jedine vecou pilného autora, čitateľ vidí už iba hotové vývody, jasné, správne
               úsudky, logické zakľúčenia, pragmaticky, v krásnom, bezúhonnom jazyku podávané,
               vyvarené, vyhĺbené fakty a rezultáty. To, čo je dosiaľ nevybavené, neprepracované
               (napr. mytologické, zväčšiny dobromyseľnou fantáziou nabájené dômysly starších našich
               spisovateľov-diletantov), autor necháva na strane a drží sa reálnych osnov a faktov.
               Vzdor tomu, že vedeckosť diela stojí na úrovni dnešnej vedy a smelo postaviť sa môže
               ku hocktorému dielu literárnohistorickému francúzskemu alebo nemeckému, číta sa
               ľahko, zaujíma a rozohrieva, nedrhne sa ťažkosťami a nejasnosťami, ako to vidíme pri
               učených prácach. Tak asi píše Macaulay, Ranke;
    <sup>
     [
     <a class="footnote" href="#ftn.d56e1016" name="d56e1016">
      53
     </a>
     ]
    </sup>
    z Nemcov jediný Ranke; tak píšu moderní francúzski esejisti. Vlček je
               veľmi silný v charakteristike ešte i tých starých, časmi zaviatych postáv
               literárnych, majúcich už dnes iba literárnohistorický význam pre nás, veterné plemä
               nového tekavého, povrchného veku. Nič neželám si tak vrúcne v našom terajšom
               literárnom pohybe, ako to, aby Vlček vydržal dielo tým samým pravdivým, silným,
               jasným tónom až do konca — a za druhé, aby ono blahodárne pôsobilo na náš „mladý,
               útly“ svet, oplodnilo duchov k cenným tvorbám vecným, zahnalo mlhu slovného plytkého
               literátorstva a povzbudilo ospalé mysle.
   </p>
   <p>
    *
   </p>
   <p>
    Pri prehrabávaní starých slovenských vydaní natkol som sa na veľmi zaujímavé
               protipálenčené dielce. Pomyslite: slovensko-ruská kniha z počiatku tohto stoletia!
               Ani by ste neverili — ale tu je, mám ju pri ruke. A ešte aj s pôvodnou slovenskou
               perovou kresbou!
   </p>
   <p>
    Prehovorím o nej niekoľko slov, ale tu mi napadla trudná myšlienka — ona mi šumí
               okolo, nástojčivo, ako urputne dotieravá mucha, ktorá nedá sa odohnať. Hovoria v
               Rusku: keby Peter Veľký dnes vstal z mramorovej hrobky v Petropavlovskom Sobore a
               pozrel na dnešný Petrohrad, zahrešil by, zahanbil by sa, že tak málo vykonalo sa za
               taký dlhý čas po jeho smrti oproti tomu, čo on vykonal za krátky čas — a ľahol by
               rozhorčený zas do svojho bieloskvúceho sarkofágu.
   </p>
   <p>
    Či by reku i majster Hollý, otec Bernolák, starý Horčička-Sinapius, razom zobudení z
               vlhkých hrobčekov svojich — nezahrešili nám epigónom, že sme za taký dlhý čas tak
               málo vykonali oproti tomu, čo oni vykázali vo svojom temnom, pomaly kráčajúcom čase —
               kde ešte nebolo ani železníc, ani telegrafov? Či by reku majster Hollý nezaplakal
               svojimi slepými očami nad slabým pokolením?
   </p>
   <p>
    A teraz k mojej knižke. Rok nie je udaný, ale z textu možno zatvárať, že mohla byť
               vydaná okolo r. 1815 — 1820, lebo spomína sa tam bitka u Lipska, ako nedávna udalosť.
   </p>
   <p>
    Volá sa „Šenk pálenčený“. Tento titul tlačený je na tabuľke, ktorú čert tríme,
               sediac na krčme. Z dvier krčmy vyzerá Žid v pančuchách s pejsesami, a sponad dvier
               vinie sa had. Do krčmy tiahne sedliak so ženou, vedie ich druhý čert; dve smrti
               (kostlivci s kosami) stoja u nich. Žobrák pýta almužnu a v úzadí horí dedina. Na
               mojom výtisku je černidlom napísané: „Spísal a vidal Jos. Andraščík, katol. kňaz v
               Bardiove.“
   </p>
   <p>
    Veršovaná komédia táto písaná je šarišským nárečím, ruskí ľudia, čo v nej vystupujú,
               hovoria uhorsko-ruským nárečím — vojak mieša maďarské slová. Jedná sa o to, aby
               pálenkou spitých ľudí poriadny furman Dzuro priviedol k miernosti, čo sa mu i podarí.
               Prvá scéna hrá v krčme.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       TOMÁŠ
       <span class="emphasis">
        <em>
         (vojak):
        </em>
       </span>
       Hej! žido, pálinkát!
       <sup>
        [
        <a class="footnote" href="#ftn.d56e1046" name="d56e1046">
         54
        </a>
        ]
       </sup>
       LAJZER
       <span class="emphasis">
        <em>
         (krčmár):
        </em>
       </span>
       Jakú rozkážece?
Mám bílu, mám žoltu, — jukukolvek chcece.

TOMÁŠ:
Lem négy garašára,
       <sup>
        [
        <a class="footnote" href="#ftn.d56e1055" name="d56e1055">
         55
        </a>
        ]
       </sup>
       — daj sem slivovici.

HRICO
       <span class="emphasis">
        <em>
         (Rus):
        </em>
       </span>
       Z tej, što tak škrepajet — židol meni dajte.

VASIL
       <span class="emphasis">
        <em>
         (Rus):
        </em>
       </span>
       I meni s paprikom — tilko namyšajte.
      </span>
     </p>
    </div>
   </p>
   <p>
   </p>
   <p>
    Príde furman Dzuro — zástupca dobrého princípu — a odhovára ožranov od pálenky. Na
               druhý deň žalujú sa opilci veľmi originálne na biedy mačaciny. Dzuro ich poučuje.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       DZURO:
Ked chcece, povím vám — co ja som na cesce
Skusil po valachoch — tak po každym mesce;
Jak som tovar vezol — z Peštu do Moravi,
Z Moravi do Moskvi — z tadi do Varšavi;
Tam som se naučil — od velkych mudrecoch
Moskalioch, Poliakoch — jako i od Nemcoch;
Že každá pálenka — je jed a otrava,
Ku nešcešcu glupych — vše streže hotová.
      </span>
     </p>
    </div>
   </p>
   <p>
   </p>
   <p>
    A potom slovenské povedomie vidno z nasledujúcich veršov. Hovorí o následkoch
               pálenky.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       DZURO:
I v calej stolice — už za Granatira
Medzi parobkami — barz je ridka mira.
Mocné jako duby — zdravé jak orlové,
Boli jak lilie Sloviakoch predkové;
Velké jak Olbrini
       <sup>
        [
        <a class="footnote" href="#ftn.d56e1091" name="d56e1091">
         56
        </a>
        ]
       </sup>
       — oni vyrastali,
Židzi jich s pálenkou nezakertovali.
Smele jako levy — vojny se nebáli,
Z okola národy — od nich se likali,
Často sto pejdzesat — roky oni žili,
Bo nikda pálenku — len vodičku pili;
Teraz v štyradsatym roku už sme staré,
A už v šescdzesatym — ležíme na mare.
Boli jako ruže ženské v štiradcatym,
Už sů britbe babšča — teraz pod tridcatym.
      </span>
     </p>
    </div>
   </p>
   <p>
   </p>
   <p>
    Ako vidno, je to vtipný, plynný jazyk a pomerne lepšou ortografiou písaný než potom
               bernoláčtina i prvá štúrovčina.
   </p>
   <p>
    Veľmi originálne žalujú sa pijaci na druhé ráno po pijatike.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       PAVEL:
Taká mi na ůdy veľká mdloba zašla,
Jakoby sa nemoc na mím tele pasla.

VASIL:
Hricu! či stavaješ — golova mi puká.

HRICO:
Mene boli všicko — kríže, nohy, ruka!
      </span>
     </p>
    </div>
   </p>
   <p>
   </p>
   <p>
    Vôbec celá dedinská komédia je písaná vtipnou hlavou, tam, kde sa Lajzer zhovára so
               ženou Rachľou, sú zvraty veľmi prípadné. Lajzer nebojí sa Dzurovej reformy.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       LAJZER:
Moja liubo Rachlio! toho se nebojím,
Bo s jejich hluposcu ešče se kus kojím.

RACHLIA:
Moj liubý Lajzeru! oheň u suseda —
V Polšci šicko horí — to i tim spac neda.

LAJZER:
Moja liubo Rachlio! — tu našo Sloviacy
Vtedy rozum berú — keď už Poliak traci atď.
      </span>
     </p>
    </div>
   </p>
   <p>
   </p>
   <p>
    Asnáď som neschybil, keď som spomenul starú knižku humánneho autora, ktorý staral sa
               o svojich „Sloviakov“ aspoň natoľko, aby ich odstrašil od nemierneho pitia pálenky.
   </p>
   <p>
   </p>
   <p>
    <span class="bold">
     <strong>
      II
     </strong>
    </span>
   </p>
   <p>
   </p>
   <p>
    Býva, že hojnosť literárnej produkcie stojí vo veľmi zlom pomere s cennosťou
               literárnych diel. A skutočne, ani len veľká literatúra nenie chránená pred hladným
               obdobím. Niektorý rok je úrodný — a za ním nastúpi sterilný, niektorá perióda dáva
               mnoho slamy a málo zrna, iná málo slamy, ale predsa čisté, ťažko vážiace zrno.
   </p>
   <p>
    Zdá sa, my Slováci, žijúci ťažký čas politickej mĺkvosti, spoločenskej nechutnosti,
               duchovnej fadesy, čas, v ktorom diabol ide siať medzi nás nadutú, neplodnú ohnicu
               dvojdvorového patriotizmu — i literárne chorieme hladným obdobím. Tešíme sa len
               jednou útechou; bôľ náš a veľký záujem zachránenia národného nájde si občas silný
               výraz v literatúre. Tešíme sa každému ťažkému zrnu v tomto smutnom, slamenom čase.
               Tešíme sa, že na okrajine slovenskej, tam pod Babou Horou, zablýska sa občas silným
               jasom duchovného i srdcového bohatstva. Stadiaľ Hviezdoslav posiela národu intímne
               listy! Ony sú osamelé, ach a lúče spod Babej Hory ukazujú nám, jak veľká tma zaľahla
               vôkol. Ľudia rozbehli sa na hnusnú poľovačku osobných záujmov; nízko reptilným
               plazením, po bruchách lezú za pachom náživy, iní klesli v hlbokom žiali a ich tichý
               vnútorný plač nik nepočuje, nenie im to dané hlasno zakvíliť. Sám on môže povedať s
               Goethem (snáď preto, že je taký čistý dušou):
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Und wenn der Mensch in seiner Qual verstummt,
Gab mir ein Gott zu sagen was ich leide!
       <sup>
        [
        <a class="footnote" href="#ftn.d56e1144" name="d56e1144">
         57
        </a>
        ]
       </sup>
      </span>
     </p>
    </div>
   </p>
   <p>
   </p>
   <p>
    Máme v troch vydaniach Hviezdoslavov „Žalm“ — naše časopisy ponáhľali sa rozšíriť
               najnovšiu jeho poému. Myslíme, že nebude vzdelaného Slováka, ktorému by „Žalm“ nebol
               prišiel do rúk v jednom alebo druhom časopise.
    <sup>
     [
     <a class="footnote" href="#ftn.d56e1156" name="d56e1156">
      58
     </a>
     ]
    </sup>
    „Žalm“ musel každému padnúť na dušu ako rosa, ako hlboká útecha. Tónom je
               velebný, myšlienkami bohatý, výrazom prípadný — pravý a pravdivý ako hlas velikého
               zvonu, do jehož liatiny zbožné ruky nahádzali mnoho striebra a zlata. Jazyk jeho
               nesie sa na vlnách — nie riečnych, krátkych — ale na vlnách morských, keď spínajú a
               vydúvajú sa z výšky mora a v mohutných symfóniách lámu sa o skalné brehy dalmatinské.
               A pri celej tejto sile — nikde ani stopy-stopčičky preháňania, hľadania vo výraze
               toho, čo môže dať len myšlienka a umelecká umiernenosť. Koľko veleby je položené v
               dvoch slovách, keď hovorí o Hospodinovi, že „náhod nečaká“! Ajhľa, bez silných slov,
               hľadaných výrazov zobrazí sa nám tu celá tá nepochopiteľná sila božia, sila Boha
               osobného, všeriadiaceho, ktorý je nad osudom, nad onou gréckou
    <span class="emphasis">
     <em>
      moirou
     </em>
    </span>
    ,
    <sup>
     [
     <a class="footnote" href="#ftn.d56e1165" name="d56e1165">
      59
     </a>
     ]
    </sup>
    ktorá bola nad bohmi. Je to myšlienková perla. Ďalej: „Hospodin obličaj
               svoj ziera v svedomí čistých, jako v zrkadle.“ Možno hodnotu človeka duchovnú, to
               večné, čo je v ňom, to cenné, čo nezomrie s telom, možno krajšie vysloviť? Nenapadá
               nám tu tá Deržavinova kvapka vody — v nejž zrkadlí sa slnko?
   </p>
   <p>
    *
   </p>
   <p>
    A keď obráti sa k svojmu národu, ako láva, takú horúcu krv počujem prúdiť sa v srdci
               poetovom! Jeho žalm od chvíľky, kde zavolá: „… on zachoval i teba, ľude môj!“ zletí z
               výšin nadsionských, ale zastane si na rodnej terase, pod ktorou šíri sa to, čo mu je
               krvne drahé, bôľne i radostné — vidí svoj kraj, svoj ľud a nad nimi vo vzduchu, ako
               Ossianove schémy — všetky tie ideály, mysle, pre ktoré trpí, pre ktoré utiahol sa od
               sveta a ktoré ho sladkosťou i horkosťou svojou silnou, mužnou vťahujú vždy nanovo do
               svojho kráža.
   </p>
   <p>
    Nik tak neopísal dosiaľ slovenské utrpenie:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Chlieb útiskov ješ i dnes, blen piješ krivdy, od múk nestonávaš;…
Ach, zbedovaný si, ubitý si, zronený až k smrti;
Opustili ťa synovia zradní, zapredali i dcéry neverné,
Útokom vzali tvoj Sion…
A neni ľútosti v zhubcoch, niet milosrdenstva: bo nenie v nich pravdy,
Krv proti krvi vlastnej, kosť proti vlastnej je dravšia nad šelmy.
      </span>
     </p>
    </div>
   </p>
   <p>
   </p>
   <p>
    Hľa, kde poeta našiel tiaž bôľu, stržeň vredu páliaci nás pri malom dotknutí! V
               odrodilstve — tam stržeň nášho vredu! To jedovatý karbunkul
    <sup>
     [
     <a class="footnote" href="#ftn.d56e1188" name="d56e1188">
      60
     </a>
     ]
    </sup>
    na tele našom. Jak krásne odôvodnil to, prečo práve cudzinec skôr zmiluje
               sa nad bitým a slabým, ale nikdy nezmiluje sa nad ním vlastná krv, odrodilec —
    <span class="emphasis">
     <em>
      lebo nieto v ňom pravdy
     </em>
    </span>
    . Áno, v cudzom vrahovi ešte môže
               byť pravda, z jeho stanoviska hľadiac na vec — a preto má v duši ešte tú božskú
               vlastnosť: ľútosť, milosrdenstvo — ale renegát proti vlastnej krvi stojí v tom pomere
               ako lož k pravde: nikdy sa lož nezmilovala nad pravdou. To lživé v podstate
               zhubcov-renegátov bodá ich a ponúka k ukrutnosti. To je psychologicky odôvodnený
               pomer renegátov oproti vlastnej krvi.
   </p>
   <p>
    *
   </p>
   <p>
    A najvýš vyletí — ďaleko vyše Siona — keď už hľadá útechu! Prečo trýznenie? Nie pre
               našu nehodnosť a otupnosť, ale preto, že máme veľký pôvod, vrelú krv, síl sviežosť,
               vzhľad k osi nebies — že prepasuje vzduch naša reč jak stužka dúhová — že sme
               Slaviani. Ale to je božím dielom: čím ono je väčšie, tým sláva Hospodinova hlasnejším
               hromom nesie sa všehomírom. On nezadá si práva, my veríme na jeho príchod —
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       V nádeji blízkej spásy na novej času vlne ideme v budúcnosť —
postretaj nás, ó Hospodine! posolstvom radostným.
      </span>
     </p>
    </div>
   </p>
   <p>
   </p>
   <p>
    Tak z bôľu, z kvíľby zmení sa tón v jasot a silné upovanie. Tak hrá básnik ako na
               obrovskom organe, ktorý plní telesom svojím celý chór, a nad nímž pnú sa sklepenia
               románskeho veľchrámu. I hlaholia tie silné, pozvoľna predĺžené, prísne tóny v
               sklepeniach, zamaľovaných freskami a nesú sa zase nadol zosilnené, rozšírené ozvenou.
               Ale duše — tam dolu — spia.
   </p>
   <p>
    *
   </p>
   <p>
    Keď človek vo svojom smútku chytí sa do stariny, aby zabudol na biedu dňa a potešil
               sa minulosťou — neraz prejde z dažďa pod odkvap. Ale keď povážime, ako urputná,
               priamo besnotou podšitá bola maďarizácia už roku 1821 — aké prostriedky hľadali k
               zahubeniu slovenského jazyka, potešíme sa, že sa im to tak zle darí. V Čaplovičovej
               brožúrke „Rozjímání o zmaďarizování země Uherské“ (1842) stojí, že už roku 1821 v
               „Tudományos Gyüjtemények“
    <sup>
     [
     <a class="footnote" href="#ftn.d56e1217" name="d56e1217">
      61
     </a>
     ]
    </sup>
    narádzalo sa, aby stolice ex officio
    <sup>
     [
     <a class="footnote" href="#ftn.d56e1223" name="d56e1223">
      62
     </a>
     ]
    </sup>
    predávali maďarské knihy. Roku 1823 radili „patrioti“, že kto nevie dobre
               po latinsky, aby mu zákázané bolo po latinsky písať, miesto toho, aby sa mu naložilo
               písať po maďarsky. O niekoľko rokov neskoršie nakladá ten samý časopis: aby
               spisovatelia písali „klasické“ drámy po maďarsky. Ale boli ešte grotesknejšie návrhy.
               Istý inžinier (U.) celkom vážne navrhol, aby sa v každej slovenskej dedine vystavila
    <span class="emphasis">
     <em>
      tancovňa
     </em>
    </span>
    , kde mládež večer v prítomnosti richtára a
               prísažných má tancovať, a síce samé maďarské tance a pri tom spievať „mravné“
               maďarské pesničky. I príklad takej mravnej pesničky uvádza:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Azt akarna a vén asszony,
Hogy pokolba ülne lánczon;
Tüzet enne, vasat rágna
Patkó-szeget okádhatna
      </span>
     </p>
    </div>
   </p>
   <p>
   </p>
   <p>
    (po slovensky: „To by chcela stará baba, aby sedela v pekle na reťazi; jedla oheň,
               žuvala železo — a vracala podkovové klince.“) Ako vidno, maďarizácia hneď v plienkach
               bola samá nemravnosť, ako i dodnes beží a lezie len s hnilobou, nepočestným, bujným a
               zvrhlým princípom. Ten samý inžinier chcel dať Slovákom maďarského vojenského ducha —
               taktiež pesničkami, hrdinskými. Napr.:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Van törökkel háború,
Látom kendet hátulrúl!
       <sup>
        [
        <a class="footnote" href="#ftn.d56e1250" name="d56e1250">
         63
        </a>
        ]
       </sup>
      </span>
     </p>
    </div>
   </p>
   <p>
   </p>
   <p>
    A to sa malo prísne vyučovať. Kto sa zle učí tieto maďarské „mravné a hrdinské“
               poézie, nesmie kúriť tabak!
   </p>
   <p>
    Ale maďarizácia išla ešte ďalej. V časopise „Századunk“,
    <sup>
     [
     <a class="footnote" href="#ftn.d56e1263" name="d56e1263">
      64
     </a>
     ]
    </sup>
    roku 1840, v č. 28 bol seriózny návrh, aby bol určený termín, pod ktorým
               každý človek v Uhrách musí vedieť po maďarsky; kto by nevedel: nesmie byť vlastníkom
               domu a poľa, len tak, keď od každej sesie zaplatí 1 zl., od ktorých 100 zlatých
               príjmu 1 zl. pokuty, ktorá sa má dať na rozšírenie maďarčiny (ajhľa: kezmivelodíše in nuce!)
    <sup>
     [
     <a class="footnote" href="#ftn.d56e1269" name="d56e1269">
      65
     </a>
     ]
    </sup>
   </p>
   <p>
    A tak proti rozumu dávno hrešilo sa menom maďarizácie. Všade vidíme v popredí
               slovenského renegáta. Slovák Kramarčík priamo fanaticky kázal vykynoženie slovenčiny.
               Slovenské renegátstvo je staré. Čaplovič udáva, že už roku 1762 slovenský kňaz na
               Peregu, v peštianskej stolici, menom Vrabec, premenil si meno na Paszerinyiho a behom
               rokov pomaďarčil celú svoju cirkev. Dobre, že takých úspechov bolo málo.
   </p>
   <p>
    *
   </p>
   <p>
    A medzitým v tom samom roku, keď nás chceli učiť maďarskej poézii „okádovania“,
               kultivovať špelunky pod auspíciami richtárov a prísažných — slovenský samouk-spevec
               Janko Kráľ spieval takto:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Strmá kamenná cestička,
Tou ťa ja púšťam pesnička, —
Sama, bez mena všetkého,
Ta choď do sveta šíreho,
Našiel som ťa na smetisku,
Neviem o tvojom priezvisku —
Šíry je východ i západ,
Hľadaj si svojho otca, mať.
      </span>
     </p>
    </div>
   </p>
   <p>
   </p>
   <p>
    Vidíte — túžba slovenského srdca za neznámym, ale krásnym cieľom. Šíry je východ i
               západ — slovenská pieseň, choď, hľadaj svoj predmet… Si bezmenná — hľadaj si
               priezvisko… Áno, slovenská pieseň išla do sveta ako sirota, ale nájde si svoje
               priezvisko. My nepotrebujeme žiadnych kalauzov.
   </p>
   <p>
   </p>
   <p>
    <span class="bold">
     <strong>
      III
     </strong>
    </span>
   </p>
   <p>
   </p>
   <p>
    <span class="emphasis">
     <em>
      „Das neunzehnte Jahrhundert und der Magyarismus.“
     </em>
    </span>
    Eine
               Rechtfertigungsschrift des Ludwig Štúr. Wien 1845. Verlag der Wenedikt’schen Buchhandlung.
    <sup>
     [
     <a class="footnote" href="#ftn.d56e1306" name="d56e1306">
      66
     </a>
     ]
    </sup>
   </p>
   <p>
    Knižka táto stala sa iste bibliografickou riedkosťou, mladšie pokolenie zná ju iba
               zo spomienky, málokomu dostala sa do ruky. Vlastne hlavným jej podnetom boli tie
               zverské krivdy, ktoré maďarizátori spáchali v Lajos-Komárne proti tamojším Slovákom,
               keď títo nechceli si dať cirkev a služby božie pomaďarčiť. Aféra je dosť známa:
               chudákov, slovenských sedliakov, preto, že žalovali sa na maďarizátorské krivdy,
               hodili do väzenia, trýznili, bili pre „hnusnú slovenskú reč“. No pri tejto knižke
               veľmi nás zaujíma predmluva, veľmi obšírna a osvetľujúca Štúrovho hlbokého ducha. V
               nej veľmi ostro kritizuje tie napuchnuté slávospevy, ktoré zvykli spievať takzvanému
               „devätnástemu stoletiu“. Štúr tu veľmi hlboko začiera: on hovorí, že tá slávna
               vzdelanosť XIX. stoletia je z veľkej čiastky iba formálna. On dôvodí, že táto
               formálna vzdelanosť (Fertigkeit den verschiedenartigsten Inhalt unter allgemeine
               Vorstellungen zu bringen, und umgekehrt diese auf die mannigfaltigsten Dinge anwenden
               zu wissen)
    <sup>
     [
     <a class="footnote" href="#ftn.d56e1314" name="d56e1314">
      67
     </a>
     ]
    </sup>
    je iba podmienkou vyššej vzdelanosti, ktorá sa neuspokojí s jednoduchými
               predstavami. Štúr vyslovil tu, že náš vek ďaleký je ešte od tej esencionálnej,
               ľudskej civilizácie, ktorá má platiť všetkým, ba všetkému: ešte i poľnému vtáctvu.
   </p>
   <p>
    Takéto hlbšie kultúrnohistorické náhľady a perspektívy sú riedke u našich
               spisovateľov. On ide ďalej — „pri pravom osvetlení“, píše, „takzvaná osveta je
               vlastne netvor (Missgeburt). Všetko sväté a pravdivé pochopuje zo stanoviska
               pominuteľnosti (aus dem Standpunkt des Endlichen) — ona káže večne hladný egoizmus“.
   </p>
   <p>
    Čo je tak slávneho v tomto našom hymnami a dityrambami
    <sup>
     [
     <a class="footnote" href="#ftn.d56e1324" name="d56e1324">
      68
     </a>
     ]
    </sup>
    ospievanom století? Hovoria, výška vedy. Dobre. Rešpektuje s radosťou
               pokrok vo vedách — ale hovorí — to je len jeden faktor. On chce mať možnosť nového,
               šľachetnejšieho, vyššieho žitia ľudského. V tomto zmysle pripojuje sa ku chvále
               nového veku.
   </p>
   <p>
    Pravda, Štúr vtedy ešte veril na možnosť túto a myslel, že uvedenie tohto závidného
               stavu závisí od Pentarchie európskej (od piatich veľmocí), a síce uvedenia pre
               všetkých a tak i pre Slovákov. Preto oslavuje viedenský kongres ako svetový areopág,
               ktorý chytil bol sa do práce obšťastniť národy. K tejto hymne zle primykajú sa boľavé
               žaloby na mučenie Slovákov komárňanských preto — že chceli sa po slovensky modliť.
   </p>
   <p>
    Brožúra táto je jedným bolestným výkrikom nad slovenským utrpením. Štúr ešte veril
               na spravodlivosť — viera, ktorá nám dnes prichádza naivnou. On skromne prosí o ňu:
               „Maďari,“ píše „tak mnoho dosiahli pre svoju národnosť — nech nám ponechajú naše málo
               — my sme proti Uhorsku vždy konali svoju povinnosť — preto nech nám neberú práva.
               Snáď hovorím do vetra v terajšom čase — ale nech neubehne čas bez toho, žeby nik
               nesvedčil!“
   </p>
   <p>
    *
   </p>
   <p>
    Pripomeniem niektoré literárne drobnosti, ktorých sotva všimne si literárny historik
               pre ich príležitostný charakter, no predsa sú ony pre nás zaujímavé. Sú to rozličné
               česko-slovenské a slovenské príležitostné vydania. Možno, pre filológov boli by ony
               významnejšie než pre mňa, lebo ja môžem len ich literárnu stranu pripomenúť.
   </p>
   <p>
    Napríklad: Zvolenskí a békešskí Slováci blahoželajú Jánovi Kollárovi s vydaním päť
               fóliových listov silným, k jeho svadbe, dňa 22. septembra r. 1835 vydržiavanej:
                    „
    <span class="emphasis">
     <em>
      Svadební Hlas
     </em>
    </span>
    , Radostník a ples, nimiž dvojíctihodného a
               vysokoučeného pána Jana Kollára atď. a jeho blahorodnú a šlechetnú choť Vilhelminu
               Fríderíku Schmidt, v Sasko-Vimařech… svazkem manželstva sjednocených zvolenskí i
               békešskí Slováci a mladí Srbové v Pešti přivítali.“ Prvý prívet napísal Jozef Melcer,
               sl. b. kazateľ v Garamseku v znelkách, pravda, nebárs kollárovsky znejúcich. Je to
               vlastne skrútená slovenčina, napr.:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Míno, Míno, jenž ducha zbudila,
    Nimž, vlast a reč naša znectěná,
    Slávě zas je z hanby vrácena,
Ó bys’ šťastnou jeho choťou byla!
      </span>
     </p>
    </div>
   </p>
   <p>
   </p>
   <p>
    Druhý prívet, „Radostník“, taktiež v znelkách, napísal Karol Straka, učiteľ na Čabe.
               Tu je ešte slobodnejší jazyk, napr.:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Krásne žito z černé země máme,
    Jež nám rodja prajné pustiny.
Poďteš tedy, k dílu prajte ruku,
    Najkrajšjé nevěsty Čabjanské!
    Sněhobjelú tu hle, máte múku.
      </span>
     </p>
    </div>
   </p>
   <p>
   </p>
   <p>
    Za Srbov spieva v zošite tomto D. Neofitovič, lekár peštiansky.
   </p>
   <p>
    Druhý prívet Kollárovi ku sňatku napísal Michal Godra.
   </p>
   <p>
    Obsahuje deväť zneliek, už hodne poslovenčených, napr. prichádzajú tam slová:
               zavjala, mal, čula, biely, začul, spja, přahaj, bjele už holubičky atď. Nachádzame v
               týchto znelkách kuriózny návrh: básnik radí Kollárovi, aby prv, než privedie nevestu
               svoju do novej vlasti, dal jej iné meno:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Na jej nové vlasti hranici
Frideriku, všeslava milenku,
Překrstit nám daj na Pokojenku.
      </span>
     </p>
    </div>
   </p>
   <p>
   </p>
   <p>
    Slovenský ústav prešporský občas vydával podobné literárne oslavy. Tak roku 1839:
               „Jánu Hollému Břetislavští Slávové!“ v hexametroch, anonymne. Ďalej: „City radosti ke
               dni 19. dubna 1841, jakožto k slávnemu svátku narození jeho cýs. král. apošt.
               Jasnosti Ferdinanda V. atď. od Austawů slovenských na školách evanjelických A. W. v
               Uhřích projevené.“ Je to šesť slabých „básní“ — samosebou sa rozumie, že nemôžu znieť
               zvláštnou silou. Tam prichádza medzi iným verš: „Spusti zraky milostivé Na své Tatry,
               Tobě živé.“ Potom: „Slovautnemu Muži Panu Jiřimu Palkovičovi na Lyceum… řeči a
               literatúry československé professoru atd. ke Jmeninám 1. 1841 dňe 24. dubna vděčí se
               mladí synové Slovenska atd.“ Vydanie toto bolo dielom Ľudovíta Štúra, ako spomína
               Hurban v životopise Štúrovom.
   </p>
   <p>
    *
   </p>
   <p>
    K týmto vydaniam, pošlým z ústavu, pripojujem i nasledujúce: „Svojim vrstovníkom na
               pamiatku Janko Rimavský. V Prešporku 1844.“ Je to prvý spis, tlačený Štúrom opravenou
               slovenčinou. A skutočne, tam už vidno viac slobody vo výraze, viac mäkkosti než v
               spisoch česko-slovenských. Najmä vo viazanej reči musel byť autor slobodnejší, keď
               nemyslel na lexikon a gramatiku, ale písal materským nárečím. Niektoré slohy plynú
               voľne, plno a nenútene:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Zavisli čjerne búronosnje chmari
    Vipnutú Vašu nad hlavu,
More od spodku nadíma sa, varí —
    A Vi — ďalekí prístavu
      </span>
     </p>
    </div>
   </p>
   <p>
   </p>
   <p>
    Alebo:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Bratja! iďete z ďeďín na ďeďinu,
    Z mjest do mjest jako sirota ubohá,
Čo má, lež jakbi ňemala rodinu,
    Keď otec očim a mať jej macocha,
Keď ju brat, sestra pozapomínali
Ešte skôr jakbi boli ju poznali.
      </span>
     </p>
    </div>
   </p>
   <p>
   </p>
   <p>
    Verše vzťahujú sa na žiakov prešporských, následkom prenasledovania opustivších
               školy prešporské.
   </p>
   <p>
    *
   </p>
   <p>
    Štúra, Hurbana a Mazúra, ktorí namáhali sa o potvrdenie Tatrína vo Viedni, oslavuje
               nasledujúci spis: „Prjatelom Slovenstva od Jeho c. k. Jasnosti z Vjedne sa
               navracajúcim, kďe sa v záležitosťi potvrďenja ,Tatrína‘ ustávali, dňa 2. listopada,
               roku 1846 obetujú Slováci Bratislavskí. 1846. Písmom Karola Fr. Wiganda.“ Verše
               nemajú literárnej ceny.
   </p>
   <p>
    *
   </p>
   <p>
    Máme i litografovanú oslavu, a to ešte oslavu arcikňaza Štefana, novovyvoleného
               nádvorníka. „Citi radosti“ podávané sú vraj „v mene národa Slovenskjeho“ dňa 20.
               listopada roku 1847. Vystrojené je toto vydanie dosť pekne. Na výtisku, mne
               prístupnom, je tužkou písaná poznámka: „Chudáci, slovenskí žiaci, krátkozrakí
               chrobáci.“ A táto marginálna glosa je úplne oprávnená, lebo v básni nič menej nežiada
               a nečaká sa od Štefana, ako:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Hoj! nakloň k našim laskavého ucha
    Prosbám, a obháj aj práva Slováka,
Voľním letom pusť Tatranského ducha,
    Za to Ti sláva zavzňeje storaká,
      </span>
     </p>
    </div>
   </p>
   <p>
   </p>
   <p>
    atď. cum gratia in infinitum.
    <sup>
     [
     <a class="footnote" href="#ftn.d56e1428" name="d56e1428">
      69
     </a>
     ]
    </sup>
   </p>
   <p>
    *
   </p>
   <p>
    Keď sme už pri oslavách vysokých osôb, spomenieme ešte jeden, formálne veľmi zručný,
               Hodžom skladaný dityramb. „Ku odchodu Jeho Jasnosti cisársko-kráľovskej Františka
               Jozefa I. na čelo vojska proti odbojcom od verných Slovákov vo Viedni sa baviacich. V
               Máji 1849.“ Filologicky je veľmi správne písaný:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ty ideš v boj
Theseus Európy z dávna vyžiadaný,
Cisár náš mužný, mladý, milovaný.
Ty ideš v boj:
Mečom Cheruba blysnúť zlému svetu.
— — — — — — — — —
Zničíš Minotaura ľudožravú klebetu,
Vyvedieš národy na slobody slávu! atď.
      </span>
     </p>
    </div>
   </p>
   <p>
   </p>
   <p>
    Vládny komisár v trenčianskej stolici, Rudolf Kučini, stal sa tiež účastníkom
               veršovanej oslavy, ktorá sa takto pravdenepodobne počína:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Tam v slávnej Viedni Cisár sa spytuje:
Slováci moji, dobre sa už máte?
      </span>
     </p>
    </div>
   </p>
   <p>
   </p>
   <p>
    Spomenul som čriepky literárne, ktoré zavial čas, nie preto, že by som im pripisoval
               nejaký väčší literárny význam, ale preto, že srdcu slovenskému drahé je všetko, čo
               zďaleka stojí v pomere k duchovnému hnutiu pod Tatrami. Nás tak ubili časy a vlastná
               neopatrnosť, že niet tej iskierky duchovnej, ktorú by sme mohli hrdo zahodiť! Nás
               chcú spraviť analfabetmi, náš jazyk chcú vyhnať naveky spod tlačiarskeho lisu, deti
               naše neznajú už ani z modlitebnej knižky čítať — preto takéto spomienky majú
               oprávnenie ako dôkaz, že Slováci od časov svojho prebudenia jednostajne a bez
               pretrhnutia túžili za duchovným pokrmom a činnosťou duchovnou.
   </p>
   <p>
   </p>
   <p>
    <span class="bold">
     <strong>
      IV
     </strong>
    </span>
   </p>
   <p>
   </p>
   <p>
    Literárna história nemôže si veľmi zovrubne všímať diel, ktoré zostali v rukopise:
               ony vlastne nie sú majetkom všeobecným, a tak nepadajú pod verejný súd. No tu v
               mojich skromných poznámkach spomeniem báseň, ktorá zostala i zostane v rukopise, za
               jedno má privátny ráz, za druhé predsa nemá cenu všeobecného záujmu, nemá tendenciu,
               nevyznamenáva sa ani krásou, ani didaktikou. Predsa myslím, že bolo by škoda ju
               celkom zabudnúť, a najmä jej pôvodcu. Je to báseň Žlebekova, zachovaná v rukopise
               zásluhou Ladislava Paulinyho. Keď povážime, že je písaná roku 1813, teda pred 76
               rokmi, už to samé dodá jej istej zaujímavosti.
   </p>
   <p>
    Ondrej Žlebek narodil sa v Sučanoch v Turci dňa 1. apríla 1775, učil sa v Sučanoch,
               v Prešove a v Šoproni. Roku 1796 stal sa farárom v Krucemburku v Čechách. Ako, ako
               nie — raz zjavil sa na Starej Turej — a tá zachovala Žlebeka pre slovenskú zem. Kázal
               tam na pohrebe a tak zaľúbil sa hodným Turancom, že ho po smrti svojho farára Daxnera
               jednohlasne vyvolili za farára. Roku 1803 bol už na Starej Turej.
   </p>
   <p>
    Žlebek bol muž vysoko vzdelaný, znamenitý štylista v latinskom kuriálnom štýle,
               ľahko a vtipne veršoval po latinsky i po slovensky, o čom sa presvedčíme. Chvália
               jeho pohostinstvo, jeho spoločenský humor a pri tom príkladné zastávanie svojho
               úradu. Vydal viac spisov, no Ladislav Pauliny pripomína len dve dielka: „Verše ku
               slavnosti posvecení nového organu v Pukanci. Tlač v Banskej Štiavnici 1825“ a „Kázeň
               po veľkom ohni v St. Turej“.
   </p>
   <p>
    Rukopisy po ňom zostali: „Gameion“, latinská báseň príležitosťou sobáša Michala
               Doležala, farára novomestského, s Johanou Lačnou, dcérou vrbovského farára. Dňa 14.
               decembra 1812 rečnil svoje verše pri pohrebe Jura Jozeffyho, farára myjavského. Roku
               1820 dňa 23. augusta bol zvolený za seniorálneho notára, roku 1830 bol uňho odbývaný
               búrny seniorálny konvent, neskôr nazvaný „Latrocinium O-Turense“.
    <sup>
     [
     <a class="footnote" href="#ftn.d56e1479" name="d56e1479">
      70
     </a>
     ]
    </sup>
    Roku 1820 vydal jedinú dcéru svoju Annu Karolinu za Samuela Holubyho,
               farára pukanského. Zomrel na Starej Turej roku 1833.
   </p>
   <p>
    Spomenuté opus má nasledujúci titul: „Vypsání nemoci, v které Ondrej Žlebek,
               Staro-Turanský kněz, od 5-ho Června až do posledního Srpna 1813 postaven byl, od neho
               samého na památku pozustavené.“ Veliká veršovnícka zručnosť, ohybnosť jazyka, smelé
               prípadné zvraty vyznamenávajú túto „historiam morbi“,
    <sup>
     [
     <a class="footnote" href="#ftn.d56e1487" name="d56e1487">
      71
     </a>
     ]
    </sup>
    ale čo ju vyzdvihuje, je zdravý humor, čistý, pekný jazyk, príkladná
               prízvuková prozódia (trocheje), zvučné rýmy — všetko vlastnosti, ktoré chýbali našim
               starým veršovníkom. Ja aspoň z toho času (1813) také verše neznám, i sotva kto by bol
               vstave niečo podobného vyhrabať. Keby Žlebek bol svoj talent použil nie na takúto
               hračku, ale na niečo všeobecne platného — som presvedčený, že by vysoko vynikal bol v
               súčasnej literatúre.
   </p>
   <p>
    Autor počína s vďačným vzdychom k Bohu, že je už zdravý, a z vďaky ide opísať svoje
               biedy:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Již sem veril, že umríti
     Od trápení musím hned,
Že již z sveta musím jíti,
     Že sem vypil smrti jed.
      </span>
     </p>
    </div>
   </p>
   <p>
   </p>
   <p>
    A svoje bôle takto líči:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ach, můj Bože! hlava bolí,
    Bolest, bolest tuhá jest:
Tělo, jako zbité holí,
    Které nohy nechci nest.
Lebka div mi neodskočí,
    Div mi neteče krev z očí.

Žily div se netrhají,
    Jako pavúkova niť,
Kosti div mi nehrkají,
    Neb se zdálo telo hniť.
      </span>
     </p>
    </div>
   </p>
   <p>
   </p>
   <p>
    Tak chodí, chudák, z izby do izby, až príde do kuchyne, kde
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Pec již byla rozžárená,
     Na koláčky syrové,
Jako peklo rozpálená,
     Všecko bylo hotové.
      </span>
     </p>
    </div>
   </p>
   <p>
   </p>
   <p>
    Ale tam naňho skríkla žena Minka: „Vary! nepleť se mi tu!“
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ach, moj Bože! Šel sem smutný,
     Jazyka mne bodnul meč,
Neokúsil koláč chutný,
     Rádeji sem pádil preč,
Obolený na všem tele,
     Hodil sem se do postele.
      </span>
     </p>
    </div>
   </p>
   <p>
   </p>
   <p>
    Ale spať nemohol celú noc. Ráno ide do kostola na služby — a tu opisuje veľmi
               zručne, jak ťažko bolo mu odbavovať už u oltára:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       V tom som zblednul ako stena,
     Kniha z ruky vypadla —
      </span>
     </p>
    </div>
   </p>
   <p>
   </p>
   <p>
    a bol by padol:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Klesal sem ja bokem težce,
     Na mríž padnouti sem měl,
Kostelník však skočil lehce,
     Jakby ze trech strelil děl,
Uchopiv mne, pevně držel,
     Až mne s jeho silau mrzel.

Pribeh hnedky také druhý,
     Chlapisko jest jako lev,
Nesli mne co víchor tuhý,
     Div, že nepotili krev,
Na postel mne položili,
     Slzami mne pokropili.
      </span>
     </p>
    </div>
   </p>
   <p>
   </p>
   <p>
    No z tejto prvej nemoci zotavil sa pán farár hlavne starosťou doktora Davida z
               Nového Mesta a svojej „Minčičky“, ktorá zaplesala:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       „Heysa! k zdraví mi muž prišel,
     Ovdovení minul strach!“
      </span>
     </p>
    </div>
   </p>
   <p>
   </p>
   <p>
    Ale beda:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Prišla, nevím, zdáž to býva,
Jakovási recidiva.
      </span>
     </p>
    </div>
   </p>
   <p>
   </p>
   <p>
    Na Petra Pavla zas ochorel. Humorista zvaľuje vinu na tých svätých: Peter, že ho
               volal k svätým do neba, a keď ho ten pustil, chytil ho Pavel.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Máličko sem odpočinul,
     Zbedovaný nesa los,
Bolesti div nezahynul,
     Poranený maje nos,
Nemoh sem už ani šnupat,
Ani na kancel již vstaupat.
      </span>
     </p>
    </div>
   </p>
   <p>
   </p>
   <p>
    Minka ošetrovala nemocného — „Kávy hrnce jako sudy s citronem mi varila“, „krásne se
               mnau obchádzela, noženky mi ochlazela“ a za to jej „všecko její chybování na večnosť
               odpauštím“ —
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Tisíckrát ji chci mít radší,
Nežli jinau, kterau mladší.
      </span>
     </p>
    </div>
   </p>
   <p>
   </p>
   <p>
    Veľmi humoristicky opisuje, ako ho potom liečil bzinský farár Štefan Fúsek (narodený
               1770, zomrel 1816, pri pohrebe ospievaný svojím pacientom Žlebekom). Varili v kotle
               bylinky, všetko do suda hodili a naposledy i pacienta:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Tridsetkrát sem jako ryba
     Hodinu v nem sedával, —
Jestli v počtu neni chyba —
     Z neho strašne kaukával —
      </span>
     </p>
    </div>
   </p>
   <p>
   </p>
   <p>
    až konečne Fúsek: „Vivat, uzdravil mne lehce, k tomu ani mzdy vzit nechce.“ Koniec
               je už originálny: rekonvalescent v noci, trápený žízňou, vezme kľúče od pivnice,
               skrbáli sa dolu pivničnými schodmi práve pod točku sudovú:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Když sem desetkrát si prihnul,
     potom sem se hore bral,
pádu sem se šťastne vyhnul,
     lehnul, usnul, pres den spal.
Od té chvíle lépe bylo
     — nové víno neškodilo.
      </span>
     </p>
    </div>
   </p>
   <p>
   </p>
   <p>
    Takých plynulých veršov málo sa robilo v oné časy literárnej nemotornosti — vôbec na
               svetské básne bol vek veľmi chudobný.
   </p>
   <p>
   </p>
   <p>
    <span class="bold">
     <strong>
      V
     </strong>
    </span>
   </p>
   <p>
   </p>
   <p>
    Janko Kalinčiak bol už neraz ocenený ako znamenitý romansier — jeho diela prózou
               vyšli v Martine v druhom vydaní — (bár by sa i rozobrali a účinkovali po celom
               Slovensku, najmä v srdciach mladých), jeho „Reštavrácia“ bola preložená do poľštiny
               Grabowskim, i do chorvátčiny i do nemčiny.
    <sup>
     [
     <a class="footnote" href="#ftn.d56e1643" name="d56e1643">
      72
     </a>
     ]
    </sup>
    Jaroslav Vlček rozobral jeho diela vo svojej „Literature na Slovensku“
               (r. 1881). Ale ani tento posledný neupozornil sa náležite na Kalinčiaka čo lyrika —
               ináč by nebol o ňom povedal, „že nebol povolaným pevcom“. Pravda, Vlček nevedel o
               jednom veľmi silnom, veľmi originálnom zjave Kalinčiakovej lyriky, o básni „Márii
               Janko“ v III. ročníku „Nitry“ na str. 154, aspoň v zozname jeho básní ju necituje;
               báseň vyšla bez podpisu. No predsa, čo by nebol nič iného básnil než spevnú pieseň
               „Bojovník“, tým zastal si medzi prvých lyrikov slovenských. „Koníček môj bystrý
               vraný“ je pravou perlou slovenskej lyriky — a sotva vyšla „Nitra“, pieseň tá prešla
               hupkom do spevavých úst národa. Na Slovensku niet človeka, čo by neznal tú pieseň.
               Ona stala sa nesmrteľnou nie úsudkom kritiky, ani potleskom estetikov, ale samým
               národom, ktorý ju kvitoval všeobecným prijatím medzi národné piesne. Ba jestvujú už
               mnohé ľudové varianty, pribásnenia a rozšírenia.
   </p>
   <p>
    „Márii Janko“ je ľúbostný spev. Kalinčiak zaľúbil sa bez výhľadu do dcéry
               Schröerovej; v dome slávneho profesora a humánneho priateľa slovenských
               kultúrno-literárnych snáh, kde mal prístup čo vychovateľ, videl Máriu, ktorá slula
               prvou kráskou celého mesta. V básni javí sa pravý „Sturm und Drang“ do slovenčiny
               zaodetý — neumiernenosť vo výraze, bujnosť fantázie, krkolomné zúfanie, náruživá
               idolatria devy — no pri tom všetkom veľký talent. Len veľké talenty sú vstave spáchať
               takéto eruptívne veci.
   </p>
   <p>
    O básni platí Mefistofelovo slovo vo „Faustovi“:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       So ein verliebter Thor verpufft
Euch Sonne, Mond und alle Sterne
Zum Zeitvertreib dem Liebchen in die Luft.
      </span>
     </p>
    </div>
    <sup>
     [
     <a class="footnote" href="#ftn.d56e1660" name="d56e1660">
      73
     </a>
     ]
    </sup>
   </p>
   <p>
   </p>
   <p>
    Janko ide chystať dary svojej Márii: narobí striel zo vzdychov, nimi zostrieľa
               hviezdy — pospletáva ich túžbou, a taký veniec vtlačí na čelo Márie! — ba ešte i k
               slnku dostane sa po rebríku svojich žiaľov, polapá mu všetko svetlo a z neho zrobí
               pre ňu svadobné šaty. Z raňajšej zory urobí vozík, doňho zapriahne tiché vetríky, a
               tak dôjdu
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       … divnými cestami
Až tak ďaleko, jak je svet veliký,
Cez mesiacovú bľadolícu cestu.
      </span>
     </p>
    </div>
   </p>
   <p>
   </p>
   <p>
    Ale aby sa slová Goetheho na vlas vyplnili — zaľúbenec z bolestí duševných urobí si
               kopiju, ktorú bodne do mesiaca — až skríkne od bôľu ťažkého — z jeho krvi spraví sa
               žiarna cesta. Potom prídu k moru, to sa rozstúpi a odkryje pred milými paláce; sami
               anjeli musia prísť z neba, oslavovať Máriu. No ona poetu nerozumie. Báseň vyznieva
               hymnickým „buď oslávená, Mária“.
   </p>
   <p>
    Z básnika, čo vie takto búriť a zúriť, vždy býva niečo — lebo darmo je, či sa páči
               alebo nepáči filistrom, tvoriví ľudia nemôžu byť naťahovaní na všeobecné kopyto. Čo
               by bolo u iného smiešnym, u talentov stáva sa to citným a silným.
   </p>
   <p>
    Kalinčiakove básne v IV. ročníku „Nitry“ sú už vyzretejšie, škoda, že slovenčina
               počala s tou strašnou bezuzdnosťou vo forme. Ináč by to boli kabinetné kúsky
               slovenskej lyriky. „Pozdravenie“ má hlboký, pošmúrny tón. Básnik s výrazom:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Len túžby naše a naše bolästi,
tie sa skutočné, tie žijú od vekov!
      </span>
     </p>
    </div>
   </p>
   <p>
   </p>
   <p>
    narazil na strašný pesimizmus.
   </p>
   <p>
    Veľmi milá je pieseň „Kvietočká“ — nech má takú dobrú trochejskú formu ako
               „Bojovník“, bola by sa ujala ako ten.
   </p>
   <p>
    Kalinčiak podržuje pesimistický tón v básni „Moja mladosť“, a stáva sa pravou
               protivou mladých vrstovníkov-básnikov slovenských, sálajúcich životnou silou,
               osvietených celým potokom svetla, plných nádejí. On spieva:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Zvädla mladosť tvoja jará,
Odpadol kvet tvojho žitia,
Jak zmiznutá nočná para,
Jak zahaslé hromobitia,
Jak sen dávno zabudnutý,
Jak myšlienka zomretého,
Jak bozk slnka skale daný,
Jak zvuk mora stíchnutého,
— — — — — — —
      </span>
     </p>
    </div>
   </p>
   <p>
   </p>
   <p>
    A výsledok tejto žaloby:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       A potom zapálim celý svet široký,
Život zničím tisíceroký,
A sám v jeho zrúcaninách
Zhyniem, jak vietor v pustatinách!
      </span>
     </p>
    </div>
   </p>
   <p>
   </p>
   <p>
    Ako vidno, je to už príliš neoprávnené — a preto i nepravdivé zahrávanie si so
               zúfalstvom. Mne sa zdá, že autorovi zneli nasledujúce Puškinove slohy:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ja perežil svoji želaňja,
Ja razľubil svoji mečty;
Ostalis mne odni stradaňja,
Plody serdečnoj pustoty.

Pod buriami suďby žestokoj
Uvial cvetuščij moj venec —
Živu pečaľnyj, odinokoj,
I ždu: priďot-li moj konec?

Tak, pozdnim chladom poražennyj,
Kak buri slyšen zimnij svist,
Odin — na vetke obnažennyj
Trepeščet zapozdalyj list!…
      </span>
     </p>
    </div>
    <sup>
     [
     <a class="footnote" href="#ftn.d56e1739" name="d56e1739">
      74
     </a>
     ]
    </sup>
   </p>
   <p>
   </p>
   <p>
    Pravda, ten samý cit zúfania u Puškina, ako u veľkého umelca, berie na seba umelecké
               formy, hlboké odôvodnenie a prekvapujúci, verný obraz prírody. Kalinčiak chce dojať
               myšlienkou akéhosi kolosálneho ničenia — a to je nad sily.
   </p>
   <p>
    „Smutný pohreb“ je novou variáciou na starú tému o nešťastnej láske, účinkuje
               refrénmi a niektorými silnými kontrastmi; i tu nachádzajú sa niektoré titanské
               prechvaty:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       A slza moja by k nej prehorela —
      </span>
     </p>
    </div>
   </p>
   <p>
   </p>
   <p>
    totiž zemou až k hrobu. Sám poeta hovorí, že „srdce moje viac nebije, tým tajomným
               ohňom citov —“ a to poznať i na básni, ktorá už nenesie sa takou hyperfantastickou
               sférou.
   </p>
   <p>
    Tak zdá sa, s mŕtvou láskou vyschla i lyrická žila Jankova — on zamĺkol a oddal sa
               reálnejším prácam. Až neskoro — roku 1870, teda po dvadsiatich troch rokoch, stretáme
               sa s jeho básňou „Moje obrázky“ — je to dojem uchýlenia sa básnika do martinského
               pokoja a hľadania pokoja v Kristu. „Ohlas národnej hymny švajčiarskej“ patrí k
               obyčajným patriotickým výjavom bez vnútorného ohňa.
   </p>
   <p>
    Ostatná jeho veršovaná práca je „V deň 14. mája 1871“. Sú to príležitostné verše pri
               sadení lipy v záhrade matičnej — záhradu i lipu skonfiškoval nenásytný Baal maďarizmu
               — zostala nám len labutia pieseň nášho Kalinčiaka. V piesni je vyrazená radosť nad
               tým, že národ slovenský „má kus zeme, má už prístrešie“. Radosť poetova bola hlboká —
               zdielaná národom — ale nedlhá — skoro po jeho smrti zostali sme zase bez „kusa zeme a
               bez prístrešia“!
   </p>
   <p>
    *
   </p>
   <p>
    Podávam malú rozpomienku pre našich divadelných ochotníkov. Divadelné predstavenia
               boli u nás od starodávna mocným dvíhadlom národného a s ním i literárneho ducha. Žiaľ
               — ony sú dnes riedke. I v tomto ohľade nepokročili sme, vďaka strašným politickým
               pomerom.
   </p>
   <p>
    Z Palkovičovej „Tatranky“ dozvedáme sa, že v Lipt. Sv. Mikuláši prešovskí a levočskí
               študenti roku 1841 hrali dva kusy:
    <sup>
     [
     <a class="footnote" href="#ftn.d56e1781" name="d56e1781">
      75
     </a>
     ]
    </sup>
    „Hluchonemý“ a „Bohuslav“; pozdejšie aj Raupachovu tragédiu
    <sup>
     [
     <a class="footnote" href="#ftn.d56e1787" name="d56e1787">
      76
     </a>
     ]
    </sup>
    „Izidor a Oľga“. V roku 1842 už na viacej stranách slovenských našli sa
               ochotníci. V Martine hrali v tom roku dva razy, a síce najprv „Tri hrabata najednau“,
               a potom Klicperov „Loketský zvon“, „oba kusy zdařile, k čemuž výborně prispívaly
               švárné Turčanky“. Sami študenti zhotovili si svojím nákladom opony. Pán Jozef Mesner,
               katolícky farár martinský, bol hlavnou podporou ochotníkov. V Lipt. Sv. Mikuláši
               hrali kus, s ktorým „obecenstvo ne docela spokojno bylo“. V Orave, v Dolnom Kubíne
               hrali študenti v ten samý čas kus „Čech a Nemec“, „třebars mladíkům mnohé překázky z
               nenávisti ku slovenské národnosti v cestu se kládly“.
   </p>
   <p>
    Ešte i v Rajci hrali dva razy. V septembri 1842 predstavili katolícki študenti
               najprv kus „Kocaurkovská Třasořítka“
    <sup>
     [
     <a class="footnote" href="#ftn.d56e1795" name="d56e1795">
      77
     </a>
     ]
    </sup>
    a po druhý raz „Dva přátelé a jediný kabát“, „při čem slečny slovenské
               zdařile si počínaly“. Divadlo bolo vždy plné. Bolo to, dľa referenta, prvé divadlo v
               Trenčianskej stolici.
   </p>
   <p>
    V Sobotišti a na Myjave tiež zjavila sa slovenská Tália. V Sobotišti hrali frašku
               „Vozka Petra Třetího“ — fraška sa tak zaľúbila, že obecenstvo vyše vstupného zložilo
               istú sumu na zakúpenie nových opon. Na hlavnej opone vymaľovali Nitru, sväté mesto
               Metodovo. Tam hrali tiež „Izidora a Oľgu“, a síce v kaštieli Horeckého. Tam zišiel sa
               celý kraj. Oľgu hrala Anna Jurkovičová, stavšia sa neskôr manželkou Hurbanovou. Na
               Myjave hrali „Divotvorný klobauk“ pri ohromnej účasti obecenstva. V Sobotišti
               patrónom ochotníkov bol Samuel Jurkovič, učiteľ a známy slovenský dejateľ zo starších
               dôb — na Myjave patronizovali divadelné hry notár Št. Mikulecký, richtár Sam.
               Jurenka, učiteľ Ján Martešík a pani Anna Kolénička, vdova po nebohom myjavskom
               farárovi. „Na všech místech byly zpívány národní naše písně, y rečňovány znělky
               našeho básnika Jana Kollára, kterýmiž každé audolí a každá skala na Slovensku se ti
               ozve,“ dokladá zpravodajca „Tatranky“. Myslím, nebolo by zle, zobrať dáta o
               slovenských ochotníckych divadlách — i ony hrali úlohu v histórii nášho národného
               znovuzrodenia.
   </p>
   <p>
   </p>
   <p>
    <span class="bold">
     <strong>
      VI
     </strong>
    </span>
   </p>
   <p>
   </p>
   <p>
    Ako dala by sa pozdvihnúť slovenská literatúra? Ach, koľkým zlatým srdciam
               slovenským, neobrasteným sadlom egoizmu, otázka táto namanula sa, koľko krásnych
               listov dostali sme, ichž obsahom bola starosť o pokrok v literatúre. My stáli sme
               pred otázkou touto v trápnom mlčaní — ale pravej odpovede sme nenašli.
   </p>
   <p>
    Najprv treba uvážiť, či možno a radno umele dvíhať niečo tak veľkého v živote
               národnom, tak samo sebou rozumiaceho sa, tak prirodzeného. Či je vôbec možno urobiť
               niečo, aby obohatil sa poklad literárny, bez nehož každý národ je mŕtvy a duchovne
               slepý?
   </p>
   <p>
    Vec má sa tak: žiadnymi pákami a krútkami talenty nevytisneš z národa, žiadnym
               umelým strojom neprehĺbiš, nevyvýšiš skutočnú cenu literatúry. Tá cena a hĺbka je
               darom božím. A bez talentov a výšky literatúra je nepotrebný balast. Máme živý
               príklad na mnohých akadémiách (medzi nimi i na maďarskej), že vzdor peňažnému
               dvíhadlu zostávajú bezplodnými. Môžeš ty dať akademikovi tisíce, nehorí-li v ňom
               svetlo, nehreje-li ho teplo a neožiaruje-li hlavu jeho talent: on popíše bachanty za
               100.000 zl. (živý príklad: maďarský lexikon „Czuczor Fogarassy“, kniha zlatom
               platená, čo do veľkosti vnešnej monumentálna, ale nemajúca žiadnej ceny), ale národ z
               toho nemá osohu ani za groš. Tie niektoré utilitárne špeciálne knihy môžu mať istú
               cenu vo velikých bibliotékach alebo zaplniť „medzeru“, ale zostávajú mŕtvymi a
               nevplývajú na tok národnej krvi.
   </p>
   <p>
    Vo vede to ide aspoň do šírky a dôkladnosti bibliografickej (to jest, aby „naša
               literatúra mala diela z toho a toho odboru“), v beletristike a poézii žiadna akadémia
               posiaľ nedokázala vplyv na skutočnú hodnotu tvorieb, ani len konkurzmi nie. Málo tých
               dobrých poetických diel, ktoré by boli povstali následkom konkurzu. Je to
               vysvetliteľné: každé geniálne dielo narazí na odpor všeobecnej mienky, poneváč
               prináša niečo nového, často vymykajúceho sa spod pravidiel bežných. Preto často
               prepadá v súčasnej kritike, ako napr. Puškinov „Ruslan a Ľudmila“, ktorú vyhlásili
               ruskí klasickí kritici za pravé monštrum. Prirodzené je, že akadémie, pozostávajúce
               najviac z ľudí ustálených, v starých názoroch vychovaných, s nedôverou vítajú každé
               dielo nové, najmä keď je v ňom istá eruptívna sila, trhajúca staré pravidlá. Tým
               nechceme povedať, že by každé, staršou kritikou pochované dielo muselo byť geniálne a
               sláviť zmŕtvychvstanie, ako „Ruslan a Ľudmila“. Ó nie, majú tí starí obyčajne pravdu.
               Len výnimky sú tu, keď „zaznané“ dielo prelomí súd a apelujúc na národ, vyhrá
               pravotu.
   </p>
   <p>
    No pri tom všetkom pozdvihovanie umelé literatúry je nezbytné, ona bez neho umiera
               na málokrvie. Ona má pozostávať v zriaďovaní trhu literárneho, v hmotnej podpore
               talentóznych, už niečo dokázavších mladých ľudí — a menovite v čítaní a posudzovaní,
               trebárs odsudzujúcom. „Dichter lieben nicht zu schweigen, wollen sich der Menge
               zeigen, Lob und Tadel muss ja sein“, spieva starý majster weimarský.
    <sup>
     [
     <a class="footnote" href="#ftn.d56e1822" name="d56e1822">
      78
     </a>
     ]
    </sup>
   </p>
   <p>
    U nás špeciálne najzanedbanejšou sirôtkou je literatúra. Nikdy tak málo podpory
               nedostávalo sa jej, ako dnes. Hľadeli sme tomu odpomôcť Nakladateľským spolkom, ktorý
               už zanedlho vstúpi do života. Bár by sme sa ho ujali s energiou a vytrvalosťou! Je to
               skutočne nateraz veľmi dôležité dielo a pritom tak často ideálne, že pri ňom nedá sa
               myslieť žiaden rozbroj, žiadne bočné úmysly a zatáčky. Tu treba samému byť mužom, ako
               na vojne, nik ťa nezastúpi! Koľko vykonáš, všetko je tvoje a pritom náleží tvojmu
               národu a jeho budúcnosti! Preto Nakladateľský spolok treba činne podporovať v prvom
               rade duchovnými príspevkami, aby mal na čo „nakladať“ a potom celou silou starať sa o
               rozšírenie dobrých diel. V takomto zmysle je možné pozdvihovanie literatúry — talenty
               tvorivé a kritické dá nám Boh, veď sme dosiaľ nikdy neboli v tom ohľade na suchej
               piesčine. Ku konkurzu drám, vypísanému Slovenským speváckym spolkom martinským, došlo
               sedem prác: ajhľa, to môže byť prvá lastovica pre našu jar kníhkupecko-nakladateľskú!
   </p>
   <p>
    *
   </p>
   <p>
    O potrebe slovenského slovníka mnoho sa hovorilo, nebohá Matica chystala materiály,
               ale k dielu neprišlo. Dosiaľ najväčšie dielo slovenské je slovník Bernolákov —
               bibliografická riedkosť — najzručnejšie: „Slovník slovenskej, maďarskej a nemeckej
               reči, s pričinením viacej iných zostavil Jozef Loos.“ Obe diela sú zastaralé. Loos
               nad to bol znamenitým nemeckým filológom, ale slovenčina nebola jeho odborom.
               Menovite známosť slavianskych jazykov — okrem českého — bola uňho minimálna. A už je
               darmo — žiadne lexikografické dielo slovenské nedá sa stvoriť bez dôkladnej známosti
               staroslaviančiny, ruštiny, poľštiny a iných slavianskych jazykov. Nadto literatúra
               pokračuje predsa a jazyk sa vyvinuje. Vcelku asnáď ani by nebolo žiadateľné nejaké
               veliké dielo počať — dúfame, že o 10-20 rokov náš jazyk ustáli sa. Potom by bolo na
               čase utvoriť zákonodárne, zaväzujúce lexikon. Povolaných ľudí máme: Vlčka, Czambela,
               Škultétyho a iných. Vlček i Czambel ovládajú velikým materiálom slavistickým a majú
               jemný cit pre čistotu a slavianskosť jazyka — Škultéty zas nie je taký úzkoprsý, žeby
               každé inoslavianske slovo chcel mať vylúčené zo slovenského lexika. A to ani nejde.
               Mnoho slov českých, ruských, poľských, ktoré majú už úplné občianske právo v
               slovenčine — a ona ich stvorí ešte viac. Každé dobré inoslavianske slovo, prijaté do
               slovenčiny (jestli ona také, alebo také určité a jemné nemá) je výhra, každé ukuté
               slovo je hriech proti slavizmu. Nič nie je skazonosnejšie, ako nemierne kovanie slov.
               Treba si pomáhať dialektom, a keď to nie je vhodné, slovom ruským, jestli ono
               neprieči sa duchu nášmu, a formálne zmestí sa. To je raz kánon, to neodčiní žiaden
               filológ. Tu rozkazuje len literát, a jedine literát. Keď on udrie na pravú strunu —
               jeho výraz, prevzatý z iného slavianskeho jazyka, ujme sa, a to omnoho skorej než zle
               ukutý. Našou úlohou nie je utvoriť volapük
    <sup>
     [
     <a class="footnote" href="#ftn.d56e1835" name="d56e1835">
      79
     </a>
     ]
    </sup>
    a tak obťažiť iným Slavianom, aby sa zaoberať mohli našimi plodmi.
               Štúdium ruskej literatúry bude sa zmáhať u nás, ono podoprie mocne toto jediné
               spásonosné pravidlo. A potom: čo raz v dobrom diele prichádza, páči sa, je prípadné —
               to zostane ako výhra a patrí do slovenského lexika. Veď už sám ľudový jazyk náš na
               okrajinách núka nám slová z češtiny, poľštiny a ruštiny. Bol by hriech punktičkársky,
               keby sme z akéhosi superpurizmu neprijali tieto bratské dary. Pravda, tu treba miera,
               ktorá bola prestúpená — najviac strednými spisovateľmi alebo i dobrými, v zápale za
               diela vysokej ruskej literatúry. Tak patria do jazyka nášho i všetky slová arabské,
               grécke, latinské, majúce svetové občianstvo a nemajúce adekvátny vždy výraz. Vyhodiť
               treba všetky „ďalekopisy“, „prstotlaky“, „zniony“, „krásovedy“, „ľúbomudrctvá“ a
               podobné rečové nestvory.
   </p>
   <p>
    K takej lexikálnej práci treba mať vždy veľký materiál slavistický a okrem toho i
               jemný cit a slobodný pohľad na jazyk, vniknúť treba do jeho ducha. Jazyk má nielen
               filologickú, ale i estetickú stránku — on je predmetom vedy, ale i umenia. Ako živý
               organizmus potrebuje útlu ruku, keď ho chceme vtesnať do rámca rečových zákonov.
               Filisteriózne ponímanie jazyka neprospelo nikdy literatúre. Akademická úzkosť
               francúzštiny nie je jej osožnou: voľnosť, panujúca v nemčine, bola podmienkou
               veľkých, slobodných, umeleckých diel. Pravda, že tá voľnosť musí byť mierna, rozumná,
               regulovaná filologickou vedou a taktom.
   </p>
   <p>
   </p>
   <p>
    <span class="bold">
     <strong>
      VII
     </strong>
    </span>
   </p>
   <p>
   </p>
   <p>
    Žiadna literatúra nemôže zdarne vyvinúť sa, jestli nejestvuje v nej kritika. Asnáď
               je možné, žeby nebolo kritiky? Áno, kritika jest vždy, napr. súkromná, ústna, činná
               (odoberanie alebo neodoberanie), ale môže byť stav, v ktorom niet účinnej, silnej
               kritiky, prechádzajúcej v povedomie čítajúceho sveta. Boli časy, kde zápal
               vlastenecký, národný, boj politický, oduševnenie a iné okolnosti ani nedovoľovali
               kriticky dívať sa na diela mladej literatúry. A čo by i boli dovoľovali — nebolo,
               nemohlo byť takého skeptika, ktorý by dobrým srdcom a rozpálenou hlavou prinesenú
               „obeť“ národnú mohol a smel odsúdiť, akonáhle ona uzrela svetlo sveta tlačou. Toto
               obdobie u nás bolo dosť dlhé. Jestli opovážili sa Dohnány a Kalinčiak dosť
               hladkajúcim spôsobom dotknúť sa Jonáša Záborského knihy „Bájky a tri reči“, povstala
               hrmavica taká veľká, že si myslel, títo dvaja dobrí krotkí ľudia zrútili Kriváň na
               obra Záborského. Čo mu chceli dokázať, bolo: že jeho ódy nie sú slobodné od
               reminiscencií horáciovských. A to ani nemuseli vlastne dokazovať. Kto v tých časoch
               písal ódy v horáciovských metrách, iste bol vychovaný a kŕmený latinitou a nemohol sa
               oslobodiť od reminiscencií. Ale to bol hrozný prečin „mladých holobrádkov“ proti
               spisovateľovi. Záborský do smrti nezabudol na túto kritiku a potom dlho mlčal, až ho
               konečne dramatický konkurz matičný nanovo vohnal do literatúrnej práce. Nezlomný,
               silný duch Záborského nevedel preniesť kritiky, čo potom bolo u menších ľudkov?
   </p>
   <p>
    Bezkritickosť trvala u nás dosť dlho. Slovenská kritika v starších časoch má len
               málo prác, ktoré sú vážne: „Žehry. Básně a dvě Řeči“, posudzuje Mikuláš Dohnány,
               „Slovenské pohľady“, r. 1851. Diel I, zväzok 4. „Rečňovanka pre slovenské školy“ od
               A. H. Škultétyho a „Myjava“, báseň od Jána Trokana v tom samom diele zväzku 5.,
               taktiež posúdené M. Dohnánym; neskôr posúdil Kalinčiak Sládkovičovu „Marínu“. Boli to
               všetko znamenité kritické rozbory. Ale nenašli následníkov. Literárna plytkosť
               rozšírila sa po celom Slovensku. Ešte čo bolo v tých časoch najzrnitejšie napísané,
               boli cirkevné polemie. Tam bol aspoň duch. Beletria upadla tak, ako nikdy. Veršovalo
               sa na zaplakanie, ale nie pohnutím lyrických výlevov, ale ľútosťou nad národom, ktorý
               mal takú slabú reprezentáciu v svojej literatúre. Matica rada by bola pomohla na nohy
               literatúre, ale všetky jej prívety zostali bez ozveny. Ona nevydala ani jedno
               literárne cenné dielo poetické a beletristické, lebo ho nebolo. Možno, bezkritickosť
               tomu dopomáhala.
   </p>
   <p>
    Kritika neznamená jednoduché pochválenie alebo pohanenie diela: ona znamená jeho
               rozbor, ocenenie, rozčlenenie, osvetlenie a vysvetlenie. Kritika požaduje takú silu
               duchovnú, ako tvorba. Veľmi plané slovo je, že
    <span class="emphasis">
     <em>
      ľahšie je súdiť než
                    urobiť
     </em>
    </span>
    ; to nenie pravda. Dobre súdiť je práve tak ťažko, ako dobre
               urobiť. Konečne hlúpo súdiť je ľahko, veď i hlúpo urobiť nenie ťažko.
   </p>
   <p>
    Jestli literatúra nemá kritiky na vysokom stupni stojacej, môže byť istá, že i jej
               pozitívna tvorba je prostredná. Prečo veľkí ruskí spisovatelia, prví hérosi ruskej
               renesancie, Puškin a Gogoľ, našli svojho Belinského? Belinskij mohol mýliť sa vo
               svojich posudkoch, ale nik mu neuprie, že jeho kritika bola oplodňujúca. Prečo našiel
               v novšom čase prvý slaviansky literárny gigant Lev Tolstoj svojho Strachova. Vpravde,
               Strachov nenie menším kritikom než Belinskij.
    <sup>
     [
     <a class="footnote" href="#ftn.d56e1863" name="d56e1863">
      80
     </a>
     ]
    </sup>
   </p>
   <p>
    U nás panuje dodnes akási ostýchavosť pred kritickým zaneprázdnením. Skôr dostaneš
               básničku, ba skôr drámu od dorastu nášho, ale kritiky ti nik nenapíše. Tak neobrobené
               je toto pole, že nám je priamo žiaľ. Tu máme knihu „Hájnikova žena“, ktorú obecenstvo
               tak radostne prijalo, rozobralo v osobitnom vydaní, ale nik neobzrie sa ďalej o ňu,
               nik nenapíše úvahu, rozbor, ocenenie. Ani len nikomu nenapadne zdeliť svoje myšlienky
               priateľom širším, čitateľom slovenským. No i staršie veci dožili sa najviac jednej
               jedinej spomienky v časopisoch slovenských — a potom už basta! A to nie diela, ktoré
               by boli už mŕtve, strovené, nie, také, ktoré čítajú sa ešte dnes a to veľmi pilne.
               Ostatne, v tomto ohľade sa stala istá reforma: predsa aspoň niekedy uzrie svetlo
               sveta kritické pojednanie; pred niekoľkými rokmi žiadnu knihu neposúdili, ale len
               jednoducho oznámili s blahosklonným „odporúčame“. My by sme si želali, aby naši
               spisovatelia častejšie pamätali na tento odbor literatúry: i tu pod čiarou veľmi
               vďačne dáme im miesta. Jedna dobrá kritická esej je viac hodná než veľký zväzok
               prostredných básní alebo prostredných noviel.
   </p>
   <p>
    *
   </p>
   <p>
    Ako vznikla knižka, ktorá pohýbala svetom, myslíme Kollárova mlunohojná brožúra
               „Über die literarische Wechselseitigkeit der Slawen“,
    <sup>
     [
     <a class="footnote" href="#ftn.d56e1876" name="d56e1876">
      81
     </a>
     ]
    </sup>
    možno z mladších málokto bude vedieť. Ona vznikla v banskobystrickom
               časopise „Hronka“, redigovanom Karolom Kuzmánym, a tak môžeme i my Slováci s celým
               právom povedať, literárny panslavizmus je čisto slovenského pôvodu: Slovák Kollár
               napísal článok, redaktor Kuzmány to uverejnil, a síce na čistom Slovensku zvolenskom
               pod Urpínom, na brehoch Hrona. Nemecká bružúra, ktorá potom narobila toľko šumu a
               preložená bola do všetkých slavianskych a hlavných európskych jazykov, je iba
               parafrázou toho, čo stálo v I. diele, 2. zošite „Hronky“. Ale nielen pôvodom, lež i
               jazykom je tento historický článok slovenský: Kollár napísal traktát slovenčinou,
               alebo lepšie, jazykom od českého tak odchodným a slovenskému blízkym, že i v tomto
               punkte sme oprávnení byť pyšní, že sme my Slováci jediní oprávnení pôvodcovia jednej
               svetom pohýbavšej a ešte v budúcnosti ináč hýbať majúcej idey. Prameňom rozumného
               slavianskeho zmýšľania bola naša Tatra — pravda, Danilevskij a jeho škola rozšírili
               tento prameň na celú širokú krásavicu mátušku Volgu.
    <sup>
     [
     <a class="footnote" href="#ftn.d56e1882" name="d56e1882">
      82
     </a>
     ]
    </sup>
   </p>
   <p>
    Článok má nápis: „O literarnéj Wzájemnosti mezi kmeny a nářečími slawskými“, rozpadá
               sa na 11. paragrafov a končí známou básňou Kollárovou: „O ja nejsem z počtu těch
               omerzlých (bodaj zmizli skoro) nevlídníkov, Kterí swoje odvracajú oko, ode knižky
               psanej literami, Cyrillskými neb glagolickými atď.“ Ako na ukážku slohu a jazyka
               odpisujem tu závierku: „§ 11. Závyrka. Tepruw skerze takowúto wzájemnost založí sa u
               Slawow základ ku wlastně a práwě národněj literatuře: skerze ňu přestane posawadnia
               osamotňelosť a chinská zeď jednotliwých kmenow a nářečí; přestanou malicherná
               počjnánia w literatuře, ktorá sotwy sa zrodily, už nedostatkem powětřia a
               prostranstwa mrau. Malé potoky ledwa břewna a plytě nesau na swych wlunách: Dunaj
               nese celé weliké koráby, kde jeho wody w jeden praud shromažděny jsau. Touto
               wzájemnosťou ani žádné nářečie ukřiwděno nebude, anť každý kmeň swú indiwidualnosť
               zachowá, při svém nářečiu a swej literatuře zůstane, ale plody jiných kmenow znáti,
               kupowati a čítati bude. Polák buď nejen Polákem, ale Slawopolákem (genus et species),
    <sup>
     [
     <a class="footnote" href="#ftn.d56e1890" name="d56e1890">
      83
     </a>
     ]
    </sup>
    znaj knihy nejen swého, ale i českého, ruského, serbského nářečia; Rus
               buď nejen Rusem, ale Slaworusem, znaj i čítaj spisy nejen swého, než i polského,
               českého, serbského nářečia; Čech buď netoliko Čechem, ale Slawočechem, uč nejen
               českému ale i polskému, ruskému, serbskému nářečiu; Serb čili Illyr buď netoliko
               Serbem, ale Slawoserbem, čítaj netoliko serbská ale i polská, ruská a česká djla. Jen
               kto této hlawnia nářečia umj, jen tenby péro do ruky bráti a slawským spisovatelem
               byti mal. Ne kto je mezi Sláwy nayprednějšjm, nayvětšjm, naysilnějšjm, ale kto je
               naywzájemnejšjm a nayspojenejšjm s jinými, kdo žiwot a samostatnost i menšjch a
               slabšjch naywíce šetřj: ten zasluhuje w našich časech chwálu a krásne jmeno Sláwa.“
   </p>
   <p>
   </p>
   <p>
    <span class="bold">
     <strong>
      VIII
     </strong>
    </span>
   </p>
   <p>
   </p>
   <p>
    Meno Chalupka nestratí svoj jasný zvuk, pokiaľ neodznie posledné slovo slovenské v
               Tatrách, a pevne veríme, že to nebude tak hneď, akoby si to želali naši protivníci.
               Už starší Ján postačil by udržať ho vo večnej pamäti… Rád som, že videl som starčeka
               vlastnými očami na dištriktuálnom konvente
    <sup>
     [
     <a class="footnote" href="#ftn.d56e1907" name="d56e1907">
      84
     </a>
     ]
    </sup>
    kubínskom, a ačkoľvek bol som veľmi mladý — bolo mi asi desať liet —
               voždy marí sa mi, ako striebrovlasý starec, s bielou oholenou tvárou, prísny, v kráži
               svojej predsedníckej hodnosti… Bolo vtedy veľmi živo v Kubíne: pamätám, že kázal
               nebohý Ctiboh Zoch a že ho terajší superintendent
    <sup>
     [
     <a class="footnote" href="#ftn.d56e1913" name="d56e1913">
      85
     </a>
     ]
    </sup>
    pán Geduly pre tú kázeň silno napadol v samom konvente, že kazateľa
               vehementne bránil môj otec… My chlapci — všetko popoviči — čušali sme ako myšky na
               chóre, a srdce v nás zamieralo pri hrome slov, ktorým sme pravda dosť málo rozumeli,
               ale cítili, že tam dolu za zeleným stolom pred oltárom dejú sa veľké veci.
   </p>
   <p>
    Dramatickú spisovateľskú činnosť Jána Chalupku u nás najlepšie rozobral Vlček;
               ačkoľvek veríme, že v novom vydaní urobí to dôkladnejšie. O jeho prozaickej práci v
               „Hronke“, „Kocúrkovo“, zmienil sa len slovom, ale ja myslím, že je ona non plus ultra
    <sup>
     [
     <a class="footnote" href="#ftn.d56e1921" name="d56e1921">
      86
     </a>
     ]
    </sup>
    slovenského humoru tých čias a že jediný Ladislav Pauliny môže s ním
               konkurovať v „Nitre“ I., v líčení malomestských smiešností a prevráteností. Toto prvé
               „Kocúrkovo“ vyznamenáva sa úsečnosťou a drastickým humorom, ba ostrou satirou, takže
               v tomto ohľade iste prevyšuje dramatizované jeho „Kocúrkovo, alebo Len aby sme v
               hanbe nezostali“. Všetko, čo vytýka náš literárny historik veselohre, nenachádza sa v
               tejto krátkej práci. Ona je zrnistá, nemilosrdná a smelá. Pochybujem, že dnes by
               slovenský spisovateľ tak ostro zarezal do tela spoločnosti.
   </p>
   <p>
    Uvedieme príklad Chalupkovského humoru:
   </p>
   <p>
    Spisovateľ, navštíviac Kocúrkovo, sedí pred svojím bytom, vidí valiť sa zástup,
               počuje krik, výskanie. A tu vidí medveďa a na ňom dve opice. Radujte sa, veseľte sa!
               Hneď rozšírila sa povesť, že títo štvornohí tanečníci majú o šiestej večer ukazovať
               svoje kumšty. Ale okolo poludnia bolo vybubnované, že prišlí predvčerom komedianti
               budú hrať Schillerovu drámu „Mária Stuartová“ po nemecky, v hostinci „Pod volovým
               rohom“. Kocúrkovania nevedeli, čo je to za Mária, ale pán notár, ktorý vychodil v
               Dobšinej školy, videl ďalej a ten im zdelil, že to bola akási kráľovná kdesi v
               Egypte, ešte za času Krista Pána, a že sa ináč menovala Kleopatrou, a túto kráľovnú
               dala zas iná kráľovná mečom sťať. Kocúrkovanom nebolo viac treba a Kocúrkovanky
               vešali sa mužom na hrdlá, aby ich vzali do tej komédie. „Ja som ešte kráľovnej
               nevidela,“ povedala mi Kudrlinka. „Budú to krásne šaty, samé perly a zlato,“
               poznamenala jej pani kmotra, a tretia riekla: „Šibať prútmi som už videla, keď sme
               boli v Jelšave na jarmoku, ale stínať — to musí byť pekné, to bych rada videla. Ach,
               mala bych sa i toho kata poradiť o niečom.“ Dosť na tom, Kocúrkovo nemohlo sa dočkať
               večernej hodiny. Ale to nebolo dobre ani pre medveďa, ani pre Máriu Stuartovú, že
               hrali v tú istú hodinu. Kocúrkovo rozdelilo sa na dva tábory: každý šiel po svojej
               vôli, kam ho alebo kat, alebo medveď, alebo opica tiahla. Kocúrkovo je na nohách.
               Každý ženatý Kocúrkovan išiel napred, v jednej ruke palicu, v druhej alebo porciu
               sena, alebo hrudu syra, alebo pol funta bryndze, alebo pol štvrtky ovsa, ako vstupné
               za seba, za ženu a premilé dietky, ktoré za nimi išli s krásne „vyfrntolenou“
               maminkou. Kocúrkovania spočiatku zbožne počúvajú nemeckú tragédiu: tu ozve sa vonku
               hurhaj a smiech tých, čo tešili sa na medveďovi a opiciach. Polovica obecenstva
               vykradla sa von, tá druhá ostavšia bola nad mieru nespokojná. Ako môže Kocúrkovo
               sklamať sa v nádeji! To, čo bolo najhlavnejšie, tí šudierski komedianti vynechali.
               „Kata nebolo vidieť, o korune ani slychu — a tie šaty! Naša pani richtárka má storáz
               nádhernejšie než tá kráľovná. A žeby bola hlavu stratila (ženské ju i tak nikdy
               nestratia), to nenie pravda, však som ju po komédii na vlastné oči videla v druhej
               izbe pančuchy plátať.“ „A ja som štyri groše do blata hodila!“ „A moje seno, čo som
               nakosil? Strela tým Nemcom!“ Na nešťastie pre Máriu Stuartovú, bol v divadle i
               mestský kapitán, bez vstupného, to sa rozumie, lebo officium non fallit.
    <sup>
     [
     <a class="footnote" href="#ftn.d56e1931" name="d56e1931">
      87
     </a>
     ]
    </sup>
    Ten už v prvom dejstve zaspal, škarede chrápal a nebol by sa do rána
               zobudil, keby mu okuliare neboli odpadli z nosa a na prach sa nerozbili. Vypálil
               niekoľko teremtette,
    <sup>
     [
     <a class="footnote" href="#ftn.d56e1937" name="d56e1937">
      88
     </a>
     ]
    </sup>
    odišiel do susednej chyže a v slušnom hneve vyprázdnil pintu krupinčiny.
               Potom idúc domov, spadol do bariny pred mestským domom, takže by bol utonul bez
               pomoci rozprávateľovej. Nehody tieto mali za následok, že hneď ráno vyhnal
               komediantov z mesta, lebo vraj „idegen nyelvű komédiások“
    <sup>
     [
     <a class="footnote" href="#ftn.d56e1943" name="d56e1943">
      89
     </a>
     ]
    </sup>
    nemajú slobodu šíriť po krajine túžbou za niečím cudzím. Budú-li zajtra o
               12. hodine dostihnutí v múroch slávneho mesta Kocúrkova, že každému sa vyčíta po
               dvanásť pred mestským domom, nevynímajúc z toho ani samú egyptskú kráľovnú. Medveď
               ostal až do nedele inkluzíve, až nebolo v Kocúrkove ani jedného človeka, ktorý by sa
               nebol darmo koľko len chcel natešil s opicou.
   </p>
   <p>
    Nie menej zábavný je opis kocúrkovských šibeníc —, tu Chalupka prevýšil oné
               skalické, ktoré vraj mali nápis: „Pro nás a pro naše dítky.“
   </p>
   <p>
    Sú z tesaného kameňa, strmia nad samým mestom v tú stranu od severu. Je to utešené
               stavisko, myslel bys zďaleka, že je to kocúrkovská pevnosť. Na frontáli, ktorý
               spojuje štyri stĺpy, spredku visí Haman v červených nohaviciach, maľovaný
               (kocúrkovským) maliarom Pomazalom, naproti Holofernes v čižmách s ostrohami, na ľavom
               boku havran s nápisom: „Sepulcrum vivum“ (živá mohyla), na pravom boku kostlivec, v
               jednej ruke má fľašku a v druhej pagáta.
    <sup>
     [
     <a class="footnote" href="#ftn.d56e1954" name="d56e1954">
      90
     </a>
     ]
    </sup>
    Na spodku sú lapidárne nápisy (ony sú apogejou Chalupkovského humoru), a
               síce: na strane južnej, k mestu obrátenej: „URBI. ET. ORBI.“ (Mestu a svetu). (To je
               kocúrkovský kozmopolitizmus, poznamenáva spisovateľ.) Na sever, „odkud ostrý wítr
               věje“: „SIT. TIBI. AURA. LEVIS.“ (Nech ti je ľahký vozduch; namiesto: sit tibi terra
               levis = nech ti je ľahká zem). Tretia strana má nápis: „INGLORIUS OBIIT.“ (Neslávne
               usnul) a na štvrtej: „PER. ASPERA. AD. PROSPERA.“ (Cez trampoty k blahu.)
   </p>
   <p>
    Pravda, nám už dnes prichodí trochu čudným vysmievať malomestské malichernosti, úzky
               obzor kocúrkovských civesov
    <sup>
     [
     <a class="footnote" href="#ftn.d56e1962" name="d56e1962">
      91
     </a>
     ]
    </sup>
    — a to s takým silným aparátom. Delami strieľať na vrabce. Ale predstavme
               si naše dnešné malichernosti, smiešnosti, hračky, zlosti, diletantizmy pri veciach
               vážnych, poklesky a hriechy, zachytené tak mohutným, priamo gogoľovským humorom,
               vystavené a rozčlánkované v celej nahote perom tak hybkým, duchom tak prenikavým!
               Koľká by to bola sloboda a smelosť, koľká láska k pravde, a koľko osohu a pravého
               duchovného povznesenia! No my, slabé pokolenie epigónov, zmôžeme sa časom na komiku
               alebo ostré bodnutie; ale toho dobrodušného, pritom prísneho,
    <span class="emphasis">
     <em>
      pravedného
     </em>
    </span>
    humoru nemáme.
   </p>
   <p>
    Mladší brat Jánov, Samo, dožil sa čestného ocenenia; jeho milé slohy zvučia v
               dušiach šľachetnej mládeže a budú voždy útechou v biedach dní smutných a neplodných.
   </p>
   <p>
   </p>
   <p>
    <span class="bold">
     <strong>
      IX
     </strong>
    </span>
   </p>
   <p>
   </p>
   <p>
    Občas stretáme sa v českej žurnalistike s článkami, kritikami V. Mrštíka. Kedykoľvek
               vidíme to meno, s radosťou chytáme sa do lektúry. On je ďaleký banálnosti a
               napuchrenosti, ktorá nám tak často znepríjemňuje dennú literatúru. Mrštík má veľké a
               bohaté známosti, zabieha často hlbšie do myšlienkového lesa, kdežto väčšina esejistov
               denníkárskych zdržuje sa najviac na kraji, kde je ľahko chodiť.
   </p>
   <p>
    Práve uverejnil v „N. L.“
    <sup>
     [
     <a class="footnote" href="#ftn.d56e1986" name="d56e1986">
      92
     </a>
     ]
    </sup>
    článok „O štýle“, z ktorého radi podávame vo výťahu nasledujúce správne a
               spisovateľskou vervou podané veci:
   </p>
   <p>
    Všetci povolaní spisovatelia majú svoj štýl. Štýl prerobil už niekoľko fáz —
               romantici z liet tridsiatych dávali slovu farbu a vete zvuk. Akonáhle povstala borba
               proti romantike, nastal boj i proti farebnej jeho frazeológii… Stendhal postrašil
               svet, keď povedal, že čerpá inšpiráciu z paragrafov kódexu. Táto výstredná reakcia
               vyzvala novú reakciu, ktorá išla o krok nazad. Flaubert učil sa lahodnej, farebnej
               forme od romantikov, ale „v kvete formy, vedľa vône, hľadal už i zárodok plodu.“ Štýl
               tohto umelca znie ako „akordy organa“ (Brandes),
    <sup>
     [
     <a class="footnote" href="#ftn.d56e1994" name="d56e1994">
      93
     </a>
     ]
    </sup>
    presvedčuje už náladou… Forme venoval všetko, svoj talent, celé noci
               gigantickej práce, svoj život, a bohužiaľ, i život svojich prác. Iný je už Tolstoj.
               Ten neváži si podobných prostriedkov, nestará sa, ako by pravdu urobil ešte
               účinlivejšou, spolieha sa na silu svojej pravdy a na mieru, s akou kladie svoje
               farby. Ešte Gogoľ, Turgenev, Gončarov boli ctitelia krásneho jazyka.
   </p>
   <p>
    Ale nech je ktorákoľvek forma pravá - jeden znak majú spoločný: individualitu. Tou
               sa pýšia všetci umelci. Tá je základom každého umenia a tak i formy štýlu. Človek bez
               individuality nemôže byť štylistom. Štýl = sloh je iba formou štýlu. Až keď v slohu
               javí sa individualita, je sloh štýlom.
   </p>
   <p>
    Krásny sloh bez individuality je iba bezfarebnou, vyfintenou fiflendou, vyzlečte ju
               a uvidíte kožou potiahnuté kosti. Čím je telu krása, tým je slohu individualita.
   </p>
   <p>
    Štýl nemožno si osvojiť žiadnym spôsobom, talent je podmienkou individuality, ten sa
               nedá falšovať, a preto nedá sa falšovať ani štýl. Štýl je dar boží, ten nedá sa
               získať, možno ho iba vyvinúť. Dá sa vykresliť, dá sa vydobyť ako striebro z rudy, ale
               kúpiť sa nedá. A to deje sa dlhou, surovou prácou. Preto Balzac odpisoval svoj román
               niekoľko ráz, preto Tolstoj „Vojnu i mir“ prepracoval šesť ráz. Preto Zola každého,
               kto chce stať sa umelcom, posiela do galejnej práce žurnalizmu, aby tam odbavil svoju
               prax. Teda štýl je výplyvom opravdivého nadania (nie stredného) a práce. Vrodený štýl
               je iba materiálom, z ktorého práca vytĺka umenie. Práca je povinnosťou talentu, vkus
               je odmenou práce a plodom oboch je štýl. Štýl sám sebou je iba právom na umeleckú
               kariéru.
   </p>
   <p>
    Poneváč je štýl výplyvom umeleckého temperamentu a vkusu — nedá sa namakať, dá sa
               len vycítiť umným čitateľom. Preto pravý štylista, čistokrvný umelec má spočiatku
               malé publikum. Štýl hovorí k čitateľovi svojím zvláštnym jazykom, náruživým,
               energickým — alebo zas pokojným, ale silným, jemným, ale horúcim; zdá sa, čítaš
               obyčajné vety, ale z tých riadkov veje teplo; nik netuší, že to, čo je tam zložené,
               nahrnul temperament, zohnala práca. Preto štylista plnosťou dojmu získa, prozaista
               necháva chladným. Preto voždy víťazila nekorektná geniálnosť nad korektnou
               prostrednosťou. Puškinovi vytýkali chatrné rýmy, prehnuté verše — ale viac ľúbi sa
               nepravidelná bystrina než potok, tečúci priamym, vykopaným korytom.
   </p>
   <p>
    Štýl, ako záloha individuality, je spolu i zálohou originality. Keby nebolo štýlu,
               nebolo by originality. Štýlom stará pravda stáva sa novou. Pod rukou štylistu i stará
               látka vyzerá ináč — po jeho. V svetle jeho temperamentu mení sa všetko, i svet, i
               život, i ľudia, ale len zdanlivo, lebo podstata zostáva tá samá.
   </p>
   <p>
    Dľa toho literatúra delí sa na dve polovice: tábor štylistov a tábor, asnáď
               povedzme: prozaistov.
   </p>
   <p>
    Štylista je vtelená originalita, má svoj ráz, podľa ktorého ho každý pozná; napíše
               niekoľko viet — poznajú ho. Prozaista napíše päť stĺpcov a musí sa podpísať, lebo tá
               vec mohla by sa pripísať päťdesiatim čarbákom. Prózou píšu tisíci, štýlom len
               niekoľkí ľudia. Tá próza, ktorou dnes ohromná väčšina píše, u nás je prózou
               lokálkára: je to sloh, ktorým píše sa o železničnom nešťastí, o padlom dobytku, o
               súdnom pojednávaní, o vraždách a samovraždách — a tým samým slohom píšu poviedky,
               žánre, romány i drámy. Tým sa vysvetľuje, prečo štýlom obyčajná látka stáva sa
               výtečným dielom, a prózou výtečná myšlienka zvrhne sa na nulu. Štýl je jazykom
               umelcov, próza žvatlaním. Preto štylistovi sa všeličo odpustí — prozaikovi nič.
               Štylista hovorí bohvie ako, prozaista pravidelne, celkom správne, i keď dá hovoriť
               rasovi. Štýl je chtivý, samostatný, výbojný, próza je pasívna; štýl je umením, próza
               bahnom. Umelec štýlom prezradzuje svoj charakter, prozaista vo svojej
               bezcharakternosti na obdiv vystavuje svoju charakternosť. Štýlom písať je ťažko,
               prózou ľahko. Štylista prichádza na literárnu burzu s najlepšími nádejami na výhru,
               prozaista nemôže urobiť ani krach, poneváč nikdy nič nemal, ani nemá. Štylistom môžu
               kradnúť prozaisti (majú čo), prozaikom nik nič neukradne, lebo nič nemajú. Štylisti
               majú v literatúre význam, prozaici žiaden. Štylisti budujú literatúru, ľudia bez
               štýlu ako reptílie, podrývajú pôdu iným.
   </p>
   <p>
    Päť ráz sa prevlečú a potom sú z nich chrústi. To sú húsenice na strome poézie. V
               každej literatúre sú prozaici ako nutné zlo, ako nemoc, aby telo vedelo, jak veľkú
               cenu má zdravie.
   </p>
   <p>
    Uznávame, že s väčšinou týchto jadrných viet musíme súhlasiť. Ale jedno, tuším,
               nebolo by zbytočné doložiť: štýl je predsa len forma, ačkoľvek forma pri umení je
               podstatnou čiastkou, tak ako obsah, práve toľko váži. Ale čo dáva štýlu tú bájnu
               príťažlivosť? Sama forma nestačila by: je to myšlienka. Myšlienka je jadro, ktoré
               treba vkusne zaobaliť, urobiť chutným. Koho hlava vrie myšlienkami, srdce vrelo cíti,
               vnútorná sloboda pobáda k tvoreniu — tomu udá sa štýl po dosť malej námahe. Tá
               horkosť práce, tá muka, ktorú pocíti každý spisovateľ, keď tvorí originálne, ten bôľ
               pôrodný dáva i štýlu blesk a farbu.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Es trägt Verstand und rechter Sinn,
Mit wenig Kunst sich selber vor;
      </span>
     </p>
    </div>
    <sup>
     [
     <a class="footnote" href="#ftn.d56e2026" name="d56e2026">
      94
     </a>
     ]
    </sup>
   </p>
   <p>
   </p>
   <p>
    hovorí Goethe; pravda, „der rechte Sinn“ je to, čo dal iba Boh, a čo nekúpiš na
               trhu, ani na svetovej výstavke v Paríži.
   </p>
   <p>
    Na štúdie V. Mrštíka upozorníme i budúcne našich čitateľov. Je on z iného dreva, než
               väčšina esejistov, ktorých práce nám prichodí čítať vo fejtónoch časopisov.
   </p>
   <p>
   </p>
   <p>
    <span class="bold">
     <strong>
      X
     </strong>
    </span>
   </p>
   <p>
   </p>
   <p>
    Slovenské národné piesne, zozbierané našimi pilnými dejateľmi literatúrnymi (už
               Šafárik pilne zbieral ľudové piesne), mali veľký vplyv na vývin slovenskej umeleckej
               poézie. Mnohí naši básnici im ďakujú za inšpiráciu: tak Janko Kráľ celkovite,
               Kalinčiak, Botto, Sládkovič čiastočne. Ešte najmenej podliehal ich vplyvu posledný,
               ačkoľvek prostredne je on tiež výkvet školy národných piesní — nakoľko Sládkovič
               silne bol zaujatý Puškinom, a Puškin z národných piesní a „bylín“ stvoril novú ruskú
               poéziu, odtrhol sa ich pomocou od zakrnelého klasicizmu a filisterských
               pravidelností.
   </p>
   <p>
    Pravda, národná pieseň, zdanlivo formou veľmi voľná, doviedla nás do formového
               chaosu. No ona to nahradila sviežosťou a milotou svojou.
   </p>
   <p>
    Čo tak priťahuje v národnej piesni čulých duchov, z ktorých nezotrel čas naivitu
               poetického ponímania?
   </p>
   <p>
    Naša pieseň má svoju formu, keď časom zdá sa byť celkom nepravidelnou, je tam mnoho
               rozmanitosti, keď časom zdá sa panovať monotónia. Pravda, že rýmy nie sú vždy presné,
               ale miestami narazíme na súzvuk a takú plnosť, že sa počudujeme:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Na zelenej dúbravine
Čierny havran vodu pije —
Pije, pije na koľaji,
Môj milý je v cudzom kraji.
      </span>
     </p>
    </div>
   </p>
   <p>
   </p>
   <p>
    Pozorujme len, jak spevne, plne volené sú slová, akoby ľud chcel ukázať krásu a
               zvučnosť svojho jazyka. Tu nemáte žiadnej tvrdosti, trocheje sú temer bez chyby (až
               na „môj milý“), sám obraz úvodný je originálny, poetický. Pravda, sám úvodný obraz
               nesúvisí s tým, čo nasleduje. Ale to je charakteristika temer všetkých slavianskych
               piesní.
   </p>
   <p>
    Čudovať sa prichodí nad úsečnosťou jazyka:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Plelo dievča, plelo ľan,
Doplelo sa do Dolian —
      </span>
     </p>
    </div>
   </p>
   <p>
   </p>
   <p>
    i tu popri stručnom výraze čujeme hudbu jazyka.
   </p>
   <p>
    V tejto úsečnosti, prirodzenosti a hudbe jazyka iste väzí tá veľká príťažlivosť,
               ktorá nahradzuje hlbšie myšlienky a širokosť náhľadov. Príde-li k tak utvorenej
               piesni ešte i bájna, pôvodná melódia z popevku, stáva sa umeleckým dielkom, perlou
               opravdivej lyriky. V starohelénskom umení výtvarnom napadáme na niečo podobného:
               reliéf je jednoduchý, pohyb figúr mierny, temer nespozorovateľný, ale dojem celku
               uchváti dušu a povznáša k opravdivému pôžitku.
   </p>
   <p>
    *
   </p>
   <p>
    Prečo nemali podobný vplyv na slovenskú literatúru slovenské povesti? Ja aspoň
               nevidím žiadnu stopu tohto druhého úkazu v oblasti ľudovej fantázie. Povesti počali
               zbierať temer súčasne s piesňami, ale ony zostali bez mocného vplyvu.
   </p>
   <p>
    Možno bola dvojaká príčina: predne v nich je mnoho všeobecného, spoločného všetkým
               indoeurópskym národom. To by ukazovalo na starobylosť, a síce takú veľkú, že záujem
               dnešného života nestýka sa s onými starými prejavmi.
   </p>
   <p>
    Za druhé, myslím, povesti naše nie sú podané tak čisto a bezúhonne, ako piesne.
               Pieseň treba znať naspamäť, preto verne. Povesti prózou podané podliehajú pod rukou
               zberateľa premenám, ich dikcia nie je pôvodná, ale mení sa dľa toho, kto ju dáva na
               papier. Na všetkých našich povestiach badáme pečať zberateľovu. A to je ich
               najslabšou stránkou. Prvým zberateľom bol S. Reuss, ktorý počul ich od panej
               Jochmanky, učiteľky veľkorevúckej. Táto zomrela v roku 1869, čo deväťdesiatpäťročná
               starenka, a mala poklad povestí od svojej matky — teda prvé ich podanie, prišlé do
               literatúry, môže sa datovať z počiatku predošlého stoletia — povesti mohli byť dosť
               zachované. No už vyprávateľka mohla meniť, ale iste menili literáti, čo je i veľmi
               badať na povestiach, najmä tých, ktoré spracoval Dobšinský. Tam mnoho schválnosti a
               škrobenosti. Niečo iného bolo s ruskými „bylinami“ a srbskými epickými spevmi. Tam
               fantázia reproducenta nehrala žiadnu rolu: byliny i spevy o kráľovičovi Markovi a Kosove
    <sup>
     [
     <a class="footnote" href="#ftn.d56e2092" name="d56e2092">
      95
     </a>
     ]
    </sup>
    boli prednášané vo veršoch, teda naspamäť, verne. Naše povesti podávané
               boli prózou a prekrúcané ad libitum,
    <sup>
     [
     <a class="footnote" href="#ftn.d56e2098" name="d56e2098">
      96
     </a>
     ]
    </sup>
    a preto ich vplyv v literatúre je minimálny, menší, než by si to
               zaslúžili. Ale najväčší žiaľ je, že vec nedá sa už napraviť. Povesti vo svojej pravej
               forme dávno umreli s onemelými ústami našich prabáb. To už nik nevzkriesi. Tak
               pohadzuje nepovedomý národ svojimi perlami a cudzinské sklíčka zbiera.
   </p>
   <p>
    *
   </p>
   <p>
    Pri slovenskej piesni zaujíma nie tak myšlienka, ako lahodnosť a prípadnosť
               vyslovenia. Ľud spieva o sebe a svojich starostiach — niekdy veci veľmi prozaické. Čo
               je na tom poetického, že hospodár povinný je dať ľuďom svojím pracujúcim stravu?
               Pieseň iné nepovie, len to,
    <span class="emphasis">
     <em>
      ale ako
     </em>
    </span>
    , v tom väzí tá tajnosť
               ľudovej poézie:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Hospodár sa díva, či sa dožne niva?
Dožne, jak dá žencom pirohov a piva.
Dožne, aj poviaže, aj znosí do krížov,
Jak sľúbi viazačom vínečka a slížov.
      </span>
     </p>
    </div>
   </p>
   <p>
   </p>
   <p>
    Každý uzná, že táto triviálna vec prekrásne vyzerá vo verši. No sú ešte i také
               piesne, ktoré nemajú vôbec pravého zmyslu a predsa účinkujú tým, že slová zobraté sú
               v hudobnú harmóniu, lahodia uchu a často vyrážajú istú náladu.
   </p>
   <p>
    *
   </p>
   <p>
    U nás piesní a povestí nazbieralo sa dosť valný počet. Po veľkej Kollárovskej
               zbierke najväčšia je Sláviou vydaná, Halašom zriadená, ktorá doplňuje „Spievanky“.
    <sup>
     [
     <a class="footnote" href="#ftn.d56e2126" name="d56e2126">
      97
     </a>
     ]
    </sup>
    Menej pozornosti venovali sme prísloviam, krátkym sadám, zovšeobecnelej
               to ľudovej múdrosti. Boli dosiaľ len malé pokusy, ďaleko nevyčerpali tento národný
               poklad, a predsa by to bola veľmi záslužná práca. Vuk Karadžič
    <sup>
     [
     <a class="footnote" href="#ftn.d56e2132" name="d56e2132">
      98
     </a>
     ]
    </sup>
    postavil si svojou veľkou zbierkou poslovíc nehynúci pomník. Do
               slovenskej zbierky prísloví museli by vojsť i krátke vety, ktoré nemožno pomenovať
               prísloviami, ale ktoré majú krásnu úsečnú štruktúru, sú zaujímavé z filologického
               ohľadu. Nenašiel by sa u nás zberateľ? O vydanie postaral by sa Nakladateľský spolok.
               Musel by pri tom tak pokračovať ako Kollár: zobrať okolo seba celú plejádu
               zberateľov, brať ohľad na rozličné kraje, na dialekty. Taká zbierka bola by vítaná i
               nádejnému slovenskému lexikografovi, musela by vplývať na spisovateľský dorast, na
               čistotu literárneho jazyka, na obohatenie slov, vytlačovanie germanizmov zo štýlu.
               Nebola by to práca ľahká, predbežne snáď ani vďačná. Ale poneváč i tieto krásne
               dedovizne tratia sa v modernom prúde, bolo by na čase pomýšľať na ich zachránenie.
               Počul som, že už i tieto výtvory národného ducha sú v nebezpečenstve: slovenské
               príslovia prekladajú do maďarčiny a za maďarské predávajú; pokračujú tak, ako s
               piesňami, melódiami a povesťami.
   </p>
   <p>
    *
   </p>
   <p>
    V slovenských povestiach nachádzajú sa stopy stariny, ale veľmi zatreté — prešla cez
               ne brána novoty a nivelizujúci duch zlých a nízkych časov. Pripisujeme to potlačeniu
               tej hroznej sudbe, ktorá vydala náš slovenský národ pod jarmo raz toho, raz onoho
               cudzinca. Keď iné národy mali 100 — 300-ročné obdobia rabstva — nášmu ani sama
               história nie je pamätníkom.
   </p>
   <p>
    Ináč ako by bolo možné, že v povestiach našich nezachovalo sa ani jedno meno osobné
               alebo miestne? Prichádzajú mená, ale všetko nové, neskôr prilepené, nemajúce nič s
               prešlosťou národa.
   </p>
   <p>
    Pozrime, porovnajúc, na ruské byliny, alebo srbské spevy bohatierske. V bylinách máš
               Kijev, máš Vladimíra Solnyško — teda osobu historickú, meno skutočného mesta.
               Bohatieri kijevskí majú svoje mená: Voľga Vseslavič, Dunaj Ivanovič, Aľoša Popovič,
               Dobryňa Nikitič, Solovej Budimirovič, Iľja Muromec, Sviatogor, Čurila Plenkovič, Ďuk
               Stepanovič, Michajlo Potyk a iní. Z bylín známe ešte mať Dobryňu, „čestnú vdovu
               Afimiu Alexandrovnu“. Dej v bylinách je číro-čisto slaviansky, originálny,
               neopierajúci sa na indoeuropejské, hádam ešte indické všeobecné podanie. Napr. v
               byline o prvom boji Dobryňu Nikitiča so zmijou Gorynčiščim prichádza, že keď už
               Dobryňa odrazil zmiji tri hlavy, ona obrátila sa na junáka so slovami:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Aj že ty, molodecky Dobryňuška!
Neubej meňa ty napraslinu.
A spusti letať da po belu svetu:
Budu ja tebe sestroju menšeju
Budeš ty mne bratcem boľšim atď.
      </span>
     </p>
    </div>
    <sup>
     [
     <a class="footnote" href="#ftn.d56e2154" name="d56e2154">
      99
     </a>
     ]
    </sup>
   </p>
   <p>
   </p>
   <p>
    Hľa, tu je zrejmé, že šarkan ponúka junákovi
    <span class="emphasis">
     <em>
      pobratimstvo
     </em>
    </span>
    ,
               ktoré hrá tak veľkú úlohu v juhoslavianskych spevoch. Niečo tak charakteristického
               nenájdeme v našich povestiach. Traktáty o nich, nimiž chceli naši spisovatelia
               vyvážiť z povestí akési filozofické, mytologické zrno, zostali slabými pokusmi,
               zväčšiny celkom bez literárnej ceny.
   </p>
   <p>
    Možno nám chýbal Profim Grigorievič Riabinin, ruský rapsód, ktorý vo svojej krepkej
               pamäti zachoval mnoho bylín a umožnil ich verné vydanie V. P. Avenariusovi
    <sup>
     [
     <a class="footnote" href="#ftn.d56e2167" name="d56e2167">
      100
     </a>
     ]
    </sup>
    roku 1876 v Petrohrade.
   </p>
   <p>
   </p>
   <p>
    <span class="bold">
     <strong>
      XI
     </strong>
    </span>
   </p>
   <p>
   </p>
   <p>
    Nemecká literatúra vcelku nemala na Slovensku silný vplyv, a nakoľko mala, nebol to
               vplyv voždy blahodarný. A je to dosť podivné: slovenskí literáti boli v častých
               stykoch s Nemeckom, nemecký jazyk slúžil a slúži nám žľabom, cez ktorý priteká veda,
               filozofia, teológia (najmä luteránska — tá už výlučne), poézia, vôbec on nás spája so
               svetom, často i so svetom slavianskym — nie k veľkej našej chvále. Kollár, Šafárik,
               Sládkovič, Tomášik, Štúr, Chalupkovci, Hečko, Hroboň, Kalinčiak, Kellner, Kuzmány,
               Lauček, Lojko, Zoch, Hodža, Maróthy, Škultéty st. atď., títo starší boli všetci v
               Nemecku na štúdiách, a z mladších bolo tam aspoň do osemdesiat — nadto sama nemecká
               literatúra bola u nás veľmi rozšírená. Málo biblioték u nás, kde by nebol býval
               Schiller, Goethe, Klopstock, Wieland — často i Hegel, Kant a iní. Naše dámy, ktorým
               bola prístupná literatúra — len nemeckou doplňovali svoju zásobu.
   </p>
   <p>
    Ale vzdor tomu všetkému, až na malé výnimky, ktoré neskôr spomeniem, nemecká
               literatúra nemala vplyv na slovenskú literatúru: tak Kollár vzdor svojmu dôkladnému
               štúdiu nemčiny, ba vzdor osobným stykom s majstrom Goethem, priľnul viac k
               oddialenému Petrarcovi, Dantemu a blízkym národným spievankám než k Nemcom; Šafárik
               nemá nič z nemeckej vedy vzhľadom na formu a spôsob písania; Sládkovič oprel sa na
               Puškina a Lermontova; Štúr bol slavistom čo do obsahu i formy; Hodža bol prvým
               slovenským filológom a čisto písal po slaviansky, bez náteru nemeckého, bez
               germanizmov; Kuzmány blížil sa pravoslávnemu názoru na svet; Chalupkovci zostali
               dušou i slovom doma po salašoch, u Jánošíka; Kalinčiak hodil sa na historické
               predmety, alebo čo bolo ešte výdatnejšie, na drobný slovenský zemiansky svet. I v
               novele opieral sa viac o Poliakov (Czajkowského) než o blízke nemecké vzory.
   </p>
   <p>
    Jedine naši filozofujúci spisovatelia podľahli dokonale nemeckému vplyvu — ale to
               nebol div, podľahol mu temer celý svet. Nemecko stalo sa vlasťou filozofie od Kanta a
               Hegela. Hegel v svoj čas strhol za sebou nielen temer všetky katedry nemecké, ale i v
               Itálii, Francii a Anglii bol jeho vplyv veľký. Hurban, Hroboň, Hečko, Dobšinský,
               sčiastky i Pauliny prostredne alebo bezprostredne začas slúžili pod Hegelom. U nás
               nemohla byť v tomto ohľade samostatnosť — malo to celkom jasné príčiny. Hegelianizmus
               musel mať pre ponížený národ niečo obodrujúceho, v Hegelovom panteizme museli naši
               nájsť útechu, že vzdor všetkému poníženiu i v nás žije Boh, i nám nedá veľký princíp
               zahynúť. A potom sám pustý, suchý racionalizmus posielal zapálených ľudí ta do ríše
               hegeliánskeho oduševnenia. Myslím, že znamenitý náš literárny historiograf veľmi
               prísne posúdil smer tento a jeho následky. My ďakujeme viac hegelianizmu než novotári
               Schopenhauerovi. Nech on uviedol u nás trochu tej praslavianskej nabubrelosti,
               nejasnosti — ale odchoval nám dobrých mysliteľov, a čo je hlavné, silných dejateľov.
   </p>
   <p>
    Nemecký vplyv bol sa ukázal pri novelách v rokoch 1861 — 1875, ale zmizol i s
               novelami. V rozpravnej poézii bol nemecký vplyv pravým ohrozením. Skoro štúdium
               ruských epických poetov zahnalo i túto nemeckú chmúru. Sytniansky a Pauliny prišli
               dosť zavčasu so svojimi prekladmi Turgeneva — a Pauliny sám v originálnych prácach
               bol už celkom vymanený spod vodového nemeckého vplývania. Podľahol mu Dumný, sčiastky
               i Ferienčík, ktorý bol ináč dobrý rozprávkár. Novší: Škultéty ml., Bielek a najmä
               Kukučín nepatria ani črtou pod veľkonemecké panstvo. Kukučín je už hotový slaviansky
               realista, a myslíme, že keď minú sa dnešné zmalátnené časy, časy okamžitého zástoja,
               nájde sa u nás talentných, dobrých novelistov a romansierov. Pravda, bol by už čas!
               Nastala skutočnosť — nastal čas balastov a bied. Proti takému zástoju nič nepomôže
               než trpelivosť. Príde svieži duchovný prúd a obživí skrehnuté duše.
   </p>
   <p>
    Veľkí nemeckí poeti mali na nás vplyv iba tým, že rozšírili naše náhľady, ale k
               napodobneniu nás neprinútili. Pravda, ukázali sa jednotlivé pokusy, napríklad „Ľudská
               komédia“ Paulinyho, o ktorej možno povedať, že je ohlasom „Fausta“. No „Faust“ našiel
               všade napodobniteľov. „Faustov“ obsah je tak vysoko všeľudský, že vzdor farbe čisto
               germánskej, našiel si cestu do všetkých literatúr. Je on dielom celého sveta, ako
               „Ilias“, „Hamlet“ a snáď ešte „Divina Commedia“. Ostatne, dať na seba vplývať takému
               dielu, nie je hanbou pre žiadnu literatúru.
   </p>
   <p>
    Ešte menej vplyvu na našu spisbu mala literatúra maďarská, ačkoľvek Petőfi bol dosť
               čítaný a obdivovaný. Hviezdoslav skoro vymanil sa spod jeho vplyvu — Banšell zostal v
               ňom, ale neuspel sa vôbec vyvinúť. Pauliny iba niekoľkými prekladmi zadrel o jeho
               tón. Jókai, vďakapánu, nenašiel nohsleda, od toho ultrafantastického, vcelku
               nezdravého smeru zachovala nás slovenská zdravota a vplyv ruských realistov. Ostatní
               maďarskí autori nemali toľko sily, aby na našu literatúru mohli mať trvalého dojmu.
   </p>
   <p>
    A tak v tom by nebolo biedy. Zmenšená produkcia je výsledkom veľmi komplikovaných
               okolností a pomerov. Hlavná ťarcha, tlačiaca našu tvorivú silu, je nevýnosný
               politickokultúrny stav nášho národa, zanedbané školstvo a praktické prenasledovanie
               slovenskej litery.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e995" name="ftn.d56e995">
        52
       </a>
       ]
      </sup>
      „Národnie noviny“ 1889, č. 41 — 44, 46, 51 — 53, 57, 72.
     </p>
     <p>
      Sériu literárnohistorických, kultúrnohistorických i literárno-teoretických
                         glos uverejňujeme v plnom rozsahu a v tom poradí, ako ich Vajanský
                         uverejňoval, hoci štylisticky a historicky sú roztrieštené a v niektorých
                         prípadoch podávajú skreslené hodnotenia, najmä pri posudzovaní prác, ktoré
                         nemajú literárnej ceny. Napríklad: „Šenk pálenčeny“ a príležitostné
                         vydania.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1016" name="ftn.d56e1016">
        53
       </a>
       ]
      </sup>
      <span class="emphasis">
       <em>
        Ranke
       </em>
      </span>
      — Ranke Leopold (1795 — 1886), nemecký
                         historik, vynikal ako znamenitý štylista a majster slohu.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1046" name="ftn.d56e1046">
        54
       </a>
       ]
      </sup>
      <span class="emphasis">
       <em>
        žido, pálinkát!
       </em>
      </span>
      — (maď. nesprávne) žide, pálenku!
     </p>
    </div>
    <div class="footnote">
     <p>
      <sup>
       [
       <a class="para" href="#d56e1055" name="ftn.d56e1055">
        55
       </a>
       ]
      </sup>
      <span class="emphasis">
       <em>
        Lem négy garašára
       </em>
      </span>
      — (maď. nesprávne) Len za štyri groše.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1091" name="ftn.d56e1091">
        56
       </a>
       ]
      </sup>
      Po rusky: olbrim = obor
     </p>
    </div>
    <div class="footnote">
     <p>
      <sup>
       [
       <a class="para" href="#d56e1144" name="ftn.d56e1144">
        57
       </a>
       ]
      </sup>
      <span class="emphasis">
       <em>
        Und wenn der Mensch in seiner Qual verstummt, Gab mir ein Gott zu sagen was ich leide!
       </em>
      </span>
      — (nem.) A keď zamĺkne človek v trápení, mne doprial Boh jak trpím povedať!
     </p>
    </div>
    <div class="footnote">
     <p>
      <sup>
       [
       <a class="para" href="#d56e1156" name="ftn.d56e1156">
        58
       </a>
       ]
      </sup>
      <span class="emphasis">
       <em>
        „Žalm“ nebol prišiel do rúk v jednom alebo druhom
                              časopise
       </em>
      </span>
      — bol uverejnený roku 1889 v „Slovenských
                         pohľadoch“, str. 1 — 4, aj v „Národných novinách“ č. 1
     </p>
    </div>
    <div class="footnote">
     <p>
      <sup>
       [
       <a class="para" href="#d56e1165" name="ftn.d56e1165">
        59
       </a>
       ]
      </sup>
      <span class="emphasis">
       <em>
        moirou
       </em>
      </span>
      — (gr.) osudom
     </p>
    </div>
    <div class="footnote">
     <p>
      <sup>
       [
       <a class="para" href="#d56e1188" name="ftn.d56e1188">
        60
       </a>
       ]
      </sup>
      <span class="emphasis">
       <em>
        karbunkul
       </em>
      </span>
      — (lat.) zlý vred
     </p>
    </div>
    <div class="footnote">
     <p>
      <sup>
       [
       <a class="para" href="#d56e1217" name="ftn.d56e1217">
        61
       </a>
       ]
      </sup>
      <span class="emphasis">
       <em>
        „Tudományos Gyüjtemények“
       </em>
      </span>
      — (maď.) „Vedecké
                         zbierky“
     </p>
    </div>
    <div class="footnote">
     <p>
      <sup>
       [
       <a class="para" href="#d56e1223" name="ftn.d56e1223">
        62
       </a>
       ]
      </sup>
      <span class="emphasis">
       <em>
        ex officio
       </em>
      </span>
      — (lat.) z úradnej moci
     </p>
    </div>
    <div class="footnote">
     <p>
      <sup>
       [
       <a class="para" href="#d56e1250" name="ftn.d56e1250">
        63
       </a>
       ]
      </sup>
      <span class="emphasis">
       <em>
        Van törökkel háború, Látom kendet hátulrúl!
       </em>
      </span>
      — (maď.) Doslovný preklad: Je vojna s Turkami, vidím vás od chrbta!
     </p>
    </div>
    <div class="footnote">
     <p>
      <sup>
       [
       <a class="para" href="#d56e1263" name="ftn.d56e1263">
        64
       </a>
       ]
      </sup>
      <span class="emphasis">
       <em>
        „Századunk“
       </em>
      </span>
      — v preklade „Naše storočie“
     </p>
    </div>
    <div class="footnote">
     <p>
      <sup>
       [
       <a class="para" href="#d56e1269" name="ftn.d56e1269">
        65
       </a>
       ]
      </sup>
      <span class="emphasis">
       <em>
        kezmivelodíše in nuce
       </em>
      </span>
      — (maď.-lat. nesprávne)
                         všeobecné vzdelanie v jadre
     </p>
    </div>
    <div class="footnote">
     <p>
      <sup>
       [
       <a class="para" href="#d56e1306" name="ftn.d56e1306">
        66
       </a>
       ]
      </sup>
      <span class="emphasis">
       <em>
        „Das neunzehnte Jahrhundert und der Magyarismus.“ Eine
                              Rechtfertigungsschrift des Ludwig Štúr. Wien 1845. Verlag der
                              Wenedikt’schen Buchhandlung.
       </em>
      </span>
      — (nem.) „Devätnáste storočie
                         a maďarizmus“, obranný spis Ľudovíta Štúra. Vydanie Wenediktovo, Viedeň
                         1845.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1314" name="ftn.d56e1314">
        67
       </a>
       ]
      </sup>
      <span class="emphasis">
       <em>
        (Fertigkeit den verschiedenartigsten Inhalt unter allgemeine
                              Vorstellungen zu bringen, und umgekehrt diese auf die mannigfaltigsten
                              Dinge anwenden zu wissen)
       </em>
      </span>
      — (nem.) Doslovný preklad:
                         Schopnosť vedieť uviesť najrozličnejší obsah pod všeobecnú predstavu, a
                         naopak vedieť túto použiť na najrozličnejšie veci.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1324" name="ftn.d56e1324">
        68
       </a>
       ]
      </sup>
      <span class="emphasis">
       <em>
        dityramb
       </em>
      </span>
      — (gr.) oslavná báseň
     </p>
    </div>
    <div class="footnote">
     <p>
      <sup>
       [
       <a class="para" href="#d56e1428" name="ftn.d56e1428">
        69
       </a>
       ]
      </sup>
      <span class="emphasis">
       <em>
        cum gratia in infimitum
       </em>
      </span>
      — (lat.) s nekonečnou
                         vďakou
     </p>
    </div>
    <div class="footnote">
     <p>
      <sup>
       [
       <a class="para" href="#d56e1479" name="ftn.d56e1479">
        70
       </a>
       ]
      </sup>
      <span class="emphasis">
       <em>
        „Latrocinium O-Turense“
       </em>
      </span>
      — (lat.) „Zákerníctvo
                         turanské“
     </p>
    </div>
    <div class="footnote">
     <p>
      <sup>
       [
       <a class="para" href="#d56e1487" name="ftn.d56e1487">
        71
       </a>
       ]
      </sup>
      <span class="emphasis">
       <em>
        „historiam morbi“
       </em>
      </span>
      — (lat.) vo význame: priebeh
                         choroby
     </p>
    </div>
    <div class="footnote">
     <p>
      <sup>
       [
       <a class="para" href="#d56e1643" name="ftn.d56e1643">
        72
       </a>
       ]
      </sup>
      <span class="emphasis">
       <em>
        „Reštavrácia“ bola preložená do poľštiny Grabowskim, i do
                              chorvátčiny i do nemčiny
       </em>
      </span>
      — poľský preklad vyšiel roku 1874
                         vo Varšave, chorvátsky roku 1882 v Zágrebe (preklad Tomićov), nemecký
                         preklad knižne nevyšiel a o časopiseckom preklade nemáme žiadnych
                         zpráv.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1660" name="ftn.d56e1660">
        73
       </a>
       ]
      </sup>
      <div class="literallayout">
       <p>
        <span style="white-space: pre;">
         <span class="emphasis">
          <em>
           So ein verliebter Thor verpufft
          </em>
         </span>
         <span class="emphasis">
          <em>
           Euch Sonne, Mond und alle Sterne
          </em>
         </span>
         <span class="emphasis">
          <em>
           Zum Zeitvertrieb dern Liebchen in die Luft
          </em>
         </span>
        </span>
       </p>
      </div>
      — (nem.) Doslovný preklad: Takýto zaľúbený blázon vystrieľal do vzduchu
                         vás, slnce, mesiac a všetky hviezdy, pre skrátenie času svojej
                         najmilšej.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1739" name="ftn.d56e1739">
        74
       </a>
       ]
      </sup>
      <span class="emphasis">
       <em>
        Puškinovu báseň „Ja perežil svoji želaňja“
       </em>
      </span>
      uvádzame v
                         preklade Janka Jesenského:
     </p>
     <p>
     </p>
     <p>
      <div class="literallayout">
       <p>
        <span style="white-space: pre;">
         Prežil som, čo si srdce prialo,
nie sú mi staré túžby vhod!
Strádanie mi len pozostalo,
srdcovej pustatiny plod.

Keď sudby búrky zahrmeli,
zvädol môj veniec veselý!
Žijem tu trúchly, osamelý,
čakám: môj koniec príde-li?

Tak za jesene ochladenej,
keď čuť už zimnej búrky švist,
sám na vetvičke obnaženej
trasie sa opozdený list.
        </span>
       </p>
      </div>
     </p>
    </div>
    <div class="footnote">
     <p>
      <sup>
       [
       <a class="para" href="#d56e1781" name="ftn.d56e1781">
        75
       </a>
       ]
      </sup>
      <span class="emphasis">
       <em>
        prešovskí a levočskí študenti roku 1841 hrali dva
                              kusy
       </em>
      </span>
      — autorstvo uvádzaných hier nepodarilo sa nám v plnej
                         miere zistiť, pretože jednotlivé hry uvádzali pod rozličnými, často
                         skomolenými názvami. Autorom hier „Čech a Němec“ a „Divotvorný klobauk“ je
                         V. K. Klicpera.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1787" name="ftn.d56e1787">
        76
       </a>
       ]
      </sup>
      <span class="emphasis">
       <em>
        Raupachovu tragédiu
       </em>
      </span>
      — Raupach, Ernst Benjamin (1784 —
                         1852), známy nemecký dramatický autor
     </p>
    </div>
    <div class="footnote">
     <p>
      <sup>
       [
       <a class="para" href="#d56e1795" name="ftn.d56e1795">
        77
       </a>
       ]
      </sup>
      <span class="emphasis">
       <em>
        „Kocaurkovská Třasořítka“
       </em>
      </span>
      — ide tu o akési spojenie
                         dvoch rozdielnych hier Jána Chalupku: „Kocaurkovo“ (1830) a „Třasořítka“
                         (1833)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1822" name="ftn.d56e1822">
        78
       </a>
       ]
      </sup>
      <span class="emphasis">
       <em>
        „Dichter lieben nicht zu schweigen, wollen sich der Menge
                              zeigen. Lob und Tadel muss ja sein“, spieva starý majster
                              weimarský
       </em>
      </span>
      — (nem.) citát z Goetheho. Doslovný preklad:
                         Básnici neradi mlčia, chcú sa ľudu ukázať. Chvála i hana musí byť.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1835" name="ftn.d56e1835">
        79
       </a>
       ]
      </sup>
      <span class="emphasis">
       <em>
        volapük
       </em>
      </span>
      — umelý jazyk, utvorený v minulom storočí na
                         základe angličtiny
     </p>
    </div>
    <div class="footnote">
     <p>
      <sup>
       [
       <a class="para" href="#d56e1863" name="ftn.d56e1863">
        80
       </a>
       ]
      </sup>
      <span class="emphasis">
       <em>
        Strachov nenie menším kritikom než Belinskij
       </em>
      </span>
      —
                         Strachov, Nikolaj Nikolajevič (1828 — 1896), ruský spisovateľ a kritik,
                         ktorého kritickú činnosť Vajanský preceňuje
     </p>
    </div>
    <div class="footnote">
     <p>
      <sup>
       [
       <a class="para" href="#d56e1876" name="ftn.d56e1876">
        81
       </a>
       ]
      </sup>
      <span class="emphasis">
       <em>
        „Über die literarische Wechselseitigkeit der Slawen“
       </em>
      </span>
      — (nem.) „O literárnej vzájomnosti Slovanov“
     </p>
    </div>
    <div class="footnote">
     <p>
      <sup>
       [
       <a class="para" href="#d56e1882" name="ftn.d56e1882">
        82
       </a>
       ]
      </sup>
      <span class="emphasis">
       <em>
        Prameňom rozumného slavianskeho zmýšľania bola naša Tatra —
                              pravda, Danilevskij a jeho škola rozšírili tento prameň na celú širokú
                              krásavicu mátušku Volgu.
       </em>
      </span>
      — Myslí sa tu na Kollárovu
                         rozpravu „O literárnej vzájomnosti“ a na neskoršie hnutie ruských
                         slavianofilov, ktorých názory boli reakčné. Toto hnutie nenacházalo veľký
                         ohlas u slovanských národov.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1890" name="ftn.d56e1890">
        83
       </a>
       ]
      </sup>
      <span class="emphasis">
       <em>
        (genus et species)
       </em>
      </span>
      — (lat.) rod a duch
     </p>
    </div>
    <div class="footnote">
     <p>
      <sup>
       [
       <a class="para" href="#d56e1907" name="ftn.d56e1907">
        84
       </a>
       ]
      </sup>
      <span class="emphasis">
       <em>
        na dištriktuálnom konvente
       </em>
      </span>
      — dištrikt — samostatná
                         administratívnoprávna jednotka v evanjelickej a. v. cirkvi pre sbory územne
                         súvisiace; konvent — cirkevné zhromaždenie
     </p>
    </div>
    <div class="footnote">
     <p>
      <sup>
       [
       <a class="para" href="#d56e1913" name="ftn.d56e1913">
        85
       </a>
       ]
      </sup>
      <span class="emphasis">
       <em>
        superintendent
       </em>
      </span>
      — (lat.) v minulosti názov pre ev. a.
                         v. biskupa
     </p>
    </div>
    <div class="footnote">
     <p>
      <sup>
       [
       <a class="para" href="#d56e1921" name="ftn.d56e1921">
        86
       </a>
       ]
      </sup>
      <span class="emphasis">
       <em>
        non plus ultra
       </em>
      </span>
      — (lat.) neprekonateľné, niet nad
                         to
     </p>
    </div>
    <div class="footnote">
     <p>
      <sup>
       [
       <a class="para" href="#d56e1931" name="ftn.d56e1931">
        87
       </a>
       ]
      </sup>
      <span class="emphasis">
       <em>
        officium non fallit
       </em>
      </span>
      — (lat.) vrchnosť neklame
     </p>
    </div>
    <div class="footnote">
     <p>
      <sup>
       [
       <a class="para" href="#d56e1937" name="ftn.d56e1937">
        88
       </a>
       ]
      </sup>
      <span class="emphasis">
       <em>
        teremtette
       </em>
      </span>
      — maďarská nadávka (prekliaty!)
     </p>
    </div>
    <div class="footnote">
     <p>
      <sup>
       [
       <a class="para" href="#d56e1943" name="ftn.d56e1943">
        89
       </a>
       ]
      </sup>
      <span class="emphasis">
       <em>
        „idegen nyelvű komédiások“
       </em>
      </span>
      — (maď.) „cudzojazyční
                         komedianti“
     </p>
    </div>
    <div class="footnote">
     <p>
      <sup>
       [
       <a class="para" href="#d56e1954" name="ftn.d56e1954">
        90
       </a>
       ]
      </sup>
      <span class="emphasis">
       <em>
        pagát
       </em>
      </span>
      — v hre na taroky karta označená I
     </p>
    </div>
    <div class="footnote">
     <p>
      <sup>
       [
       <a class="para" href="#d56e1962" name="ftn.d56e1962">
        91
       </a>
       ]
      </sup>
      <span class="emphasis">
       <em>
        civesov
       </em>
      </span>
      — (lat.) občanov
     </p>
    </div>
    <div class="footnote">
     <p>
      <sup>
       [
       <a class="para" href="#d56e1986" name="ftn.d56e1986">
        92
       </a>
       ]
      </sup>
      <span class="emphasis">
       <em>
        Práve uverejnil v „N. L.“
       </em>
      </span>
      — v českých „Národných
                         listoch“
     </p>
    </div>
    <div class="footnote">
     <p>
      <sup>
       [
       <a class="para" href="#d56e1994" name="ftn.d56e1994">
        93
       </a>
       ]
      </sup>
      <span class="emphasis">
       <em>
        Brandes
       </em>
      </span>
      — Brandes Georg (1842 — 1927), dánsky
                         literárny historik a kritik
     </p>
    </div>
    <div class="footnote">
     <p>
      <sup>
       [
       <a class="para" href="#d56e2026" name="ftn.d56e2026">
        94
       </a>
       ]
      </sup>
      <span class="emphasis">
       <em>
        Es trägt Verstand und rechter Sinn, Mit wenig Kunst sich selber
                              vor;
       </em>
      </span>
      — (nem.) Doslovný preklad: Rozum a zdravý úsudok sa
                         ľahko samé prejavujú.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2092" name="ftn.d56e2092">
        95
       </a>
       ]
      </sup>
      <span class="emphasis">
       <em>
        byliny i spevy o kráľovičovi Markovi a Kosove
       </em>
      </span>
      —
                         byliny — ruské ľudové (historické) spevy, spevy o kráľovičovi Markovi a
                         Kosove — srbské ľudové (historické) spevy
     </p>
    </div>
    <div class="footnote">
     <p>
      <sup>
       [
       <a class="para" href="#d56e2098" name="ftn.d56e2098">
        96
       </a>
       ]
      </sup>
      <span class="emphasis">
       <em>
        od libitum
       </em>
      </span>
      — (lat.) podľa ľubovôle, ako sa
                         páči
     </p>
    </div>
    <div class="footnote">
     <p>
      <sup>
       [
       <a class="para" href="#d56e2126" name="ftn.d56e2126">
        97
       </a>
       ]
      </sup>
      <span class="emphasis">
       <em>
        Po veľkej Kollárovskej zbierke najväčšia je Sláviou vydaná,
                              Halašom zriadená, ktorá doplňuje „Spievanky“
       </em>
      </span>
      — po
                         Kollárových „Spievankách“ (1834 — 1835) vydal Halaša zbierku „Písně
                         slovenské“ (1879)
     </p>
    </div>
    <div class="footnote">
     <p>
      <sup>
       [
       <a class="para" href="#d56e2132" name="ftn.d56e2132">
        98
       </a>
       ]
      </sup>
      <span class="emphasis">
       <em>
        Vuk Karadžič
       </em>
      </span>
      — Karadžič, Vuk Štefanovič (1787 —
                         1864), srbský buditeľ a zberateľ ľudových piesní, rozprávok a
                         prísloví
     </p>
    </div>
    <div class="footnote">
     <p>
      <sup>
       [
       <a class="para" href="#d56e2154" name="ftn.d56e2154">
        99
       </a>
       ]
      </sup>
      (rus.) Doslovný preklad: A ty udatný Dobryňuška, nezabíjaj ty ma nadarmo a
                         pusť ma lietať po bielom svete, budem ti mladšou sestrou a ty mne starším
                         bratom.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2167" name="ftn.d56e2167">
        100
       </a>
       ]
      </sup>
      <span class="emphasis">
       <em>
        V. P. Avenariusovi
       </em>
      </span>
      — Avenarius, Vasilij Petrovič
                         (1849 — 1919), ruský spisovateľ
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2199">
       </a>
       Jaroslav Vlček: „Dejiny literatúry slovenskej“
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e2206" name="d56e2206">
      101
     </a>
     ]
    </sup>
   </p>
   <p>
   </p>
   <p>
    Sám pôvodca píše na obálke: „Neskôr než som sa úfal, dodávam ct. obecenstvu sľúbenú
               knižku, aj to necelú. Lež nemohol som inak, najmä pre látku ťažko dostupnú, keďže
               staršie knižky slovenské, roztratené po pol svete, bolo často zháňať týždne a
               mesiace. Zásady, podľa ktorých som písal, rozpoviem pri zakľúčení knihy. Nateraz iba
               toľko, že starší český spis ,Literatura na Slovensku‘ vydaný v Prahe 1881, má s
               ,Dejinami‘ spoločný iba predmet: všetko ostatné v nich je nové…“
   </p>
   <p>
    Jaroslav Vlček od prvej povedomej mladosti zaoberá sa slovenskou literatúrou. Ešte
               čo študent písaval do českých i slovenských časopisov úvahy o českých i slovenských
               zjavoch literárnych. V úvahách zunel dosť ostrý tón — z nich viala samostatnosť
               úsudku, serióznosť štúdia; písané boli jasným štýlom a mali na sebe stopy nového
               realistického smeru. To všetko padlo do časov akéhosi obnovenia literatúry slovenskej
               a malo veľmi blahodarný účinok.
   </p>
   <p>
    Vlček vystúpil s požiadavkou formálnej presnosti v literatúre veršovanej i
               neveršovanej; upozornil článkom v „Slovenských pohľadoch“ uverejneným na štylistické
               poklesky starej i mladej generácie,
    <sup>
     [
     <a class="footnote" href="#ftn.d56e2220" name="d56e2220">
      102
     </a>
     ]
    </sup>
    menovite na slovosled, ktorý bol skutočne planý, poukážuc na presne
               slaviansky, krásny slovosled v ruštine, upozornil poetov na šlendrián, panujúci v
               slovenských veršoch vzhľadom na formu; počal bojovať za prízvučnú prozódiu, ktorá
               vymizla zo slovenských básní za príkladom Štúra, žiadal pri veršoch mimo dobrej
               prozódie a zvučných rýmov i prehĺbenie a pôvodnosť. Niektoré nové dielka polial veľmi
               žravou kráľovskou vodou kritiky — a ako každý mladý reformátor, časom preháňal svojou
               prísnosťou.
   </p>
   <p>
    No pravé prekvapenie malo ešte len prísť: roku 1881 vyšiel druhý zväzok Pokorného
               Knihovny československej. Priniesol Vlčkovu obšírnu prácu „Literatura, na Slovensku.
               Její vznik, rozvoj, význam a úspěchy“. (Příspěvek k dějinám písemníctví
               československého.) Bolo to skutočne prekvapenie: razom dostali sme systematickú
               históriu slovenskej literatúry — teda dielo dôležité, z pera tak ostrého, z ruky
               pilnej, z umu hlbokého. Slovenská kritika uvítala dielo s veľkou radosťou
    <sup>
     [
     <a class="footnote" href="#ftn.d56e2228" name="d56e2228">
      103
     </a>
     ]
    </sup>
    („Slovenské pohľady“ 1881, zv. 3.) Jej neušlo, že autor miestami šibol
               cez hranicu, a hľadela zmierniť priprísny súd. No plné uznanie oddala veľkému štúdiu,
               ktoré muselo byť osnovou knižky, nemajúcej žiadneho predchodcu, raziacej si cestu
               maninou. Z nej vidno, že pôvodca má široké známosti literatúry českej, nemeckej,
               ruskej, že chytil sa do písania s ohňom mladíka a serióznosťou muža. Boli sme
               presvedčení, vzdor niektorým slabým stránkam (menovite vzhľadom na nesúmerné
               podelenie, na vyhodenie z našej literatúry literatúry predbernolákovskej atď.), že
               povstal u nás literát-kritik velikej ceny, teda práve spisovateľ, akého potrebovala
               obrodzujúca sa spisba slovenská.
   </p>
   <p>
    Dnes náš spisovateľ hľadí opovržlivo na túto svoju prvú knihu, a to nespravodlivo;
               ona nám bola za desať rokov príručnou knižočkou velikej ceny, ona prebila sa do
               velikého sveta: druhé jej opravené vydanie práve tlačí sa v Kijeve na ruskom jazyku
               pod redakciou znamenitého Florinského a jeho žiaka, na Slovensku narodeného
               spisovateľa Opfermana.
    <sup>
     [
     <a class="footnote" href="#ftn.d56e2236" name="d56e2236">
      104
     </a>
     ]
    </sup>
    A tak kritika naša má zadosťučinenie: nedarmo sme vítali knihu ako
               epochálny zjav pre našu literatúru.
   </p>
   <p>
    A neúnavný spisovateľ chytil sa behom krátkeho času po tretí raz do objemného
               spracovania toho samého predmetu. Práve vyšla prvá časť vyššie citovanej knihy a
               rozposiela sa — bohužiaľ — skromným počtom prihlásivším sa predplatiteľom.
   </p>
   <p>
    Tretie dielo Vlčkovo, ovocie desaťročných nepretrhnutých štúdií a sliedení za každým
               slovenským riadkom, je celkom novým samostatným spracovaním látky zaujímavej, ale i
               dosť neohybnej. Písať históriu slovenskej literatúry je ťažšie, než každej inej, t.
               j. písať ju tak, aby koncom koncov nevyšiel zoznam mien a Plutarch
    <sup>
     [
     <a class="footnote" href="#ftn.d56e2246" name="d56e2246">
      105
     </a>
     ]
    </sup>
    suchých, nikomu nepotrebných životopisov, katalóg nečítaných, nikomu
               nepotrebných kníh. Pri inej literatúre — ruskej, poľskej, nemeckej atď. historikovi
               pomáhajú plejády svetom uznaných duchov. Treba, aby historik vedel zosústrediť a
               roztriediť veľké i malé literárne fakty, pochopiť a objasniť význam smerov a škôl.
               Historik slovenskej literatúry má nadto vdýchnuť ducha do zmŕtvelej masy, musí boriť
               sa s otázkami jazyka, dialektov, pravopisov, bojov formálnych, musí priamo sám
               odkrývať spisovateľov a ich diela — lebo nemá pred sebou kritiky, štúdie, ktoré by mu
               pomáhali. Slovenský historik musí sám robiť plán, sám stavať, merať, ale i sám si
               musí tehlu podávať. Jemu nekynú dôkladné, úplné bibliotéky, pomôcky a rady iných.
   </p>
   <p>
    Prvá časť Vlčkovej histórie literatúry vyplňuje v tomto ohľade naše najvyššie
               požiadavky. On vlial do suchého predmetu čerstvý zdroj svojho ducha, vedie nás hravo
               cez ťažkosti a tiché miesta, takže razom ovládame predmetom, dosť ďalekým laikovi: my
               interesujeme sa všetkým.
   </p>
   <p>
    Jeho jazyk je obrazcový (až na niektoré zvláštnosti), štýl bezúhonne slovenský a
               slaviansky; jeho charakteristika je verná, vypuklá; netreba mi poznamenať, že dáta
               jeho sú verné, s pedantickou akuratesou pozbierané, takže v tomto ohľade stane sa
               autoritou, platne rozhodujúcou sporné otázky. Známe Vlčka ako spisovateľa prísne
               pragmatického, opierajúceho sa na dokázané fakty: táto jeho skvelá vlastnosť
               najzrejmejšie svieti z prítomnej knižky, a že vzdor tomu vedel jej dať príťažlivosti,
               príjemnosti, takže ju prečítaš na jeden dúšok, znamená, že vyrástol medzi nami na
               spisovateľa prvotriedneho.
   </p>
   <p>
    Ale veľká prednosť „Dejín“ nad „Literatúrou“ záleží v celkovitom, správnom pochopení
               toho, čo je vlastne
    <span class="emphasis">
     <em>
      slovenská literatúra
     </em>
    </span>
    . V tomto ohľade
               korigoval sa Vlček a raz navždy definoval a vyňal zo sporu dielo. Navrátil nám
               Kollára i Šafárika, spisovateľov husitskej a protestantskej doby, zahrnul bez
               rozdielu na dialekty, pravopisy a iné odchýlky do slovenskej literatúry všetko, čo
               duch slovenský splodil literárneho na Slovensku, pre Slovensko trebárs inde, pre
               Slovákov v akomkoľvek náhodnom rúchu. Jedným slovom, postavil sa na stanovisko čisto
               slovenského literáta, historika, podávajúceho verný, úplný obraz duchovného,
               literárneho života kmeňa a národa slovenského. Bez takého generálneho ponímania bola
               by jeho história kusým pokusom: takto je ona celkom, ktorému sľubujeme veľký vplyv na
               náš duchovný svet.
   </p>
   <p>
    História literatúry má mnoho spoločného s históriou umenia a menovite ona nemá byť
               pustým ohlasom a zrkadlom faktov, nie iba kritickou porotou nad hodnotou jednotlivých
               diel, nad významom jednotlivých literárnych individualít, ale má byť po istý stupeň
               tvorením, sama má byť umeleckým dielom, krásne a pravdivo podávať svoj predmet,
               náhľadne ho postaviť pred oči čitateľov. Jestli by sa história umenia uspokojila
               napr. pri antike jedine podrobným, verným opisom pozostalých rozvalín paestumského
               alebo parthenónskeho chrámu,
    <sup>
     [
     <a class="footnote" href="#ftn.d56e2264" name="d56e2264">
      106
     </a>
     ]
    </sup>
    oblomkov stĺpov, kusov architrávu, pri sochárstve opisom torz — bár by v
               tomto ohľade bola úplná a nevynechala najmenší kúsoček reliéfu, odvezeného na
               anglickom korábe do londýnskeho múzea — predsa by to nebola história umenia. Táto
               musí z jednotlivostí utvoriť nám pochop celku, musí vniknúť do toho, čo chcel, čo
               vyviedol neznámy snáď architekt a skulptor, musí na základe kusých prameňov a pomôcok
               podať nám celkový obraz antického výtvarného umenia. K tomu je treba vysoký stupeň
               samočinnosti, pôvodného, tvorivého myslenia, ovládania látkou, svedomitosť pri
               vývodoch.
   </p>
   <p>
    A Vlček podáva nám (súdiac po prvej, menšej časti) takúto históriu slovenskej
               literatúry; zo zlomkov — lebo ako sme povedali, predmet je neobrobený, mnohé veci
               zahynuli na veky — ustrojil nám celé jednotlivé stavby; koľko rozličných okolností,
               osobných pomerov, príčin, kultúrnych pohnútok zostáva na veky vo tme zabudnutia;
               koľko prevratov politických, náboženských nenašlo v histórii odôvodnenia; koľko
               rukopisov a kníh zahynulo v šarvátkach, treniciach, pri požiaroch alebo zlou rukou
               závistného „vedomca“ peštianskeho; koľko archívov leží v prachu a červotočine a
               prístup k nim hatí šovinizmus alebo priamo nedbalosť vlastníkov; koľko diel,
               okolností, dejov spotvorila falošná historiografia nepriateľov! Samé knihy neotvárajú
               ešte jasnú perspektívu nazad, do minulosti. Ale ani tých nenie. A z ostatkov
               žiaľnych, z torz a ruín bolo treba utvoriť celok. V tomto ohľade je autor nielen
               učencom, ale i umelcom.
   </p>
   <p>
    Prvá časť má tri hlavy zakončené a štvrtú nedokončenú. Prvá hlava v stručnosti
               hovorí o šľakoch doby pohanskej a o panstve latiny. My odobrujeme úplne, že o
               pozostatkoch z doby predkresťanskej nerozšíril sa a nepodal sumu doterajších trudov
               mytologických. S málo výnimkami všetky mytologické, paleologické štúdiá našich
               šľachetných, dobrých ľudí neležia na pevnej osnove, ale sú dômyslami, fantáziami,
               problémami nerozlúštenými, alebo proste výmyslami súčasnými. My nejdeme v tomto
               punkte nasledovať maďarských „učencov“, ako napr. Kiss Bálinta („Magyar régiségek“.
               Pesten 1839),
    <sup>
     [
     <a class="footnote" href="#ftn.d56e2274" name="d56e2274">
      107
     </a>
     ]
    </sup>
    ktorý nielenže dokazuje individualitu maďarského národa pri stavaní
               babylonskej veže, ba nielenže predkov maďarských (elei — vtedy ukuté, no nepodržané slovo)
    <sup>
     [
     <a class="footnote" href="#ftn.d56e2280" name="d56e2280">
      108
     </a>
     ]
    </sup>
    vidí plávať na vodách potopy, ale prináša ich písmo, kreslí ich typy a
               kroje nielen slovami, ale i tužkou. My želáme si i pri kutaní
               historicko-paleologickom prísnu pragmatiku, tak ako to poniektorí počali (Holuby).
               Pokiaľ teda toto pole nie je obrobené prísne vedecky, nemá miesta v histórii
               slovenskej literatúry. Dosť je, keď dokázal Vlček, že „Slováci dávno pred deviatym
               storočím žili životom duševným“.
   </p>
   <p>
    Menej súhlasíme s tým, že pôvodca ľahko prešiel ponad panstvom latiny. Pravda, tu by
               narazil na veľké, miestami nepremožiteľné ťažkosti. Ale v princípe nemali by sme z
               dejín literatúry vyhadzovať tých Slovákov, ktorí písali trebárs výlučne po latinsky.
               Ja tvrdo istím, že i tí patria do slovenskej literatúry — a ich latinu považujeme za
               náhodnú, ačkoľvek nevhodnú formu, ktorá ich nevytvára z našej literatúry. Mnohí z
               nich majú na sebe duchovné stopy národnosti, špeciálnosti slovenskej — no písali po
               latinsky nie preto, že by sa cítili latinákmi alebo neslovákmi, ale preto, že latina
               bola jazykom spisovným, učeným. Povážme: krásna nemecká báseň, silou a genialitou
               rovnajúca sa Niebelungom, „Waltarilied“, básnená bola po latinsky. Až v našom čase
               ponemčil ju Scheffel.
    <sup>
     [
     <a class="footnote" href="#ftn.d56e2288" name="d56e2288">
      109
     </a>
     ]
    </sup>
    A tak mnohé kvety nemeckého ducha v stredoveku (v mnohom ohľade
               vonnejšie, než po nemecky zložené) prešli na nás jedine latinkou a nesmeli by sme
               tvrdiť, že ony nepatria do nemeckej literatúry. Tu patria i
    <span class="emphasis">
     <em>
      „carmina
                    burana“
     </em>
    </span>
    ,
    <sup>
     [
     <a class="footnote" href="#ftn.d56e2297" name="d56e2297">
      110
     </a>
     ]
    </sup>
    piesne potulných žiakov, po latinsky spievané, tu patrí konečne i
               „Gaudeamus“. Možno o tom sporiť — no ja pevne som presvedčený, že do literatúry patrí
               všetko, čo duch národný
    <span class="emphasis">
     <em>
      stáleho
     </em>
    </span>
    vyniesol napovrch z ňadier
               národa a upevnil slovami, tak ako mnohé nepatrí do literatúry, trebárs bolo písané a
               tlačené jazykom národným. U nás napr. „Svornosť“ alebo zlý preklad nejakých
               ministeriálnych inštrukcií. Ja by som tu hľadel viac na esenciu než na formu.
   </p>
   <p>
    Pri tom všetkom nemá to byť výčitka: treba najprv obrobiť, prebrať
               latinsko-slovenskú literatúru, až potom rezultáty dlhých, špeciálnych štúdií môžu
               prísť do histórie slovenskej literatúry.
   </p>
   <p>
    Vychádzajúc zo svojho číro jazykovo-národnébo princípu, autor prechádza i popri
               „mŕtvej učenosti kapacít“, účinkovavších na našich školách pätnásteho a šestnásteho
               storočia. V tejto učenosti našli by sa i živé zrnká: tak divadelné kusy, hrávané
               študentmi, mystéria a mnohá báseň, obsahom patriaca nám, keď i formou nie.
   </p>
   <p>
    S veľkou pietou a iskrenným pochopovaním vtedajších pomerov píše o starej
               česko-slovenskej náboženskej literatúre, o hlbokej melanchólii spevov Sylvána,
               Tranovského; on predstavuje nám mužov týchto nielen čo spisovateľov, ale i čo
               charaktery: znamenitá je charakteristika Nedožerského,
    <sup>
     [
     <a class="footnote" href="#ftn.d56e2312" name="d56e2312">
      111
     </a>
     ]
    </sup>
    Tranovského, Pilárika, Sinápia (Horčičku), ako vnikal tento posledný do
               tajov národného jazyka a priprával cestu radostnému znovuzrodeniu slovenského
               národného jazyka. Skvostnú paralelu ťahá medzi Krmanom, mužom ľudu, charakterom, a
               Bélom, mužom aristokracie, vrtkavým diplomatom; talentom jednak silná dvojica táto
               rôzni sa vzhľadom na priamosť a pevnosť rázu; v Bélovi žijú zárodky subtílneho
               renegátstva, nie duševného, nie z presvedčenia, ale z márnosti a slávybažnosti.
   </p>
   <p>
    „Vek náboženskej neznášanlivosti a zádumčivých žalmov, vek latinskej učenosti a
               knižnej češtiny na Slovensku chýli sa ku koncu,“ tak zakľučuje autor druhú hlavu a
               ide v tretej pozorovať kryštalizáciu slovenského jazyka v jazyk literárny.
   </p>
   <p>
    Samosebou rozumie sa, že prvé počiatky samostatného literárneho života znamenali
               poníženie úrovne celej literatúry. Všetky prejavy literárne po Hollého nemôžu sa ani
               zďaleka prirovnať prehĺbeným žalmom Tranovského, filozoficko-teologicky
               disciplinovanému umu Krmana, Béla, Nedožerského a Horčičku. Všetci títo nosiči
               literatúry boli v dosť tesnom spojení s veľkým duchovným pohybom za hranicami
               krajiny, boli chovancami slávnych univerzít, stáli na čele bojov, hľadeli na všetko
               cez médium duchovného utrpenia.
   </p>
   <p>
    Povstanie „samostatnej“ literatúry nemalo takéto osnovy. Prvé pokusy polemické, prvé
               verše spievané na salaši pod Vršatcom, niektoré praktické ľudové spisy sú naivné čo
               do formy i obsahu, naivné nie v čisto národnom duchu, ale naivné v duchu ľudí
               učených, knižných, ktorí neuspeli ani vhĺbiť sa do prírody ľudu, ani nevedeli
               vyšvihnúť sa na výšku vzdelania svojho veku. Ale veď im k tomu poslednému
               nepostačoval ani jazyk. Oni borili sa s ním, chudobným, neustáleným. Chudobným preto,
               že jeho poklady boli skryté, tie museli ešte len byť vyhrabávané pilnými baníkmi
               ducha slovenského — a že bol neustálený — prvé práce talentóznych novotárov boli
               gramatické a lexikografické, teda vlastne obrábanie škrupiny a nie poskytovanie
               jadra. Bernolákova „Grammatica slavica“,
    <sup>
     [
     <a class="footnote" href="#ftn.d56e2325" name="d56e2325">
      112
     </a>
     ]
    </sup>
    jeho „Slovár“ sú toho dokladom. Veliká zásluha prvých robotníkov o
               slovenský jazyk uznáva sa všeobecne; nový moment, na ktorý prvý upozornil Vlček: je
               slabé národné presvedčenie u niektorých vynikajúcich predstaviteľov školy
               bernolákovej, úzky pochop o slovenstve a slavianstve, o samom národe, jeho duchovných
               potrebách a právach. Vlček hovorí: „Bernolák nebol pôvodcom národného obrodu kmeňa
               slovenského,“ a to je pravda. Ale nielen to, on v habkaní tak ďaleko išiel, že v
               svojej prefácii unížil vlastný trud, kapitálne dielo celého života svojho za nízky
               nástroj k životu hlásiacej sa maďarizácie. To bolo horšie než habkanie z pera tak
               autoritatívneho muža. To bola veľmi nebezpečná nákaza. No vyrezal ju ostrím svojho
               génia druh jeho školy, veliký muž, náš všeslovenský, Ján Hollý.
   </p>
   <p>
    Bez Hollého odporcovia a hanobitelia bernoláčtiny boli by v mnohom zostali v práve.
               Tvoriť novú literárnu reč kvôli „rozšíreniu znalosti maďarskej reči, aby zo všetkých
               strán zaznelo maďarské slovo“, kvôli biednym polemickým a utilitárnym, naivne
               zloženým spisom a veršotepeckým pokusom — nebolo by ani prospešné, ani dôstojné. Ale
               bernolákovským novotám pribehol na pomoc — génius slovenského národa. Všetky
               malicherné, duchovne nízko stojace štylistické hračky starých pánov mali mohutnú
               osnovu: ako šteklením slamkou zobudí sa lev, tak detinskými, sčiastky temnými
               spiskami písať neznajúcich diletantov zobudil sa lev,
    <span class="emphasis">
     <em>
      génius slovenského
                    národa
     </em>
    </span>
    , ktorý by bol iste spal tvrdým snom pri melancholických
               žalmoch Tranoscia a pri učených prednáškach Béla, i ľubozvučných hexametroch Jakobeiho…
    <sup>
     [
     <a class="footnote" href="#ftn.d56e2336" name="d56e2336">
      113
     </a>
     ]
    </sup>
    Lebo ako možno prudký, ohromný skok od Hugolína Gavloviča k Jánovi
               Hollému vysvetliť ináč, než levím skokom národného génia? Títo bernolákovci pri
               všetkej slabosti prác svojich gramatikálnych, lexikálnych, estetických,
               prekladateľských (biblia), museli dotknúť sa intímneho nervu národa, keď zaševelilo
               sa také veľké, v zamretí a mdlobe ležiace telo; oni museli otvoriť čarovným prútom
               skalu suchú žitia, keď z nej vyrútil sa prameň vody živej. Celá vysoká vzdelanosť
               slovensko-latinských duchov, ich vycibrený logický um, ich cestovateľská skúsenosť,
               všestranné ponímanie, sloboda náboženských náhľadov, filozofická vyvýšenosť — to
               všetko nevyronilo sa tak vysoko v národnom povedomí, ako zabudnutý, opustený, od
               rodiska svojho iba na pár míľ cestovavší katolícky kaplán a kňaz. To, čo u
               Kolacionáša, Horčičku len tak prebleskovalo v jednotlivých sadách, u Hollého svieti
               celým slnkom, takže vzdor nášmu pokroku v zoznaní, vzdor štúrovskej škole, ktorá
               stojí vysoko nad Bernolákovou — nik z nás nehľadel a nehľadí jasnejšie v otázke
               slovenskej i slavianskej, ako hľadel oslepnutý pustovník dobrovodský.
   </p>
   <p>
    Jaroslav Vlček venuje mu celú štvrtú kapitolu tretej hlavy, ktorá obsahuje v jadre
               všetko, čo bolo o Hollom písané, a nadto pôvodný, duchaplný rozbor jeho diel, takže
               nič doložiť neviem. Kapitola táto je obrazcom literárnohistorickej eseje. Pôvodca
               položil nový svieži a pritom nevädnúci veniec na mohylu dobrovodskú, nad ktorou
               vypína sa krásne poprsie básnikovo — znakom vďačnosti Slovákov. On objasnil význam
               jeho pre slovenskú literatúru i pre celý slovenský život, podal nám stručný,
               plastický obraz — závodiac so sochárom Dunajským
    <sup>
     [
     <a class="footnote" href="#ftn.d56e2344" name="d56e2344">
      114
     </a>
     ]
    </sup>
    — toho, ktorého musí milovať a spomínať každý Slovák, ocenil estetickú
               hodnotu jeho diel poetických bez prepínania, v pravej miere — a boli by sme nevďační,
               jestli by toto nové osvieženie pamiatky Hollého nevplývalo blahodárne na nás
               všetkých, posmeľujúc, upevňujúc nás vo viere.
   </p>
   <p>
    Bernolákova škola dosiahla s Hollým apogeju
    <sup>
     [
     <a class="footnote" href="#ftn.d56e2352" name="d56e2352">
      115
     </a>
     ]
    </sup>
    svoju, razom vyšinula sa vysoko — no ďalej nemohla. To boli jej
               prirodzené hranice. S Ďurkom Palkovičom
    <sup>
     [
     <a class="footnote" href="#ftn.d56e2358" name="d56e2358">
      116
     </a>
     ]
    </sup>
    zhasínal nehrejúci, len studeno svetielkujúci plamienok starej, prísnej,
               teoretickej školy — zišla dolu a prestala. Bernolákova vyšla hore — a tiež prestala.
               Oná evanjelická v nízkom piesku knižných kapríc — táto katolícka zostala na výške:
               pred zrázom dolu, ktorým nemohla, staré kĺby nedovolili. No génius národný bol už raz
               zobudený. On našiel si inú cestu — už nie na osamelú výšinu Hollovskú — ale na celé
               pohorie, pozostávajúce z celého systému vyšších, nižších hôr, súvisiacich, harmonicky
               spojených… Túto cestu razili dvaja duchovia: Kollár a Šafárik, po nej počali ísť
               pevnou nohou: Štúr, Hurban a Hodža.
   </p>
   <p>
    Nový a pri tom správne, neodškriepiteľne odôvodnený náhľad Vlčkov je, že Šafárik a
               menovite Kollár mohutne vplývali na utvorenie novej, už nie na konfesionálne haluze
               rozčesnutej, všeslovenskej literatúry. No i bez toho oba títo mužovia, odhliadnuc od
               jazykových formálností, epochálne vplývali na celé Slovensko a previedli dielo naše
               cez katolícky zráz i luteránsku piesčinu; hĺbkou svojich ideí, jasnosťou národného
               povedomia spojili nás v jedno nerozlučné národné teleso, a taký zločinec nezrodí sa
               viac v lone nášho národa, ktorý by chcel spojené rozlučovať. Cez túto konfesionálnu
               priepasť v literatúre šťastne sme prešli. Už to samé je svedectvom veľkosti našich
               vodcov a iskrennosti, otvorenosti a duchovnej slobody patriotov slovenských. V tejto
               zrelosti vidím zálohu našich budúcich úspechov! Keď by nie pre nič iné, už preto
               Kollár a Šafárik sú naši, celkom naši, a naša slovenská literatúra právne honosí sa
               týmito prvotriednymi menami; my ich týmto reklamujeme raz navždy!
   </p>
   <p>
    Kollár a Šafárik hovorili už nielen pre úzku, najbližšiu rodinu; ich hlas bolo počuť
               naširoko, ďaleko. Oni slovenské meno niesli do Slavianstva i do cudziny. To už boli
               spisovatelia širšej koncepcie! Tisíce ľudí dozvedelo sa o samom jestvovaní
               slovenského národa len so zvukom týchto mien, slovenský národ dozvedel sa od nich o
               duchovnej jednote všetkých slavianskych plemien. To bolo to divotvorné arkánum,
    <sup>
     [
     <a class="footnote" href="#ftn.d56e2368" name="d56e2368">
      117
     </a>
     ]
    </sup>
    budiace z mdloby telo národa, to bola tá magnetová ihla, ktorá ukázala
               nám východ nový do sveta šíreho. Už nie osamelý sokorec, nie punktičkárska mĺkvosť:
               podjem celého národa, výhľad na nedosiahle roviny a pohorie, hlbina najprehĺbenejšia,
               kvet žitia, budúcnosť, váha v historickom, kultúrnom, politickom vývine národov, ba
               celého človečenstva, túžba za ideálom veľkosti, sily, to boli nové, svieže myšlienky,
               stelesňované heslami, básňami, historickým štúdiom prameňov! Ony museli mať silu
               spojujúcu. Všetky literárne roztržitosti, hádky a polemie museli mať len efemérny,
               krátky život. Základný tón mohutný zahlušil vresk hádky a zvady.
   </p>
   <p>
    Vlček veľmi dômyselne ukazuje na sympatie týchto velikánov k jazyku čisto
               slovenskému. On dôvodí, ako bernolákovskou školou zo sna prebudený génius slovenský
               musel vtiahnuť do kruhu svojho i týchto velikánov — akoby proti ich vlastnej vôli.
               Tým pôvodca podáva ťažký dôvod za literárnu slovenčinu. Zďaleka počína pliesť oká
               svojej siete a vtiahne do nich všetkých pravidelne mysliacich ľudí.
   </p>
   <p>
    Vlček veľmi všestranne ocenil význam Kollárov nielen čo básnika, no i čo autora
               pôvodne
    <span class="emphasis">
     <em>
      po slovensky
     </em>
    </span>
    napísaného článku o literárnej vzájomnosti
               Slavianov. Brožúra „Über die literarische Wechselseitigkeit der Slawen“ je nič iné
               než po nemecky prepracovaná esej z Kuzmányho „Hronky“.
    <sup>
     [
     <a class="footnote" href="#ftn.d56e2381" name="d56e2381">
      118
     </a>
     ]
    </sup>
    Takýto svetom hýbajúci literárny čin, vyšlý zo slovenského pera, v
               slovenskom jazyku, v časopise na Slovensku vydávanom, Slovákom redigovanom, stal sa
               zvestoňom novej doby, ktorá musela nastúpiť, trebárs jej vlastný prorok,
    <span class="emphasis">
     <em>
      „otec literárnej slovenčiny“
     </em>
    </span>
    , ako Vlček pomenoval Kollára,
               mohutnou rukou chcel zachlopiť dvere pred blížiacou sa novou epochou. Táto epocha
               prišla so Štúrom. Autor má veľkú zásluhu, že v spise svojom prísnou logikou,
               nezvratnými dôkazmi preukázal, že slovenčina nebola uvedená následkom nejakej
               doktríny, politiky, rozmaru alebo kaprice, následkom šteklivosti neuspokojených
               štréberov — pardon — toto slovo počína si vydobývať občianske právo v našom živote —
               alebo neposednosti nezrelých mladoňov, alebo konečne následkom nejakého
               separatistického ducha, aký objavuje sa napr. v chochlománii.
    <sup>
     [
     <a class="footnote" href="#ftn.d56e2390" name="d56e2390">
      119
     </a>
     ]
    </sup>
    Toto posledné už naskrze nie. Lebo práve pozdvihnutím slovenčiny na reč
               literárnu slavianske povedomie počalo budiť sa v našom národe, a ono žije dosiaľ
               takým húževnatým žitím, že ho nič na svete nevykynoží. Kollárovo učenie bolo hlbšie
               pochopené, lepšie komentované ľuďmi slovenčiny než česko-slovenčiny, ba, povedzme
               priamo, i samej domorodej češtiny. Ale sme sa nikdy neprehrešili proti kollárovskej
               „vzájomnosti“, my deti štúrovčiny — či neprehrešili sa tí, čo na naše snahy hľadeli
               zvysoka, zvysoka na „slovenské pero“ — to je iná otázka. A tak Vlček dokázal, že
               slovenčina stala sa vnútornou potrebou, imperatívom kategorickým slovenského života.
               Keby faktum slovenčiny bolo tak uznané, ako uznané byť musí priateľom, nepriateľom —
               boli by sme Vlčkovi zazlili ten jeho obšírny dôkaz, temer nepatriaci do „histórie
               literatúry“, ale do histórie jazyka slovenského. Boli by sme mu zazlili podávanie tej
               masy materiálu, plytvanie s ostrosťou umu, pilnosťou a akuratesou kvôli dokázaniu
               niečoho, čo už stojí a jestvuje. No Vlček dobre urobil, že zakončil a zapečatil
               definitívne svojím rozumom a logikou vec, dnes už samosebou rozumiacu sa: lebo sú
               ešte mnohí, čo jej rozumieť nechcú a nás, nevinných potomkov, obrážajú triviálnym,
               „prečo sme sa odtrhli“. Vlček im odpovedal raz navždy za nás všetkých. My radi
               podpisujeme jeho pragmatické pojednanie o tomto predmete. Vyčerpal ho do dna, takže
               len Pánu Bohu čas kradnúť bude každý, kto vo vyčerpanej nádobe hľadať bude nejakú
               duchovnú vlahu. Vlčkov dôkaz je vlastne nič iného než opis pomerov jazykových a
               citáty, ale aké citáty, ako poskladané citáty. On vám predkladá vec tak, ako
               kartograf vypuklú (reliéfovú) kartu pohoria a dolín — hľaď a súď, sám poznávaj, kde
               hora, jak vysoká, kde dolina, jak hlboká, kde hrebeň, jak ostrý, kde zráz, jak
               príkry… Faktom je, u nás literárny jazyk prišiel ad absurdum
    <sup>
     [
     <a class="footnote" href="#ftn.d56e2396" name="d56e2396">
      120
     </a>
     ]
    </sup>
    a —
    <span class="emphasis">
     <em>
      bil duchov
     </em>
    </span>
    . Ani jednej opravdu poetickej práce
               nemáme z čias úpadku česko-slovenčiny. U nás padalo sa níž a níž, v Čechách posmech
               znel ostrejšie a ostrejšie na „slovenské perá“. A spravodlivo. No Vlček dôrazne
               upozornil na jednu zvláštnu okolnosť: z bojovníkov za literárny jazyk slovenský
               vyvinuli sa činní, mužní, obetaví, ba i heroickí zástupcovia slovenského národa — z
               obrancov starého jazyka mladých i starých máme len veľmi riedke zjavy takéto
               (Lichard). Ja znám mnohých, ktorí priamo odstúpili a zamenili česko-slovenčinu priamo
               — s maďarónčinou. Taký bol Šimko prešporský, Adamič, Teszák senický, Klsák, farár
               sobotišský a mnohí iní. Najhlbšia kapitola tejto časti pojednáva o tomto boji… je
               objektívna, vecne písaná, bude zaujímať i tých, imž dobre známe sú tuhé a často i
               nechutné šarvátky pravopisné a gramatické. Zvlášte názorne podaný je postup a
               kryštalizovanie sa slovenčiny cez tie mnohé dialektické, gramatické a ortografické
               labyrinty.
   </p>
   <p>
    A teraz musíme trochu nazad; Jánovi Chalupkovi, Karolovi Kuzmánymu, Samuelovi
               Godrovi venoval piatu kapitolu. A skutočne, tí prví dvaja sú osamelo stojace postavy:
               Kuzmány nie je len zjavom starej školy, ale prešiel i do novej doby, do krážov
               štúrovskej renesancie — a tak patrí obom školám. Chalupka je muž samostatný, ktorého
               ťažko by bolo vriadiť do ktorejkoľvek školy. No v ostatnom panuje medzi nimi veľký
               podstatný rozdiel. Chalupka je predovšetkým satirik — Kuzmány je mnohostranný duch,
               lyrik, žalmista. O ňom bude Vlček písať v druhom zväzku. No Chalupka je už zakončený,
               a toho nám vyobrazil majstrovsky.
   </p>
   <p>
    Chalupka vplýval mocne na obecenstvo — on nemusel dlho čakať na dojmy prác svojich,
               keď prenášal na papier každodenný život a smial sa zlým smiechom, karhal satirou
               zaostalosť kocúrkovskú. Čo do sily satirickej má len jedného súperníka — Ladislava
               Paulinyho, ktorý napísal vážnu satiru v „Hrdošovi“ a žartovnú v svojom „Kocúrkove“.
               Chalupkovská satira bola potrebou pre náš život. Vlček hovorí, že kým „Slávy dcéra“ a
               „Svätopluk“ zostali v inteligencii, Chalupkove anonymné veselohry išli do ľudu a
               meštianstva. Vec sa má takto: naše slovenské mestečká, najmä bohatšie, od starodávna
               vyznamenávali sa duchovnou zaostalosťou a neprimeranou nadutosťou. Medzitým, čo ľud
               žil starým prostým rozumom, a o tom, čo chcel, čo mal pred očami, vyjadroval sa
               priamo klasickou dokonalosťou: mešťan, naparený akou-takou školou, odrodilý, sedliaka
               opovrhujúci, tápal v staršom abderitstve,
    <sup>
     [
     <a class="footnote" href="#ftn.d56e2410" name="d56e2410">
      121
     </a>
     ]
    </sup>
    spojenom s nadutosťou a chvastúnstvom, vyslovoval sa smiešne, upotrebúval
               cudzie slová (obyčajne falošne), a tak odtrhnutý od svojho národného elementu robil
               nešťastnú figúru. Nie je div, že satiricky naladená hlava zmocnila sa vďačného
               predmetu: Chalupka vyplnil ním temer celé svoje literárne účinkovanie, a touto témou
               dosiahol najviac. Pravda, on išiel vysmievať i druhú, nie menej pomýlenú vrstvu
               slovenskú: slovenských zemanov vo svojom „Bendeguz,
    <sup>
     [
     <a class="footnote" href="#ftn.d56e2416" name="d56e2416">
      122
     </a>
     ]
    </sup>
    Gyula Kolompos und Pista Kurtaforint“, a aj tu udrel klin na hlavu — ale
               po nemecky! Kniha táto, dľa môjho zdania, mala byť bojovnou knihou. Preto tá
               anonymita, prísne zachovávaná, preto vydal knihu až hen v Lipsku. Je v nej ohromujúca
               satira — no Chalupkovská nemčina kazí človeku chuť. „Bendeguz“ po sloveneky napísaný
               bol by mal ohromný úspech. Ale dosť na tom: Chalupka ním dokázal, jak hlboko a široko
               poníma život, neuspokojil sa len s mešťanskými zjavmi, ale vzal si zemiansku triedu,
               ktorá počala sa plašiť a jašiť s maďarizmom. „Bendeguz“ doplňuje Chalupkovský svet.
               Vlček správne ocenil dramatickú hodnotu Chalupkových veselohier, správne poznamenal,
               že satirik náš zanechal v živote hlbšie šľaky než v literatúre. No pri tom všetkom
               myslíme, že i literárny význam jeho bol veľký, a čo i málo zostane pre budúcnosť, pre
               svoj čas urobil mnoho, pohýbal nehybným malokramárskym svetom — a dal Slovákom a ich
               čulým diletantom divadelným prvé kusy originálne, slovenské. Aspoň medzi poslednými
               spisovateľmi československými on jediný zadrel do živého. Sú scény, ktoré môžu robiť
               nárok na poéziu: tak napríklad zbojnícko-študentská pieseň v „Kocúrkove“. Jestli čo
               jeho diela zatláča, teda je to svetlo, ktoré sa naraz vyprúdilo z novej literárnej
               školy. Štúrovci si hneď zastali vyššie, on, človek starý, nemohol už vymaniť sa z
               tónu, niečo antikizovaného.
   </p>
   <p>
    A tu prichádzame na majstrovskú hlavu štvrtú, nedokončenú v tomto zväzku, na hlavu o
               škole Štúrovej. I ja chcem jej venovať osobitnú kapitolu…
   </p>
   <p>
    *
   </p>
   <p>
    „K drahému menu Štúrovmu pojí sa celá nová literatúra slovenská: on jej vdýchol
               svieži život, vykázal samostatný smer, dal svojskú formu; jeho idey oduševňujú
               nepremennou silou už tretiu generáciu,“ tak vyslovuje sa Vlček o našom Ľudovítovi. A
               veru hovorí úplnú pravdu. My s veľkým počudovaním konštatujeme fakt a nevieme si
               vlastne ani vysvetliť, čím Štúr sa stal tak mnoho pre náš život. Aspoň ja tvrdím, že
               Štúr niečím iným vplýval než spisovateľstvom. Štúr nebol veľkým spisovateľom: jeho
               básne sú bez poézie, jeho próza je dosť tvrdá. Kde je najväčším čo spisovateľ, to je
               „Slavianstvo i mir buduščego“,
    <sup>
     [
     <a class="footnote" href="#ftn.d56e2429" name="d56e2429">
      123
     </a>
     ]
    </sup>
    ale tento spis zostal dlho nevydaným a tak nemohol vplývať na utvorenie
               novej školy. Aspoň v spisovateľstve Štúra ďaleko predčí dr. Hurban, Kalinčiak a
               Sládkovič. Bol dobrý rečník, ale i tu ho prevyšovali Hodža a Hurban. No nik nestal sa
               tak dôležitým. V ňom bolo niečo osnovného; on bol mužom iniciatívy, mužom počiatkov;
               on iných zaujímal, riadil, budil v nich myšlienky. Všade vidno Štúra, nechcem
               porovnávať — ale niečím je, ako v evanjeliách všade vidíme osobu Krista, tak osobnosť
               Štúrova všade zračí sa zo všetkého, čo nová škola urobila. Štúr má veliký vplyv na
               starých i mladých, na ňom vidieť serióznosť! On je dušou pri svojom diele, on zúfa a
               plače pri nezdare, výska pri nejakej dobrej veci — „friedvoll und leidvoll“
    <sup>
     [
     <a class="footnote" href="#ftn.d56e2435" name="d56e2435">
      124
     </a>
     ]
    </sup>
    — to je jeho heslo. On mení sa razom z optimistu na čierneho pesimistu. A
               pritom je činný až do únavy. Životopis Štúra od dr. Hurbana
    <sup>
     [
     <a class="footnote" href="#ftn.d56e2441" name="d56e2441">
      125
     </a>
     ]
    </sup>
    je vlastne história celej doby. V ňom a s ním všetko žilo. Jeho
               oduševnenie nemalo hraníc; on tým oduševnením pudený do bojov — on, ináč človek
               krotký, mierumilovný, kontemplatívny. On venuje sa celý veci národnej, odlúči sa
               samovoľne od radostí rodinných, len aby mohol pracovať za národ.
   </p>
   <p>
    Takýto muž stal sa zakladateľom novej školy. Táto škola nedá sa nijako porovnať s
               predošlými. Ona povstala na inom základe než česko-slovenská, na inom než
               utilitárno-úzkoprsá Bernolákova. Boj o slovenčinu previedla víťazne a tým spojila
               všetkých dohromady. Povstal literárny jazyk jedine platný; vlády prijali ho za taký;
               Matica mu dala sankciu v tom vide, ako ho kodifikoval Hattala.
    <sup>
     [
     <a class="footnote" href="#ftn.d56e2449" name="d56e2449">
      126
     </a>
     ]
    </sup>
    To bolo formálne — no v celom vnútornom živote Štúrova škola urobila
               veľký prevrat. Zjavili sa spisovatelia, ktorých nebolo možno nevidieť. Periodický
               časopis vychádza, preplnený štúrovským duchom; v „Orle“ hlási sa Sládkovič, Kalinčiak
               a iní. Do monumentálnych diel nechytali sa ako bernolákisti — zato boli zimnične
               činní. Mládež po školách počala sa organizovať, veršovalo sa, rečnilo o zašlej sláve
               a veľkej budúcnosti. Zo slavianskych literatúr pestovali okrem českej poľskú — menej
               ruskú, čo bolo poznať na ich tvorbách. Romantika kvitla, Konrádov Wallenrodov bolo dosť,
    <sup>
     [
     <a class="footnote" href="#ftn.d56e2455" name="d56e2455">
      127
     </a>
     ]
    </sup>
    v novelách a povestiach znať bolo vplyv Czajkowského,
    <sup>
     [
     <a class="footnote" href="#ftn.d56e2461" name="d56e2461">
      128
     </a>
     ]
    </sup>
    v básňach Malczewského a Mickiewicza. Naši nič neurážali sa na poľských
               literárnych pohyboch; spievali: „Na koń Podolie, Kiev Volynie, niech nasza slava
               menie neginie!“…
    <sup>
     [
     <a class="footnote" href="#ftn.d56e2467" name="d56e2467">
      129
     </a>
     ]
    </sup>
    odpisovali si: „Księgi naroda polskiego a pielgrzymstva.“
    <sup>
     [
     <a class="footnote" href="#ftn.d56e2473" name="d56e2473">
      130
     </a>
     ]
    </sup>
    Ale to nič nerobilo a neujímalo im pravého slavianskeho presvedčenia.
               Povstali národné piesne — temer všetky, čo máme, sú z toho pohnutého času. Jedným
               slovom, štúrovské semeno bolo hodené silnou, istou rukou na pôdu úrodnú. V
               česko-slovenské časy cirkevnosť drala sa napovrch, bernolákovci hľadeli viac na
               utilitu, na denné potreby — Štúrova škola bola už čisto národnou, s
               filozoficko-poetickým odôvodnením, že jestvuje slovenský národ a má právo ako taký
               jestvovať a uznávaným byť.
   </p>
   <p>
    Vlček veľmi dôkladne znázornil nám dobu túto a prešiel na Sládkoviča, ako na sladký
               plod školy Štúrovej. Nové je, že konštatoval, že „Detvan“ bol hotový ešte pred rokom
               1848. Roku 1847 doniesol „Orol tatranský“ ukážku z „Detvana“. Dlho ležala báseň
               netlačená, až sa nad ňou zmilovala „Nitra“
    <sup>
     [
     <a class="footnote" href="#ftn.d56e2481" name="d56e2481">
      131
     </a>
     ]
    </sup>
    a zachránila nám najdrahšiu perlu slovenskej literatúry.
   </p>
   <p>
    Obraz Sládkoviča, ktorý nám podáva autor, je verný, rozbor prvých jeho diel zovrubný
               — úplne vyčerpá jedno i druhé v druhej časti „Dejín“, kde iste stretneme sa s
               konečným úsudkom autora o našom básnikovi. So zvláštnou záľubou rozoberá „Detvana“.
               Dodnes viac ráz bola podrobne rozobraná a ocenená „Marína“, a nielen slovenskými
               spisovateľmi, ale i českými, ba i maďarskými, — „Detvan“, ačkoľvek bližší nášmu
               životu, nebol ešte náležite esteticky prebraný. V ňom je majstrovsky rozriešená
               nesnadná úloha: idealizovanie slovenského ľudu bez toho, aby umelec nenafantazoval
               celý nereálny, neprirodzený svet, v ktorom by hádam len mená a kraje zodpovedali
               skutočnosti a životu. Keby Sládkovič z „Detvana“ bol spravil pohnutú, hrdinskú
               epopeju s bohatými epizódami, bojmi za slobodu alebo národ, bol plavil za dramatickým
               pohybom, Elenu bol oblial romantikou — báseň možno bola by usporila si výčitku, že je
               chudobná dejom. Ale nebola by tým, čím je: „zrkadlom“ nášho ľudu, ako hovorí básnik v
               krátkom predspeve. Náš život i dnes ešte má idylický náter. Na štít Fingala nesmie
               biť slovenský poeta, jestli chce zostať pri veci a pravde. V „Detvanovi“ nájde sa
               Slovák ako doma, a svieža poézia našich hôr, dolín, živých mestečiek, dedín, hier,
               zábav i žiaľov oveje nás bez toho, žeby básnik nútil nás uveriť to, čo uveriť
               nemôžeme. A ako každý pravý básnik, podáva nám so slovami a obrazmi i hudbu a vôňu —
               niečo, čo slovami podať patrí k tajnostiam poézie a poetického tvorenia. Okrem toho
               Sládkovič vytvoril osoby, typy — niektoré málo črtami — a to býva nesnádza, pri
               ktorej sa najčastejšie lámu krídla Pegasov.
   </p>
   <p>
    Slovenský básnik Štúrovej školy, Sládkovič, čo do širokosti tém nedostihol poetu
               Bernolákovej, Hollého, ani čo do kultúrnopolitickej vážnosti a mnohostrannosti poetu
               česko-slovenskej školy, Kollára, no hlbokosťou a intímnosťou poézie, potom blízkosťou
               k srdciam slovenským predstihol obidvoch. A tak nebýva dané všetko jednému človeku:
               len nech urobí každý všetko možné vo svojom. My Slováci, verní rodu svojmu, nie tupí
               žráči mŕtvych litier, ďakujeme Bohu za tie tri jasné hviezdy, tak plasticky opísané
               naším prvým historiografom literárnym, Jaroslavom Vlčkom. Tešíme sa srdečne na
               dokončenie tohto pre život náš dôležitého diela.
   </p>
   <p>
    Čo týka sa rozvrhu, sme radi, že netískal autor literárne zjavy do takzvaných
    <span class="emphasis">
     <em>
      dôb
     </em>
    </span>
    . Veľkí historici odstúpili už i od podobného
               zastaralého triedenia histórie vôbec. Známy je dôkaz Danilevského, že ani svetová
               história nedá sa rozumne podeliť, napr. na stredovekú a novovekú dobu. Avšak to uzná
               už dnes každý inteligentný, moderný spisovateľ. Odvolávam sa na Rankeho… I to je
               správne, že nedelil kapitoly dľa literárnych druhov: na epiku, lyriku atď. Keď podáva
               celkovité, rozvité obrazy, postupný vývin slovenskej literatúry — urobil zadosť
               moderným požiadavkám literárneho historiografa.
   </p>
   <p>
    Sotva rozposlali prvú časť knihy: už došli peknoduché ohlasy, čo sa u nás zriedka
               stáva. Naše obecenstvo číta a možno i teší sa dobrej knihe — ale nedáva ozvenu.
               Vlčkove „Dejiny“ dali niekoľko ozvien. Tu vyslovil sa niekto listovne, že kniha musí
               zobudiť ospalých, tam iný, že ju nemožno z ruky vypustiť, pokým nie je prečítaná do
               konca. Je to už úspech. My z plného srdca želáme ešte väčšie úspechy do konečnej
               práce a svedomite odporúčame knihu každému čitateľovi slovenských kníh. Myslím, ona
               bude mať kremä vedeckého, poučného cieľa ešte i praktický: vplývať bude na
               rozširovanie starších i novších spisov, na pravidelné, nie priprísne a nie
               prizhovievavé posudzovanie literárnych diel, na zachovanie, opatrovanie starých
               slovenských kníh, ktoré dosiaľ unikli záhube — a konečne na ďalšie skúmanie a
               prepracovanie staršej i novšej literatúry a tak summa summarum:
    <sup>
     [
     <a class="footnote" href="#ftn.d56e2498" name="d56e2498">
      132
     </a>
     ]
    </sup>
    „Dejiny“ sú vážnym príspevkom k tým duchovným prácam, ktorými dvíha sa a
               dvíhať sa má úroveň slovenskej literatúry.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e2206" name="ftn.d56e2206">
        101
       </a>
       ]
      </sup>
      „Národnie noviny“ 1889, č. 107 — 114.
     </p>
     <p>
      Pôvodný názov recenzie: „Dejiny literatúry slovenskej. Napísal Jaroslav
                         Vlček. Časť prvá. Cena 60 kr. V Turč. Sv. Martine. Tlačou Kníhtlačiarskeho
                         účastinárskeho spolku. Nákladom vlastným. 1889. Strán 104. Formát
                         lexikálny.“
     </p>
    </div>
    <div class="footnote">
     <p>
      <sup>
       [
       <a class="para" href="#d56e2220" name="ftn.d56e2220">
        102
       </a>
       ]
      </sup>
      <span class="emphasis">
       <em>
        upozornil článkom v „Slovenských pohľadoch“ uverejneným na
                              štylistické poklesky starej i mladej generácie
       </em>
      </span>
      — v
                         „Slovenských pohľadoch“ 1881, str. 80 — 88, Vlček uverejnil článok
                         „Filologické rozhovory“
     </p>
    </div>
    <div class="footnote">
     <p>
      <sup>
       [
       <a class="para" href="#d56e2228" name="ftn.d56e2228">
        103
       </a>
       ]
      </sup>
      <span class="emphasis">
       <em>
        Slovenská kritika uvítala dielo s veľkou radosťou
       </em>
      </span>
      —
                         ide o Vajanského recenziu, ktorú odtláčame v tejto knihe pod názvom:
                         Jaroslav Vlček: „Literatúra na Slovensku“, str. 121 — 129
     </p>
    </div>
    <div class="footnote">
     <p>
      <sup>
       [
       <a class="para" href="#d56e2236" name="ftn.d56e2236">
        104
       </a>
       ]
      </sup>
      <span class="emphasis">
       <em>
        druhé jej opravené vydanie práve tlačí sa v Kijeve na ruskom
                              jazyku pod redakciou znamenitého Florinského a jeho žiaka, na
                              Slovensku narodeného spisovateľa Opfermana
       </em>
      </span>
      — Ruský preklad
                         „Literatury na Slovensku“ vyšiel roku 1889 pod názvom „Istorija Slovackoj
                         literatury“ („Dejiny slovenskej literatúry“) s úvodom známeho slavistu
                         Timofeja Dmitrijeviča Florinského (1854 — 1919).
     </p>
    </div>
    <div class="footnote">
     <p>
      <sup>
       [
       <a class="para" href="#d56e2246" name="ftn.d56e2246">
        105
       </a>
       ]
      </sup>
      <span class="emphasis">
       <em>
        Plutarch
       </em>
      </span>
      — slávny grécky spisovateľ, autor mnohých
                         životopisov (okolo 125 po n. l.)
     </p>
    </div>
    <div class="footnote">
     <p>
      <sup>
       [
       <a class="para" href="#d56e2264" name="ftn.d56e2264">
        106
       </a>
       ]
      </sup>
      <span class="emphasis">
       <em>
        pozostalých rozvalín paestumského alebo parthenónskeho
                              chrámu
       </em>
      </span>
      — ide o staroveké grécke chrámy, ktoré boli zbúrané
                         v novších obdobiach (paestumský roku 871, parthenónsky roku 1687)
     </p>
    </div>
    <div class="footnote">
     <p>
      <sup>
       [
       <a class="para" href="#d56e2274" name="ftn.d56e2274">
        107
       </a>
       ]
      </sup>
      <span class="emphasis">
       <em>
        („Magyar régiségek“. Pesten 1839)
       </em>
      </span>
      — „Maďarské
                         starožitnosti“. Pešť 1839.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2280" name="ftn.d56e2280">
        108
       </a>
       ]
      </sup>
      <span class="emphasis">
       <em>
        elei
       </em>
      </span>
      — (maď.) predkovia
     </p>
    </div>
    <div class="footnote">
     <p>
      <sup>
       [
       <a class="para" href="#d56e2288" name="ftn.d56e2288">
        109
       </a>
       ]
      </sup>
      <span class="emphasis">
       <em>
        „Waltarilied“, básnená bola po latinsky. Až v našom čase
                              ponemčil ju Scheffel
       </em>
      </span>
      — nemecký preklad básnika Jozefa
                         Viktora Scheffela (1826 — 1886) vyšiel roku 1875
     </p>
    </div>
    <div class="footnote">
     <p>
      <sup>
       [
       <a class="para" href="#d56e2297" name="ftn.d56e2297">
        110
       </a>
       ]
      </sup>
      <span class="emphasis">
       <em>
        „carmina burana“
       </em>
      </span>
      — (lat.) vo význame: burlivácke
                         piesne
     </p>
    </div>
    <div class="footnote">
     <p>
      <sup>
       [
       <a class="para" href="#d56e2312" name="ftn.d56e2312">
        111
       </a>
       ]
      </sup>
      <span class="emphasis">
       <em>
        Nedožerského
       </em>
      </span>
      — ide o Vavrinca Benediktiho z Nedožier
                         (1555 — 1615)
     </p>
    </div>
    <div class="footnote">
     <p>
      <sup>
       [
       <a class="para" href="#d56e2325" name="ftn.d56e2325">
        112
       </a>
       ]
      </sup>
      <span class="emphasis">
       <em>
        „Grammatica Slavica“
       </em>
      </span>
      — (lat.) „Slovenská
                         gramatika“
     </p>
    </div>
    <div class="footnote">
     <p>
      <sup>
       [
       <a class="para" href="#d56e2336" name="ftn.d56e2336">
        113
       </a>
       ]
      </sup>
      <span class="emphasis">
       <em>
        hexametroch Jakobeiho
       </em>
      </span>
      — ide o preklad Daniela Laučeka
                         básne Jakuba Jakobeiho (žil začiatkom XVI. stor.), „Lacrimae Gentis
                         Slavonicae“, („Slzy národa Slovenského“), ktorý vyšiel roku 1885
     </p>
    </div>
    <div class="footnote">
     <p>
      <sup>
       [
       <a class="para" href="#d56e2344" name="ftn.d56e2344">
        114
       </a>
       ]
      </sup>
      <span class="emphasis">
       <em>
        so sochárom Dunajským
       </em>
      </span>
      — ide o sochára Ladislava
                         Dunajského (1822 — 1904), autora pomníka Jána Hollého na Dobrej Vode
     </p>
    </div>
    <div class="footnote">
     <p>
      <sup>
       [
       <a class="para" href="#d56e2352" name="ftn.d56e2352">
        115
       </a>
       ]
      </sup>
      <span class="emphasis">
       <em>
        apogeja
       </em>
      </span>
      — (gr.) najväčší rozkvet, najvyšší
                         stupeň
     </p>
    </div>
    <div class="footnote">
     <p>
      <sup>
       [
       <a class="para" href="#d56e2358" name="ftn.d56e2358">
        116
       </a>
       ]
      </sup>
      <span class="emphasis">
       <em>
        S Ďurkom Palkovičom
       </em>
      </span>
      — ide o Juraja Palkoviča (1768 —
                         1850), profesora na ev. lýceu v Bratislave
     </p>
    </div>
    <div class="footnote">
     <p>
      <sup>
       [
       <a class="para" href="#d56e2368" name="ftn.d56e2368">
        117
       </a>
       ]
      </sup>
      <span class="emphasis">
       <em>
        arkánum
       </em>
      </span>
      — (lat.) tajomstvo
     </p>
    </div>
    <div class="footnote">
     <p>
      <sup>
       [
       <a class="para" href="#d56e2381" name="ftn.d56e2381">
        118
       </a>
       ]
      </sup>
      <span class="emphasis">
       <em>
        Brožúra „Über die literarische Wechselseitigkeit der Slawen“ je
                              nič iné než po nemecky prepracovaná esej z Kuzmányho
                              „Hronky“.
       </em>
      </span>
      — „Hronka“ roku 1836 priniesla Kollárovu štúdiu
                         „O literárnej vzájemnosti medzi kmeny a nářečími slavskými“. Nemecky vyšla
                         v Pešti roku 1837 v rozšírenom vydaní.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2390" name="ftn.d56e2390">
        119
       </a>
       ]
      </sup>
      <span class="emphasis">
       <em>
        v chochlománii
       </em>
      </span>
      — nacionálne hnutie, ktoré sa výrazne
                         prejavovalo v osemdesiatych rokoch XIX. storočia u Ukrajincov; chochol —
                         nadávka na Ukrajincov
     </p>
    </div>
    <div class="footnote">
     <p>
      <sup>
       [
       <a class="para" href="#d56e2396" name="ftn.d56e2396">
        120
       </a>
       ]
      </sup>
      <span class="emphasis">
       <em>
        ad absurdum
       </em>
      </span>
      — (lat.) do nemožnosti
     </p>
    </div>
    <div class="footnote">
     <p>
      <sup>
       [
       <a class="para" href="#d56e2410" name="ftn.d56e2410">
        121
       </a>
       ]
      </sup>
      <span class="emphasis">
       <em>
        abderitstvo
       </em>
      </span>
      — (gr.) malomeštiactvo
     </p>
    </div>
    <div class="footnote">
     <p>
      <sup>
       [
       <a class="para" href="#d56e2416" name="ftn.d56e2416">
        122
       </a>
       ]
      </sup>
      <span class="emphasis">
       <em>
        „Bendeguz“ po slovensky napísaný bol by mal ohromný
                              úspech
       </em>
      </span>
      — slovensky vyšiel až roku 1953 v preklade J. V.
                         Ormisa
     </p>
    </div>
    <div class="footnote">
     <p>
      <sup>
       [
       <a class="para" href="#d56e2429" name="ftn.d56e2429">
        123
       </a>
       ]
      </sup>
      <span class="emphasis">
       <em>
        Kde je najväčším čo spisovateľ, to je „Slavianstvo i mir
                              buduščego“
       </em>
      </span>
      — Štúrov spis „Slovanstvo a svet budúcnosti“
                         neznamená žiaden pokrok v Štúrovom myslení. Je to jeho najreakčnejšie
                         dielo. Vajanský jeho význam preceňuje.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2435" name="ftn.d56e2435">
        124
       </a>
       ]
      </sup>
      <span class="emphasis">
       <em>
        „friedvoll und leidvoll“
       </em>
      </span>
      — (nem.) „pokojne a
                         bolestne“
     </p>
    </div>
    <div class="footnote">
     <p>
      <sup>
       [
       <a class="para" href="#d56e2441" name="ftn.d56e2441">
        125
       </a>
       ]
      </sup>
      <span class="emphasis">
       <em>
        Životopis Štúra od dr. Hurbana
       </em>
      </span>
      — vychádzal v
                         „Slovenských pohľadoch“ v rokoch 1881 — 1884 na pokračovanie
     </p>
    </div>
    <div class="footnote">
     <p>
      <sup>
       [
       <a class="para" href="#d56e2449" name="ftn.d56e2449">
        126
       </a>
       ]
      </sup>
      <span class="emphasis">
       <em>
        ako ho kodifikoval Hattala
       </em>
      </span>
      — v „Mluvnici jazyka
                         slovenského“ (1864 — 1865)
     </p>
    </div>
    <div class="footnote">
     <p>
      <sup>
       [
       <a class="para" href="#d56e2455" name="ftn.d56e2455">
        127
       </a>
       ]
      </sup>
      <span class="emphasis">
       <em>
        Romantika kvitla, Konrádov Wallenrodov bolo dosť
       </em>
      </span>
      —
                         Vajanský tu zdôrazňuje vplyv poľského romantizmu a známej Mickiewiczovej
                         básne „Konrád Wallenrod“, hojne prednášanej zvlášť štúrovcami.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2461" name="ftn.d56e2461">
        128
       </a>
       ]
      </sup>
      <span class="emphasis">
       <em>
        Czajkowského
       </em>
      </span>
      — Michal Czajkowski (1808 — 1873), známy
                         poľský prozaik, ktorý svojou tvorbou ovplyvnil i našich spisovateľov, napr.
                         Kalinčiaka
     </p>
    </div>
    <div class="footnote">
     <p>
      <sup>
       [
       <a class="para" href="#d56e2467" name="ftn.d56e2467">
        129
       </a>
       ]
      </sup>
      <span class="emphasis">
       <em>
        „Na koń Podolie, Kiev, Volynie, niech nasza slawa menie
                              neginie!“
       </em>
      </span>
      — (poľ.) Doslovný preklad: Hor sa Podolie, Kijev,
                         Volyň, nech naša sláva nehynie!
     </p>
    </div>
    <div class="footnote">
     <p>
      <sup>
       [
       <a class="para" href="#d56e2473" name="ftn.d56e2473">
        130
       </a>
       ]
      </sup>
      <span class="emphasis">
       <em>
        „Księgi naroda polskiego a pielogrzymstva“
       </em>
      </span>
      — (poľ.)
                         „Knihy národa a pútnictva poľského“, dielo poľského básnika Adama
                         Mickiewicza
     </p>
    </div>
    <div class="footnote">
     <p>
      <sup>
       [
       <a class="para" href="#d56e2481" name="ftn.d56e2481">
        131
       </a>
       ]
      </sup>
      <span class="emphasis">
       <em>
        Dlho ležala báseň netlačená, až sa nad ňou zmilovala
                              „Nitra“
       </em>
      </span>
      — „Detvan“ vyšiel v almanachu „Nitra“ V, 1853, hoci
                         bol napísaný už roku 1846
     </p>
    </div>
    <div class="footnote">
     <p>
      <sup>
       [
       <a class="para" href="#d56e2498" name="ftn.d56e2498">
        132
       </a>
       ]
      </sup>
      <span class="emphasis">
       <em>
        summa summarum
       </em>
      </span>
      — (lat.) koniec koncov
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e2506">
       </a>
       Obraz slovenskej spisby
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e2513" name="d56e2513">
      133
     </a>
     ]
    </sup>
   </p>
   <p>
   </p>
   <p>
    <span class="bold">
     <strong>
      I
     </strong>
    </span>
   </p>
   <p>
   </p>
   <p>
    Jaroslav Vlček dokončil ťažké, veľké dielo svoje. Na slová jeho privykáme už od
               jedenástich-dvanástich rokov, a jestli nájdu sa takí, čo ešte neprivykli — je tomu
               príčina — novosť jeho tónu. Mladý študent počal písať o literatúre, a síce ináč, než
               u nás privykli. Ihneď bolo vidno, že stavia sa na pragmaticko-reálnu postať; trebárs
               vo svojich súdoch a referátoch o českej literatúre („Orol“ 1879, č. 28 a nasledujúce)
               nedozrel k úplne samotnému názoru a mladé oduševnenie v českej literatúre videlo i
               také veci, ktoré v nej neboli, pilný čitateľ a priateľ slovenskej spis by musel tešiť
               sa na jeho ostrom, jasnom, bezvadnom štýle, na čestnej priamosti a smelosti jeho
               súdov.
   </p>
   <p>
    Novorodiaca alebo obrodzujúca sa literatúra má voždy slabú kritiku. Už pred rokmi
               žalovali sme sa, že produkcia nenašla súrodnú ozvenu kritiky. Naši Puškinovia nemali
               žiadnych Belinských. Môžem smelo tvrdiť, že len traja spisovatelia pokúsili sa o
               reálnu kritiku: Kalinčiak, dr. Hurban a Dohnány. Ale i títo z radosti nad hotovým
               dielom nestačili ho rozobrať a oceniť. Že kritika — vlastne estetické ocenenie,
               vysvetlenie, uvádzanie diela, je práve taká potrebná, ako pri mlunných úkazoch
               negatívna elektricita — ešte nebolo presiaklo do povedomia našich spisovateľov. Mnohí
               pod kritikou rozumeli jednoducho odobrenie, pochválenie, alebo odvrhnutie a
               pohanenie. Tak stáli veci, keď Jaroslav Vlček razom sčista-jasna prekvapil nás už nie
               jednotlivými článkami, ale celou knihou „Literatura na Slovensku“, vyšlou v Prahe v
               Pokorného Československej knihovni (roku 1881).
   </p>
   <p>
    Táto kniha bola plodom dvojakého prúdu: za prvé, na Morave a v Čechách povstal ruch
               priaznivý Slovensku, zbudený hlavne Heydukovými slovenčiacimi básňami
    <sup>
     [
     <a class="footnote" href="#ftn.d56e2532" name="d56e2532">
      134
     </a>
     ]
    </sup>
    (1875). Mladí ľudia počali cestovať po Slovensku, menovite Babička,
               Táborský, Houdek, Pokorný, Herben, a budili na Morave a v Čechách záujem za slovenskú
               literatúru; ruch podporovalo i vydanie „Nitry“ po česky
    <sup>
     [
     <a class="footnote" href="#ftn.d56e2538" name="d56e2538">
      135
     </a>
     ]
    </sup>
    — za druhé, i na Slovensku bolo počuť nové hlasy; tu vyzval Pokorný Vlčka
               napísať pre Čechov históriu slovenskej literatúry.
   </p>
   <p>
    Vlček dal sa do práce s energiou u nás na Slovensku zriedkavou. Vyšlo cenné, keď aj
               v mnohom nedostatočné štúdium. Ale čo by ktokoľvek čokoľvek povedal o tejto práci:
               ona urobila veľký dojem a má veľký dosah. Ona naučila slovenských literátov hľadieť
               na to, čo podali národu spisovatelia, a síce hľadieť kriticky. Vlčkove známosti iných
               literatúr nevdojak nútili ho robiť paralely, porovnania. Jeho realistický smer išiel
               boriť nejednu vozdušnú stavbu. Pravda, i on mal istú slabosť oproti našej produkcii;
               vidno, že láska k slovenskému národu mierni jeho úsudok; no povedzme pravdu, on prvý
               počal bez bočných ohľadov preberať materiál, nakopivší sa od rokov bez utriedenia,
               ocenenia; sám autor v mnohom premenil svoj náhľad, ale čo je najcennejšie u nášho
               slovenského Belinského, i vtedy, keď preháňal, preceňoval alebo nedoceňoval, hovoril
               s mužnou otvorenosťou a smelosťou, čestne a priamo.
   </p>
   <p>
    Nový slovenský literárny pohyb prijal Vlčkovo dielo veľmi milo. Medzi Prahou a
               Slovenskom počali sa reálne zdravé styky. Jestli Vlčkova kritika niektorých
               odstrašila — bolo to len na čas; zato poézia veršovaná prišla do sviežich prúdov. Až
               na malé výnimky, bezprízvučný verš stal sa u nás nemožnosťou. A keby nič iné, už táto
               reforma zahojila veľmi bôľnu ranu, ktorou chorela slovenská poézia i vtedy, keď
               vznášala sa na Sládkovičovej výši! V tomto punkte „Literatúra“ vykonala zákonodarný
               skutok. Dnes už o tom šíriť spor je nechutné mlátenie Čákyho slamy:
    <sup>
     [
     <a class="footnote" href="#ftn.d56e2548" name="d56e2548">
      136
     </a>
     ]
    </sup>
    prízvučná prozódia, samým ľudom užívaná, jazyku primeraná, musí
               prekliesniť si cestu tak dokonale, že všetky časomerné pokusy prestanú alebo zostanú
               umelkárskymi hračkami.
   </p>
   <p>
    No Vlček neuspokojil sa s prekonanou prácou — skoro po „Literatúre“ pomýšľal na nové
               spracovanie tej samej látky. Rezultát silných štúdií leží pred nami:
                    „
    <span class="emphasis">
     <em>
      Dejiny literatúry slovenskej.
     </em>
    </span>
    Napísal Jaroslav Vlček. V
               Turč. Sv. Martine. Tlačou Kníhtlačiarskeho účastinárskeho spolku. Nákladom vlastným.
               1890. Veľká oktáva. Strán 278 + 10. Cena oboch častí 2 zl. Dostať v martinskej
               kníhtlačiarni.“ Vedecká kniha, zjav u nás prirodzeným spôsobom veľmi riedky, leží
               pred nami, kniha pritom zábavná a srdcu blízka, týkajúca sa najintímnejších strán
               národného života, kniha, ktorá obľahčí dielo nielen budúcim bádateľom na poli
               histórie literatúry, ale i priateľom histórie kulturálnej. O prvej časti, vyšlej
               lanského roku, prehovoril som obšírne. Vzdor námietkam priateľským i protivníckym,
               neberiem nazad ani slovo: čo som napísal, je výraz môjho presvedčenia a rezultát
               štúdia nielen knihy samej, ale i tých prameňov, z ktorých autor čerpal. Podržujem
               mienky svoje v ich celom znení i voči pôvodcovmu vzpieraniu sa, lebo literárnu prácu
               beriem vždy rigorózne, vediac, že litera scripta manet,
    <sup>
     [
     <a class="footnote" href="#ftn.d56e2560" name="d56e2560">
      137
     </a>
     ]
    </sup>
    a vediac i to, že ľahkým súdom znebezpečil bych svoj jediný majetok: meno
               literárne. Nateraz prehovorím o knihe už celej s tou samou svedomitosťou, ako o časti
               prvej.
   </p>
   <p>
   </p>
   <p>
    <span class="bold">
     <strong>
      II. Spôsob a rozvrh
     </strong>
    </span>
   </p>
   <p>
   </p>
   <p>
    Dve veľké obrazcové literárnohistorické diela — pravda o literatúrach svetových — sú
               nám dôkazom, že spôsob a rozvrh „Dejín“ Vlčkových je šťastne volený; myslím:
               „Geschichte der deutschen Litteratur von Wilhelm Scherer. Berlin 1889“
    <sup>
     [
     <a class="footnote" href="#ftn.d56e2577" name="d56e2577">
      138
     </a>
     ]
    </sup>
    a „Geschichte der russischen Litteratur von ihren Anfängen bis auf die
               neueste Zeit von Alexander von Reinholdt.
    <sup>
     [
     <a class="footnote" href="#ftn.d56e2583" name="d56e2583">
      139
     </a>
     ]
    </sup>
    Leipzig 1887“. Je to spôsob genetický, t. j. literárni mužovia a ich
               diela nejdú jedno za druhým, poriadkom časovým (v chronologickom rade), alebo
               poriadkom vecným (lyrika osebe, román osebe, taktiež epos, dráma atď.), ale opisujú
               sa v spojení so životom v jeho celku. Politika, história, hlavné kultúrne pohyby a
               interesy národa, jeho etické, filozofické, etnické, zemepisné, jazykové okolnosti
               tvoria úzadie všetkým literárnym dielam, ba ony vplietajú sa medzi ne, vysvetľujú,
               osvecujú ich a určujú ich cenu a miesto v histórii literárnej. Lebo bez toho úzadia
               nemohli by sme správne posúdiť skutočnú hodnotu a význam diela. Jestli by sme
               napríklad chceli utriediť dielo dľa dojmu, dľa zovnútorného úspechu, tedy by Vulpius
               (1762 — 1827) v nemeckej literatúre stál nad Goethem; Vulpius písal romány, ktoré
               hltalo celé Nemecko, prekladalo Francúzsko, Španielsko a Itália a ktoré tlačili a
               pretlačovali sa v ohromných množstvách výtiskov, kdežto Goetheho „Faust“ dlho zostal
               v skromnom počte výtiskov. A predsa Vulpius vôbec
    <span class="emphasis">
     <em>
      ani nepatrí do
                    literatúry
     </em>
    </span>
    a Scherer vo veľkom svojom diele (816 strán), siahajúcom
               len po Goetheho, ani slovíčkom ho nespomenie — osud, ktorý zdieľa s tisícami
               nemeckými prepilnými, čestnými a veľmi užitočnými obrábateľmi písaného slova. On
               patrí s nimi do lexikonu Mayerovho a nie do histórie literatúry. Zato jeho sestra
               Christina Vulpiusová, ktorá nič nepísala a bola iba milenkou a potom ženou Goetheho,
               patrí ta — jej meno musí spomenúť každý literárny historik nemecký. Potom meno alebo
               dielo vnútornej alebo formálnej hodnoty nemajúce, ktoré by ani spomenuté nebolo v
               perióde novšej, má čestnú spomienku preto, že patrí do periódy staršej, alebo že
               vzdor svojej vnútornej formálnej chatrnosti razilo v istom ohľade cestu novú — potom
               skutočne nastúpenú talentmi.
   </p>
   <p>
    Tešiť sa musí každý úprimný priateľ pokroku a vývinu celej našej národno-kultúrnej
               veci, že dostali sme knižku, stojacu na vysokej úrovni dnešnej vedy, nezavalenú
               cechovo učeným balastom citátov, púhych mien, no knihu spracovanú
               pragmaticko-genetickým spôsobom. Učenosť, citáty, štúdium, pilnosť, zberateľská
               svedomitosť, pasovanie sa s materiálom: to všetko je za kulisami, na ceduľkách, vo
               výťahoch, v lektúre bachantov, často prehrabávaných pre jednu malú iskierku, aby ona
               pomohla svietiť; a je to rozumné: my nechceme vidieť rárohy a opačné strany kulís,
               ale hotový obraz, hotovú perspektívu. Chceme históriu ideí a nie nomenklatúru,
    <sup>
     [
     <a class="footnote" href="#ftn.d56e2594" name="d56e2594">
      140
     </a>
     ]
    </sup>
    ducha a nie masu litier.
   </p>
   <p>
    Že Vlček vie týmto spôsobom narábať — toho dôkazom je temer každá hlava jeho knihy.
               Čítajme len napríklad, ako spája literárne deje s dejmi politickými (str. 153 a
               nasl.) a menovite odôvodnenie úpadku literatúry reakciou po roku 1849. Toto posledné
               je priamo klasicky spracované; neveľa strán poučí nás o všetkom, čo hodno a nutno
               vedieť o celom živote vtedajšieho Slovenska. Všetkým nám sú známe jednotlivosti
               smutných čias 1850 — 1860, ale tak plasticky neopísal a nesumoval ich dosiaľ nikto.
               Je to kus solídnej práce; len veľmi silná ruka mohla ju previesť. Všetko pobočné
               neesencionálne odpadlo; my vidíme ako v umeleckom obraze razom všetko pred sebou, bez
               námahy vnikáme v jadro veci. Ale treba i pomyslieť, kolko škrupín musel autor ťažkou
               prácou odstrániť, až dohlodal sa do pohodlného a požívať volajúceho jadra. Slovom,
               spôsob Vlčkovho písania je najznamenitejší, najvyšší — no i najťažší. Tu treba mať
               látku pohromade, objať ju celú, vedieť už pri alfe, ako vyzerať bude omega. Tu treba
               uvážiť, ako jeden zjav vyvoláva druhý, ako vplýva na tretí, ako prepletajú sa idey
               politické, náboženské, filozofické a tisnú pečate na literatúrne dokumenty; ako prúdy
               literárne hatené, urýchľované, zastavované bývajú dielami a okolnosťami
               neliterárnymi, ako literatúra vjazdí na falošné cesty, ako jej podivná, kľukatá rieka
               vtrhne do žľabu, nevedúceho k moru, ale do barín, a ako silnou rukou jednotlivcov
               strhnutá býva na priamu cestu, uvedená do širokého žľabu, vedúceho jej vlny do mora
               človečenskej večnej túžby po zdokonalení a nehynúcom napredovaní ducha ľudského. Tu
               treba dokázať potrebu literatúry, kategorický imperatív jej jestvovania, dokázať, že
               je ona taký fakt ako slnečné teplo a svetlo, ako pevnota zeme a príťažlivosť telies!
   </p>
   <p>
    I rozvrh zodpovedá. Staromódne, ničím reálnym nepodporované triedenie na „doby“
               vystalo na slávu knihy a autora. Pánboh dal času plynúť celkovým, neposekaným prúdom,
               zem točí sa neprestajne a tak neprestajne tečie i rieka i život duchovný národov.
               Pravda, kvôli rozhľadu treba mať isté priečinky, ale steny týchto priečinkov
               nespadajú so žiadnymi dobami. Scherer tiež delí históriu svoju na fakty. (7. Sänger
               und Praediger, 9. Reformation und Renaissance,
    <sup>
     [
     <a class="footnote" href="#ftn.d56e2604" name="d56e2604">
      141
     </a>
     ]
    </sup>
    12. Weimar, 13. Romantik.) Podobne i náš Vlček. (2. Husitizmus a
               protestantizmus, 3. Počiatky samostatnej literatúry slovenskej, 4. Štúrova škola, 6.
               Nová vesna atď.) Postupuje hlavne tak, ako tiekli časy, ale neseká ich na doby,
               uvádza fakty a grupy, ktoré asi možno pod jednu striešku ukryť, no nekazí kvôli
               symetrickému utriedeniu pragmatiku a genetiku svojho diela. Že hlavu „Naše dni“
               urýchlil, je pravda; ale je pravda, čo hovorí, že obdobie 1880 — 1890 nedozrelo ešte
               na históriu, a tak urýchlenie je ospravedlnené, elipsy celkom odôvodnené. Keby bol
               chcel dielo svoje harmonicky a symetricky zakľúčiť, musel by ho zakončiť stranou 241.
               a slovami „pre svoj národ“, a iba dodať v epilógu nové snahy bez mien a pojednania
               bližšieho, ako to urobil Scherer, ukončiac históriu svoju smrťou Goetheho. Ale naše
               potreby sú iné než boháčove — Nemcove. On osvietil i „dnes“ — práca obyčajne
               nevďačná; a vďaka mu, že to urobil: ukázal cestu budúcim, keď obdobie naše behom času
               uzreje na históriu.
   </p>
   <p>
   </p>
   <p>
    <span class="bold">
     <strong>
      III. Materiálna strana
     </strong>
    </span>
   </p>
   <p>
   </p>
   <p>
    „Dejiny“ patria medzi najväčšie vedecké diela naše vzhľadom na dôležitosť predmetu a
               veliký materiál, naznášaný v knihe, medzi najpodarenejšie vzhľadom na spisovateľskú
               silu, svedomitosť, štúdium a jasný, objektívny, prísny súd. Spisovateľ, pravda,
               obmedzuje sa hlavne na slovenskú literatúru v užšom zmysle slova. Myslím, že užšie
               toto pochopovanie, čo je slovenská literatúra, budúcne rozšíri sa — pravda, až pole
               starej literatúry obrobené bude monografiami, obohatené možnými nálezmi. Doterajšie
               predpráce upotrebil autor, vyčerpávajúc z nich všetko, čo bolo dôležité pre jeho
               krásny, vysoký cieľ, namaľovať verný obraz duchovného života Slovákov, zjaveného v
               literatúre a predovšetkým v literatúre krásnej.
   </p>
   <p>
    A skutočne, obraz jeho podobá sa zložitým obrazom starej nizozemskej školy, na
               ktorých je mnoho oddielnych scén, ale tesne spojených vodiacou ideou, jednotnosťou
               koloritu a charakteru maliarskeho, majúcich vozdušné, perspektívne úzadie. A tak
               treba hľadieť na dielo a na jeho materiálnu stranu. Predstavme si umného človeka,
               ktorý nikdy nič nepočul ani o slovenskom národe a jeho literárnych snahách, ale
               predsa chcel by oboje poznať. Iste, prečítajúc Vlčkovu knihu, rozvinul by sa pred ním
               prehľadný obraz, a príduc potom na Slovensko a besedujúc s našimi ľuďmi, nič by ho
               nezadivilo, nič nebolo by mu nepochopiteľné — on skoro vžil by sa do konzekvencií a
               snáď nových zjavov v duchovnom žití nášho národa. Je to umienená, ale predsa veľká
               chvála knihy.
   </p>
   <p>
    Jestli by nebolo iných dôkazov, že náš slovenský národ bol a je
    <span class="emphasis">
     <em>
      uhnetený
     </em>
    </span>
    ,
    <span class="emphasis">
     <em>
      potlačený
     </em>
    </span>
    , že od vekov je v
               nepravidelnom položení, umele doňho vsotený a udržovaný v ňom všetkými silami, teda
               história jeho literatúry bola by dôkazom plným, prosto nerozrušiteľným žiadnou
               dialektikou. Dialektika našich nepriateľov usiluje sa pred svetom postaviť náš národ
               vo svetle falošnom: ona chce tak postaviť vec, že náš národ, urovnoprávnený,
               požívajúci všetky občianske slobody, iba sám si zapríčinil svoje smutné položenie. A
               medzitým je to naopak: sám národ nenie vinou svojho položenia iba tým, že nemal dosť
               surovej moci vzoprieť sa a zvíťaziť hmotne nad svojimi nepriateľmi. On sám nenie
               vinou toho prirodzenými nedostatkami: teda, že by mu chýbali talenty, rasový
               temperament, túžba po duchovnom. Nestojí, že by bol hlúpym, netečným, animalistickým;
               že by bol iba apatickou masou, určenou, aby z neho cudzinec vyberal hmotné šťavy pre
               seba a pre pohodlné venovanie sa duchovnej práci svojej a pre túto hlúposť a
               beztalentnosť, že zaostal cez vek prebudenia, nečujúc biť zvon slobody. Že celá
               vražedná dialektika neobstojí, dokazuje história slovenskej literatúry, upevnená,
               zaokrúhlená, systemizovaná pevnou, istou rukou Jaroslava Vlčka.
   </p>
   <p>
    Z nej vidíme, že Slovák i pred vekmi žil duchovným životom, ale tlak cudziny zmazal
               temer všetky šľaky duchovného žitia. Na niekoľkých stranách pomestilo sa, čo zostalo,
               jestli autor nechcel púšťať sa do sveta fantastického, často navštevovaného našimi
               ľuďmi, chcejúcimi Slovákom stvoriť z hlavy obraz ich prešlosti… A dobre urobil, že
               držal sa iba pozitívnych dát… I to je história, že jej niet. História nemoty, akú má
               žula… Žula je tu, musela vyjsť na povrch pohyblivými silami. Ona tiež rozpráva, ale
               krátko. Dôkazom, že boli pohyby a prielomy — a zastydli, zmeraveli. Je to mohutný
               dôkaz, on je velikou obžalobou pre zašlé veky a démonickú nenávisť a surovosť vrahov
               našich.
   </p>
   <p>
    A potom, keď národ vzdor svojmu poníženiu a utláčaniu prebúdzal sa vo svojich
               synoch, „ktorí skoro vstali“, čo vidíme? Zo straníc Vlčkovej knihy padá nám do očú
               zvláštny fakt: temer bez výnimky všetci tí, čo pestovali duchovnú stranu života,
               náležia ešte i do druhej histórie, a síce do histórie slovenskej martyrológie. Všetci
               boli osobne prenasledovaní, vyháňaní, väznení, o majetok, úrad, česť pripravovaní!
               Premnohí žili za hranicami vlasti, mnohí ušli len divom strašnej smrti! Všetko, čo
               vypočíta apoštol o svedkoch viery, platí o nosičoch slovenského písaného slova.
               Väznení a inak preháňaní, morení boli: Abaffy, Banšell, Botto, Braxatoris, Černý,
               Daxner, Dohnány, Francisci, Gerometta, Godra, Hodža, Hollý, Hurban, S. Chalupka,
               Kalinčiak, Kollár, J. Kráľ, Kubány, Kuzmány, Lauček, Nosák, Ormis, Palárik, Pauliny,
               Podhradský, Radlinský, Salva, Sasinek, A. H. Škultéty, Ľ. Štúr, K. Štúr, Záborský,
               Závodník, Ct. Zoch, Žello (len tak náhodou vynímam mená z „Ukazovateľa“). A tak dá sa
               veľmi dobre vysvetliť, prečo Vlček, dľa slov Jagiča,
    <sup>
     [
     <a class="footnote" href="#ftn.d56e2636" name="d56e2636">
      142
     </a>
     ]
    </sup>
    nútený je často hovoriť viac o
    <span class="emphasis">
     <em>
      plánoch
     </em>
    </span>
    než o
    <span class="emphasis">
     <em>
      skutkoch
     </em>
    </span>
    . Celá naša literatúra rozvíjať sa musela pod
               veľkým tlakom, a to nie hádam čisto politickým, cenzúrnym, ale pod tlakom
               spoločenským, pod umŕtvujúcim morom renegátstva, tejto hnusnej jazvy nášho žitia, pod
               hnetom hmotného nedostatku a v prúde oblbujúcej, raz germanizujúcej, raz
               maďarizujúcej záplavy.
   </p>
   <p>
    Martýrstvo slovenských literátov tvorí sčiastky temnisté úzadie Vlčkových dejín, a
               preto mnohá literárna osobnosť vyzerá plastickejšie, než by požadovali jej literárne
               skutky. A to je práve veľká zásluha spisovateľa, nemajúceho v tomto ohľade žiadnych
               vzorov: on musel postaviť sa na nové stanovisko a brať materiály i tam, kde ich
               nemusel brať ani Scherer, ani Grimm, Palleske,
    <sup>
     [
     <a class="footnote" href="#ftn.d56e2650" name="d56e2650">
      143
     </a>
     ]
    </sup>
    ani iní. On musel vtonúť dušou do nášho celého bytu, aby nebol priprísny
               a tým nepodal neverný obraz našej literatúry. Všetko, čo použil s jemným citom, čo
               vyhľadal, zaslúži našu úctu pred jeho dôvtipom. A že okrem písaných prameňov použil i
               nepísanú ešte históriu slovenského znovuzrodenia, utrpenia, tým obohatil a prehĺbil
               svoj predmet a napísal knihu, ktorá bude mať omnoho väčšiu kultúrnu váhu, než čisto
               estetický rozbor a posúdenie literatúry. Slovom, z materiálnej strany „Dejiny“ sú
               drahocennou zbierkou dokumentov, predôležitých pre náš celý život. Ako obraz z
               farieb, tak pozostáva jeho dielo z pilne poznášaných, umne poskladaných, umelecky
               pospájaných bohatých materiálov. Doplniť dielo masami bibliografických, osobných dát,
               znamenalo by nahromadiť síce ešte väčšiu hŕbu farieb, ale pokaziť obraz. I tak je tu
               dosť dát… bár by ony pomkli pracovníkov ďalej študovať a rozberať diela minulých dní…
   </p>
   <p>
   </p>
   <p>
    <span class="bold">
     <strong>
      IV. Charakteristiky a celkový dojem
     </strong>
    </span>
   </p>
   <p>
   </p>
   <p>
    Literárny historik nemá toľko priestoru, aby mohol široko rozp, napr. na str. 208,
               tú teraz robím.ísať sa o jednotlivých literárnych typoch, ani to nenie jeho úlohou:
               on by mal už nájsť hotové rezultáty, dôkladné monografie, ba celé malé literatúry o
               typoch už prešlých v históriu, dostavších „literárnu tvár“. Vlček toho nenašiel, ani
               len o hlavných predstaviteľoch literatúry, a čo našiel, bolo kusé a roztrúsené po
               časopisoch, almanachoch, brožúrach. Tak napríklad vzdor tomu, že Hollý je hádam z
               tých šťastlivcov, o ktorých písali umní ľudia, jeho diela boli náležite rozobrané až
               Vlčkom. O väčšine ľudí musel utvoriť si sám súd a krátko charakterizovať ich
               literárnu osobu. Akú tu prekonal ťažkosť, nik by nemyslel, keď číta hladko jeho
               lahodný, presný text. A Vlček charakterizuje verne, prísnymi črtami; znázorňuje
               nielen zovnútornú podobizeň autorovu, ale aj ich vnútorný byt. S akou presnosťou, s
               akým duchaplným spôsobom na málo stranách zobrazil nám Hollého a vyčerpal hlavnú
               podstatu jeho poetického tvorenia — a predsa to urobil tak, že veľký človek ukáže sa
               nám nie v prehnaných rozmeroch, ale v životnej, skutočnej veľkosti. Vôbec
               charakteristika Hollého poetickej individuality nebola u nás tak prevedená: Vlček
               určil estetický význam nášho najväčšieho epika. O Hollom možno ešte mnoho písať, a
               istotne i bude sa písať v našej literatúre. Ale nemyslím, že by vývody Vlčkove
               utrpeli zvláštnej premeny.
   </p>
   <p>
    Nie menej podarená je charakteristika Štúra a miesto, ktoré právne zaujíma v
               dejinách našej literatúry, označené je pravidelne a spravodlivo. Spor viesť o tom,
               znamená byť nespravodlivým a podkúpeným inými záujmami než literárnymi. Bože môj,
               tých záujmov, mnoho ráz legálnych, je mnoho, ale ony nepadajú na váhu pri posúdení
               literárnej hodnoty. To rozprávajú dvaja vysokí sudcovia: etická a estetická pravda.
               Vlček nemohol Štúra postaviť na rovný piedestál literárny s našimi prvými literátmi,
               vzdor tomu, že mu je jeho osobnosť nadmieru milá a sympatická. On uznáva slabé
               stránky jeho poetických tvorieb, ba ešte i čo prozaika nekladie ho na najvyšší
               stupeň. Ale Štúr predsa bol dušou a hýbajúcou silou všetkého, čo dialo sa šľachetného
               a dobrého pod Tatrami, iniciátor, nálezca nových ciest, motor nových pohybov. A taký
               človek volá sa človekom geniálnym. Čo i krívajú jeho verše a ťažko, tvrdo plynie jeho
               štýl — palmu génia nevezme mu nikto. V ňom bola stelesnená idea slovenskej
               národnosti, tá živá, životodarná idea živej národnosti… Ako zbledli pred ňou všetky
               predošlé reprezentácie tejže idey! My si ich vážime, ale plno, verne a odôvodnene v
               prvom Štúrovi zjavila sa slovenská národná myšlienka, takže my nič nového, hlavného
               pridať nevieme k jeho dôvodom a vývodom. Tak to často býva, že veľkí reformátori nie
               sú prvotriednymi spisovateľmi a predbehnutí bývajú od súčasníkov i žiakov svojich. No
               slová iniciatívy a nájdenia brodu riekou národného žitia patria im. Takým
               reformátorom a nálezcom, Koperníkom a Kolumbom, bol Ľudovít Štúr v literatúre našej a
               živote našom, a v takom pravom svetle predstavil nám ho Jaroslav Vlček. Darmo, jestli
               možno porovnávať kolosálne rozmery s malými, ako v rozkvete štátu ruského, všade
               natkneme sa na meno Petra I., tak v našom živote národnom pri každom kroku nájdeme
               stopy Štúrovho ducha, Štúrovej činnosti, Štúrovej myšlienky. Nie div, že vzdor tomu,
               že nebol najväčším básnikom, prozaikom, politikom — história slovenskej literatúry
               musela v ňom konštatovať isté centrum, nie div, že Vlčkova kniha jeho menom je
               pretkaná ako gobelín zlatom. S tým treba sa pekne rúče spriateliť, a spriatelí sa
               každé verné slovenské srdce. Vplyv jeho na našu literatúru i formálne i vecne bol
               epochálny. Darmo by sme pripisovali väčšiu slávu Amerigovi Vespuccimu, ktorý prvý
               Ameriku opísal a poznanie jej rozšíril — než Kolumbovi, ktorý poznal jej malinkú
               čiastočku! Kolumbovi náleží prvá sláva novoty, t. j. geniálneho jej objavenia. I pred
               ním plávali a zdokonaľovali lode, kompasy atď., i po ňom odokrývali a opisovali. Ale
               kto nový čin urobí, novú myseľ vymyslí, toho menujeme slávnym, geniálnym mužom.
               Vyhoďte alebo umenšite meno Štúrovo z literatúrnej histórie slovenskej, a ona klesne
               na bibliografiu bez ducha a jasu.
   </p>
   <p>
    Podarili sa Vlčkovi i charakteristiky iných spisovateľov, menovite Sládkoviča,
               ktorého „pozdné kvety“ ešte nikdy neboli literárne rozobrané a uvážené — ba naopak,
               akosi opustené.
   </p>
   <p>
    Jestli by Vlčkova kniha primäla náš literárny dorast študovať ľud, jeho byt a
               duchovné plody, alebo čo i len snahy, s ktorými súvisí so svetom duchovným, študovať
               literatúru slovenskú, ako i literatúry slavianske a iné, potom rozbehnúť sa i po
               poli, ešte nerozvŕtanom „učenými krtmi“, ako hovorí Scheffel, a vynášať stadiaľ
               zanedbané poklady — už tým samým stala by sa istou hranicou v našom žití, označujúcou
               prelom. Či nevidno v našom predošlom tvorení literárnom isté habkanie, mnoho pokusov,
               mnoho vbehnutia na falošnú cestu? Každý literát musel byť všetkým a mnohý myslel, že
               môže všetko! Tomuto, myslím, odpomohol Vlček — aspoň nemyslím, že po Paulinym nájde
               sa niekto „stavať vozdušné fantastické zámky“ v bájosloví a filológii, že nájdu sa i
               ďalej čestné, ale úplné prozaické prírody, ktoré by veršotepectvom márnili drahý čas.
               Už táto kritická úprava mnoho značí, a bohdá, že ponesie zdravé, svieže plody. A
               skutočne, naši mladí literáti temer bez výnimky pridŕžajú sa toho, čo im je
               prirodzené.
   </p>
   <p>
    No kniha má nadto rozsiahly význam; ona dala slovenskej literatúre ráz celku! Čo by
               koľko bolo v nej pochybené, vynechané — ačkoľvek ja mnoho nevidím — stojí a stáť bude
               to
    <span class="emphasis">
     <em>
      nóvum
     </em>
    </span>
    , že v nej celá spisba našla veľké a jasné zrkadlo, že
               Vlček prvý podal obraz slovenskej literatúry celkovitý, a pritom verný.
   </p>
   <p>
    Všetko, čo dalo utvoriť sa z látky, máme v knihe Vlčkovej pohromade, a síce v
               estetickej forme, písané štýlom krásnym, prehľadným: metóda jeho je pokročilá,
               materiály umiestené sú správne, charakteristiky typov prevedené sú s pozorovateľskou
               a spisovateľskou vervou a silou, celkový dojem je trvácny: suma, máme pred sebou
               dielo znamenité, robiace česť našej literatúre; v ňom dostali sme dar a skutočne bez
               frázy dar, akým nehonosia sa mnohé staršie a väčšie literatúry.
   </p>
   <p>
    „Hoc parlament a zákon nepozná Slováka, predsa neonemelo dosiaľ jeho literárne
               slovo,“ píše Vlček v epilógu. „Bár nemá prístupu k vyššiemu svojskému vzdelaniu a v
               štátnom i verejnom živote stlačený je na nulu, literatúra mu zostala.“ A práve v také
               časy, v ktorých iba literatúra a chudobná, zaostalá žurnalistika je jediným výrazom
               národnej jednoty, ba i samej národnosti, napísanie histórie literárnej je činom
               vysoko kultúrnym a národným. O tom niet pochybnosti, keď chceme objektívne uvážiť
               vec. V takých časoch, pri našej všeobecnej vnímavosti a rozvitosti umu, musí stať sa
               Vlčkova kniha čítaním obodrujúcim a plodotvorným. Želáme knihe, aby mala takú sudbu.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#d56e2513" name="ftn.d56e2513">
        133
       </a>
       ]
      </sup>
      „Národnie noviny“ 1890, č. 103 — 104, 107 — 108, 111
     </p>
    </div>
    <div class="footnote">
     <p>
      <sup>
       [
       <a class="para" href="#d56e2532" name="ftn.d56e2532">
        134
       </a>
       ]
      </sup>
      <span class="emphasis">
       <em>
        Heydukovými slovenčiacimi básňami
       </em>
      </span>
      (1875) — ide tu
                         pravdepodobne o báseň „Slovensko, ty ještě spíš?“ uverejnenú v „Orle“ roku
                         1875
     </p>
    </div>
    <div class="footnote">
     <p>
      <sup>
       [
       <a class="para" href="#d56e2538" name="ftn.d56e2538">
        135
       </a>
       ]
      </sup>
      <span class="emphasis">
       <em>
        vydanie „Nitry“ po česky
       </em>
      </span>
      — VI. ročník almanachu
                         „Nitra“ vyšiel roku 1876 po česky, vydanie však nevzbudilo zvláštny
                         ohlas.
     </p>
    </div>
    <div class="footnote">
     <p>
      <sup>
       [
       <a class="para" href="#d56e2548" name="ftn.d56e2548">
        136
       </a>
       ]
      </sup>
      <span class="emphasis">
       <em>
        mlátenie Čákyho slamy
       </em>
      </span>
      — vo význame: trúsenie
                         zbytočných rečí
     </p>
    </div>
    <div class="footnote">
     <p>
      <sup>
       [
       <a class="para" href="#d56e2560" name="ftn.d56e2560">
        137
       </a>
       ]
      </sup>
      <span class="emphasis">
       <em>
        litera scripta manet
       </em>
      </span>
      — (lat.) napísané má trvalú
                         platnosť
     </p>
    </div>
    <div class="footnote">
     <p>
      <sup>
       [
       <a class="para" href="#d56e2577" name="ftn.d56e2577">
        138
       </a>
       ]
      </sup>
      <span class="emphasis">
       <em>
        „Geschichte der deutschen Litteratur von Wilhelm Scherer. Berlin
                              1889“
       </em>
      </span>
      — (nem.) „Dejiny nemeckej literatúry od Viliama
                         Scherera, Berlin 1889.“
     </p>
    </div>
    <div class="footnote">
     <p>
      <sup>
       [
       <a class="para" href="#d56e2583" name="ftn.d56e2583">
        139
       </a>
       ]
      </sup>
      <span class="emphasis">
       <em>
        „Geschichte der russischen Litteratur von ihren Anfängen bis auf
                              die neueste Zeit von Alexander von Reinholdt.
       </em>
      </span>
      Leipzig 1887“
                         — (nem.) „Dejiny ruskej literatúry od jej počiatkov až po najnovšiu dobu od
                         Alexandra von Reinholdta. Lipsko 1887.“
     </p>
    </div>
    <div class="footnote">
     <p>
      <sup>
       [
       <a class="para" href="#d56e2594" name="ftn.d56e2594">
        140
       </a>
       ]
      </sup>
      <span class="emphasis">
       <em>
        nomenklatúra
       </em>
      </span>
      — (lat.) názvoslovie
     </p>
    </div>
    <div class="footnote">
     <p>
      <sup>
       [
       <a class="para" href="#d56e2604" name="ftn.d56e2604">
        141
       </a>
       ]
      </sup>
      <span class="emphasis">
       <em>
        Sänger und Praediger, Reformation und Renaissance
       </em>
      </span>
      —
                         (nem.) Spevci a kazatelia, Reformácia a renesancia
     </p>
    </div>
    <div class="footnote">
     <p>
      <sup>
       [
       <a class="para" href="#d56e2636" name="ftn.d56e2636">
        142
       </a>
       ]
      </sup>
      <span class="emphasis">
       <em>
        Jagiča
       </em>
      </span>
      — Jagič Vatroslav (1838 — 1923), známy
                         slavista
     </p>
    </div>
    <div class="footnote">
     <p>
      <sup>
       [
       <a class="para" href="#d56e2650" name="ftn.d56e2650">
        143
       </a>
       ]
      </sup>
      <span class="emphasis">
       <em>
        Grimm, Palleske
       </em>
      </span>
      — Grimm, Jakob (1785 — 1863) a
                         Wilhelm (1786 — 1859) sú zakladatelia germanistiky, Emil Palleske (1823 —
                         1880), nemecký spisovateľ, známy recitátor
     </p>
    </div>
   </div>
  </div>
 </body>
</html>
