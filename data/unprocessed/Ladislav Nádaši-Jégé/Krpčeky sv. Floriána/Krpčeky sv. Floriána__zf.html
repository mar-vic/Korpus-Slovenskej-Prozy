<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2556185">
       </a>
       Krpčeky sv. Floriána
      </h2>
     </div>
    </div>
   </div>
   <p>
   </p>
   <p>
    Veselohra v troch dejstvách
   </p>
   <p>
   </p>
   <p>
   </p>
   <div class="literallayout">
    <p>
     <br/>
     Motto:
     <br/>
     <span class="emphasis">
      <em>
       Väčšine ľudí sa mozog vyvíja len do pätnásteho roku; títo potom celý život hrajú komédiu vážnych, dospelých ľudí s rozumom pätnásťročných detí.
      </em>
     </span>
     <br/>
     <span class="emphasis">
      <em>
       Anglický prírodovedec
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    <span class="bold">
     <strong>
      Osoby
     </strong>
    </span>
   </p>
   <p>
   </p>
   <p>
    Andrej Jedlinský, statkár
   </p>
   <p>
    Cilka, jeho žena
   </p>
   <p>
    Oľga, jeho dcéra
   </p>
   <p>
    Elena Tomčová
   </p>
   <p>
    Doktor Čvok, lekár
   </p>
   <p>
    Doktor Malinka, advokát
   </p>
   <p>
    Doktor Jancko, advokátsky koncipient
   </p>
   <p>
    Martényi, bývalý statkár, c. kr. komorník
   </p>
   <p>
    Trnovec, bankový úradník
   </p>
   <p>
    Winkelmesser, bankový úradník
   </p>
   <p>
    Niedermeyer Blau Lily, cestujúca so šnurovačkami
   </p>
   <p>
    Uľa, kuchárka
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2517233">
       </a>
       1. dejstvo
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2522887">
        1. výstup
       </a>
      </span>
     </dt>
     <dt>
      <span class="sect1">
       <a href="#id2522961">
        2. výstup
       </a>
      </span>
     </dt>
     <dt>
      <span class="sect1">
       <a href="#id2523299">
        3. výstup
       </a>
      </span>
     </dt>
     <dt>
      <span class="sect1">
       <a href="#id2506490">
        4. výstup
       </a>
      </span>
     </dt>
     <dt>
      <span class="sect1">
       <a href="#id2506669">
        5. výstup
       </a>
      </span>
     </dt>
     <dt>
      <span class="sect1">
       <a href="#id2506726">
        6. výstup
       </a>
      </span>
     </dt>
     <dt>
      <span class="sect1">
       <a href="#id2506784">
        7. výstup
       </a>
      </span>
     </dt>
     <dt>
      <span class="sect1">
       <a href="#id2507041">
        8. výstup
       </a>
      </span>
     </dt>
     <dt>
      <span class="sect1">
       <a href="#id2507345">
        9. výstup
       </a>
      </span>
     </dt>
     <dt>
      <span class="sect1">
       <a href="#id2504918">
        10. výstup
       </a>
      </span>
     </dt>
     <dt>
      <span class="sect1">
       <a href="#id2505113">
        11. výstup
       </a>
      </span>
     </dt>
     <dt>
      <span class="sect1">
       <a href="#id2505260">
        12. výstup
       </a>
      </span>
     </dt>
    </dl>
   </div>
   <p>
   </p>
   <p>
   </p>
   <p>
    Izba u Jedlinského, zariadená viacerými pohodlnými súpravami. Nie salón, ale taký drawingroom,
    <sup>
     [
     <a class="footnote" href="#ftn.id2522871" name="id2522871">
      1
     </a>
     ]
    </sup>
    kde rodina i hostia trávia svoj čas, keď nemajú prácu.
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2522887">
        </a>
        1. výstup
       </h2>
      </div>
     </div>
    </div>
    <p>
     JEDLINSKÝ
     <span class="emphasis">
      <em>
       (Tučný, hlavu má zaviazanú uterákom, oblečený len v košeli a
               nohaviciach, papuče na nohách, vše sedí, vše chodí hore-dolu.):
      </em>
     </span>
     Svätá
            matička starohorská, ako sa mi ešte krúti hlava! Krpčeky svätého Floriána, čo som to
            všetko popil. Brr, ako mi je nanič. Celý svet mi smrdí muškátom a júj i starou bryndzou.
     <span class="emphasis">
      <em>
       (Strasie sa.)
      </em>
     </span>
     Brrr! No nech mi ešte niekto príde, aby som si
            išiel vypiť. Peňazí som opálil a paromvie, akých hlúpostí napáchal. Hop, veď som dnes
            zavolal k sebe celú tú bandu i na obed! No na moju pravdu. Slop človeče ďalej! Žena
            sakramentská nebude ti doma sedieť, musí po kúpeľoch peniaze vyhadzovať a ja tu trpím,
            trpím, neborák opustený. Oj, ženy, ženy, skaza jeruzalemská ste či tak či tak.
            Sekírujete nevinného človeka, keď ste tu, a do nešťastia ženiete, keď vás niet. No ale
            tá hlava ma predsa len diabolsky bolí. A žalúdok, ó kloaka maxima Flavia Oktaviána je
            pramienok, studnička proti nemu. Dobre by bolo vari trochu kapustnice, kapustničky
     <span class="emphasis">
      <em>
       (ľúbezne)
      </em>
     </span>
     kapustničôčky milej si chlipnúť!
     <span class="emphasis">
      <em>
       (Zacengá.)
      </em>
     </span>
     Hej, švacnem si trochu kapustničôčky, hehehe. Počkaj
            muškát s bryndzou, kapustnička ti dá rady.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2522961">
        </a>
        2. výstup
       </h2>
      </div>
     </div>
    </div>
    <p>
     Jedlinský, Uľa.
    </p>
    <p>
    </p>
    <p>
     UĽA
     <span class="emphasis">
      <em>
       (obstarožná, chudá, nemilá):
      </em>
     </span>
     Čo rozkážu? Už zasa skapínajú!
            Pekne im pani veľkomožná nacengajú, keď prídu. Takto skoro deň za dňom lumpovať. Toto je
            už ôsmy raz, čo pani odišli.
    </p>
    <p>
     JEDLINSKÝ
     <span class="emphasis">
      <em>
       (skrúšene):
      </em>
     </span>
     Ulička moja drahá, kapustničky mi trochu
            uvar, kapustničky. A daj mi druhý obkladok na hlavu. Ulička, ty si osoba verná,
            znamenitá.
     <span class="emphasis">
      <em>
       (Dá jej peniaze.)
      </em>
     </span>
     Tu máš, schovaj si to, dievka moja,
            dieťatko ružové, anjel môj radostný a nehovor pred paňou, že som tu i tu vystal. Nie pre
            mňa, ale vieš, pani by sa mrzeli, veď vieš. A tej kapustničky! Prosím ťa!
     <span class="emphasis">
      <em>
       (Poťapká ju po líci.)
      </em>
     </span>
     Joj, ty ruža sáronská, ty!
    </p>
    <p>
     UĽA: No vidia, pán veľkomožný, keď sa nevedia šanovať. Oni sú človek primäkkého
            srdca. Ktože ich to zasa zviedol? Zasa ten naničhodný doktor. Neborák, neborák.
     <span class="emphasis">
      <em>
       (Pohladí ho po hlave.)
      </em>
     </span>
     Hlavička ubolená. No bude kapustnička,
            bude. Nech si len ľažkajú.
    </p>
    <p>
     JEDLINSKÝ
     <span class="emphasis">
      <em>
       (plačlivo):
      </em>
     </span>
     Ale hej. Vieš aký som tichý. Ja len doma
            sedkať a s včeličkami sa bavkať, bylinky obzerať a ticho si gazdovať: to je moja radosť.
            Nuž tak.
    </p>
    <p>
     UĽA: Veď hej, veď pravda, aj to niekedy robia.
    </p>
    <p>
     JEDLINSKÝ: Čert chytí človeka za najlepšiu vlastnosť, aby ho do nešťastia doniesol.
            Prišiel ten huncútsky Čvok a povedal, že dostal nový atlas s kvetmi, aby som ho šiel
            pozrieť. Nuž šiel som ja dobrák, ja neviniatko nevinné. A koniec máš tu: idem skapať.
    </p>
    <p>
     UĽA: Ale pán veľkomožný, oni majú len mnoho tých dobrých vlastností, keď ich behom
            troch týždňov ten čert za ôsmu chytil. Nuž a čože je to za dobrá vlastnosť pozerať
            hodváb s kvetmi? A bola hodná tá v tom hodvábe?
    </p>
    <p>
     JEDLINSKÝ: Čo sa ti rozum čistí? Čože ty spomínaš za hodváby?
    </p>
    <p>
     UĽA: Nuž veď povedali, že boli pozerať akýsi atlas s kvetmi.
    </p>
    <p>
     JEDLINSKÝ: Ale veď je to kniha! No pravda, a tak sa potom ľažú klebety a my nevinní,
            opustení manželia trpíme!
    </p>
    <p>
     UĽA: No nič to, nič, veď ja nepoviem pani veľkomožnej nič o tom hodvábe. Nech si len
            ľažkajú, ja ich už obriadim.
    </p>
    <p>
     JEDLINSKÝ
     <span class="emphasis">
      <em>
       (ľahne si a pokrochkáva pritom ako prasa, keď ho
            škrabú):
      </em>
     </span>
     Ulička moja dobrá, čo by som si ja len počal bez teba.
    </p>
    <p>
     UĽA
     <span class="emphasis">
      <em>
       (dá mu obkladok a hladí ho):
      </em>
     </span>
     No veď im ja už pomôžem. Ja sa
            v tom veľmi, veľmi vyznám. Môj nebohý muž bol železničný strážnik a chudák tiež často
            trpieval na túto chorobu. Ale on netrpel zo samopaše, ale ako obeť povinnosti, chudák.
    </p>
    <p>
     JEDLINSKÝ: Zázrak zázračný! Z povinnosti sa nadieral?
    </p>
    <p>
     UĽA: No a či nemusel? Bol slabý na oči. Keď si vypil trochu tej slivovice alebo
            borovičky, videl znamenite, ako keď britvu poostríš. Aj to volal oči ostriť. No a oči
            musí mať strážnik znamenité, musí vidieť každý klinec na šínach, ináč aké nešťastie sa
            môže prihodiť! Nech si len pomyslia, veď je to hrôza. Nuž veru brúsil tie oči svedomite,
            tak, že často i ochorel, neborák.
     <span class="emphasis">
      <em>
       (Hladí Jedlinského po hlave, chrbte a díva
               sa zamilovane naň.)
      </em>
     </span>
     Keď ich tak vidím, nuž mi prichodí môj nebohý Adamko
            na um. Jój, aký sú len chutný, oni, oni, môj milý pán veľkomožný.
     <span class="emphasis">
      <em>
       (Schytí mu
               ruku, hladí ju a bozkáva.)
      </em>
     </span>
    </p>
    <p>
     JEDLINSKÝ
     <span class="emphasis">
      <em>
       (najašený):
      </em>
     </span>
     Preboha, čo sa s tebou deje, baba?
    </p>
    <p>
     UĽA: Celkom sú taký ako môj nebohý, jój, hneď a hneď ich vybozkávam.
     <span class="emphasis">
      <em>
       (Chce
               ho objať).
      </em>
     </span>
    </p>
    <p>
     JEDLINSKÝ: Ale choď do pekla. Čože sa šalieš, ty stará haraburda.
    </p>
    <p>
     UĽA: Ešte že stará haraburda! Človek ti s ním pekne a ono ti takto! No pekné veci
            počujú o nich pani veľkomožná a slečna, keď prídu, pekné, no pekné.
     <span class="emphasis">
      <em>
       (Urazená
               chce odísť.)
      </em>
     </span>
    </p>
    <p>
     JEDLINSKÝ
     <span class="emphasis">
      <em>
       (zľaknutý):
      </em>
     </span>
     Do fajn škripca som sa dostal. Krpčeky
            svätého Floriána! Uľa, Ulička, veď nerob fígle. Majže rozum, nehnevaj sa. Poď sem. Veď
            vieš, že ťa rád, len teraz som taký nesvoj, brrrrr!
    </p>
    <p>
     UĽA
     <span class="emphasis">
      <em>
       (s príšernou láskavosťou):
      </em>
     </span>
     Nuž môžem ich trochu pomaňúškať?
            Keď sú len taký, jój, taký chutnučký.
     <span class="emphasis">
      <em>
       (Ide k nemu špúliac ústa a vystierajúc
               ruky.)
      </em>
     </span>
     Ty, ty, ty moje zlato!
    </p>
    <p>
     JEDLINSKÝ: Matička starohorská, zmiluj sa! Ulička, Ulička, preboha ťa prosím, najprv
            mi uvar trochu tej kapustničky, lebo darmo je, celý svet mi smrdí muškátom a ty k tomu
            aj cibuľou a čo ako vezmeme vec, muškát s cibuľou je predsa priveľa pre žalúdok
            napadnutý nemiernym užívaním liehových nápojov. Nestojím za nič, Ulička, nestojím za
            nič.
    </p>
    <p>
     UĽA: No nič to, keby im aj zle prišlo. Musím ich najprv vymaňúškať a vybozkávať, lebo
            by mi srdce puklo, keď ich ja už darmo, z celého srdca ľúbim. Oni sú môj husár
            marcipánový. A panej nepovieme nič.
    </p>
    <p>
     JEDLINSKÝ: No Ondrejko, z toho sa vysekaj! Krpčeky svätého Floriána! Nie, radšej
            smrť! Ulička, pre päť, pätnásť, päťdesiat rán Kristových!
     <span class="emphasis">
      <em>
       (Počuť strmé
               zaklopanie na dverách; Jedlinský radostne zakričí.)
      </em>
     </span>
     Voľno, voľno, nech sa
            páči!
    </p>
    <p>
     UĽA: Všetko, všetko, všeculinko poviem pani veľkomožnej.
     <span class="emphasis">
      <em>
       (Bije si päsťou do
               dlane.)
      </em>
     </span>
     Aby si vedel, korheľ, lump!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523299">
        </a>
        3. výstup
       </h2>
      </div>
     </div>
    </div>
    <p>
     Predošlí, Trnovec, Martényi (obaja v čiernych šatách).
    </p>
    <p>
    </p>
    <p>
     JEDLINSKÝ
     <span class="emphasis">
      <em>
       (privíta ich s ohromnou radosťou):
      </em>
     </span>
     Á servus, pekne vás
            vítam, milí páni.
     <span class="emphasis">
      <em>
       (Chytá a trasie im ruky. Trnovec dáva svoje nazad a Martényi
               zdvihne s odmietavým posunkom hore.)
      </em>
     </span>
    </p>
    <p>
     TRNOVEC
     <span class="emphasis">
      <em>
       (prísne):
      </em>
     </span>
     Ticho, pán Jedlinský, ticho! Neprišli sme ako
            priatelia, ale ako sekundanti pána Winkelmessera vyzvať vás na duel čiže súboj do
            poslednej kvapky krvi, do posledného dychu. Tak je, pán osvietený?
    </p>
    <p>
     MARTÉNYI: Tak.
    </p>
    <p>
     JEDLINSKÝ
     <span class="emphasis">
      <em>
       (radostne):
      </em>
     </span>
     A ja dbám? Vítam vás ešte raz. Sadnite si.
            Taký som rád! Veď z akého nebezpečenstva ste ma vyslobodili! Čo je proti tomu ten
            najkrvavejší duel do posledného dychu! Nuž mňa na duel. Hehehehehe. Mňa? No pekne od
            vás. Naozaj by vás nedal za neviemčo, moji milí páni. Uľa, dones chytro slivovicu,
            koňak, koantro, benediktíner, cigarety a vôbec, čo máš v dome!
    </p>
    <p>
     UĽA
     <span class="emphasis">
      <em>
       (reve):
      </em>
     </span>
     Jój, nášho pána veľkomožného idú zabiť! Zabiť na
            smrť! Rata, ľudia! A takým ľuďom dávajú ešte koňak a cigarety!
    </p>
    <p>
     JEDLINSKÝ: Nevrešti! Bež, po čo som ti kázal. Sadnite si zatiaľ.
    </p>
    <p>
     MARTÉNYI
     <span class="emphasis">
      <em>
       (ostro):
      </em>
     </span>
     To je smiešna vec! Pane, my sme sa tu neprišli
            zabávať, ale vás brať na otázku, rozumiete?
    </p>
    <p>
     JEDLINSKÝ: Dobre, dobre, môžeme sa porozprávať aj pri poháriku. No Uľa, ber sa!
     <span class="emphasis">
      <em>
       (Odíde a o chvíľu donesie pálenku, cigarety, zákusky a zasa nasrdená
               vyjde.)
      </em>
     </span>
    </p>
    <p>
     TRNOVEC
     <span class="emphasis">
      <em>
       (stále sa chystal na reč, skákal druhým do reči):
      </em>
     </span>
     Ja
            som, ako viete, socialista a odsudzujem duel. Ale: Grau ist jede Theorie! — z toho
            vyplýva, že prax je opak teórie. Preto vás v praxi podľa svojho najlepšieho presvedčenia
            vyzývam, aby ste môjmu priateľovi Winkelmeserovi, ktorého ste ústne a skutkom urazili,
            dali satisfakciu, čiže aby ste si s ním zmerali zbraň. Povedali ste mu, že nie je len
            hotová opica, ale že keby si sadol na lúku za mestom, kde sa vydržiavajú komédie, by ho
            ľudia považovali za celú menažériu. Okrem toho ste mu strhli z hlavy klobúk. Teda vec je
            čistá. Odpýtate, alebo sa budete biť?
    </p>
    <p>
     MARTÉNYI: Lächerlich, odpýtať. Musí sa biť!
    </p>
    <p>
     JEDLINSKÝ
     <span class="emphasis">
      <em>
       (žoviálne):
      </em>
     </span>
     Neodpýtam. A duelovať sa? Ale ja? To je
            lächerlich. Ani sa mi nesníva. Radšej si vypijeme.
    </p>
    <p>
     MARTÉNYI: Teda ani neodpýtate ani sa nebijete?
    </p>
    <p>
     JEDLINSKÝ: Uhádli ste navlas môj úmysel.
    </p>
    <p>
     MARTÉNYI: Das ist ein Lump. Poďme, nemáme tu viac čo hľadať.
    </p>
    <p>
     TRNOVEC
     <span class="emphasis">
      <em>
       (drme ho za rukáv):
      </em>
     </span>
     Počkajmeže, počkajme!
    </p>
    <p>
     JEDLINSKÝ: Najprv si vypite.
     <span class="emphasis">
      <em>
       (Nalieva.)
      </em>
     </span>
     Delikátna slivovica,
            dvadsaťročná. A ten koňak: malvas!
     <span class="emphasis">
      <em>
       (Cmuká ústami.)
      </em>
     </span>
     A egyptské
            cigarety. Páni, to už teraz nikto nemá.
     <span class="emphasis">
      <em>
       (Zapáli si jednu a fúka dym Martényimu
               pod nos.)
      </em>
     </span>
    </p>
    <p>
     MARTÉNYI: To je naničhodná podlosť. Fuj, hnusne mi je.
     <span class="emphasis">
      <em>
       (Vypije
            pohárik.)
      </em>
     </span>
     Poviem Egonovi všetko o tejto plebejskej čvarge.
     <span class="emphasis">
      <em>
       (Zapáli
               si cigaretu.)
      </em>
     </span>
    </p>
    <p>
     TRNOVEC: To sa rozumie, ja ako socialista som proti alkoholu. Je to všeobecne známy
            strašný jed. Kazí telo-dušu. Jedisko, jedným slovom strašné jedisko. Takto hovorí
            teória. Ale: grau ist jede Theorie! Prax je opak teórie.
     <span class="emphasis">
      <em>
       (Vezme do ruky
               kalíštek, pozerá naň jedným okom, zavonia a jedným glgom vypije.)
      </em>
     </span>
     Skutočne
            malvas. Nuž nech žije prax!
     <span class="emphasis">
      <em>
       (Zase si naleje a vypije.)
      </em>
     </span>
     Hja, veru
            len prax!
    </p>
    <p>
     MARTÉNYI: Ale to predsa nejde! Ak nedáte Winkelmesserovi zadosťučinenie, tak si ja
            osvojím jeho záležitosť a inzultujem vás, pane. So mnou nebudete frčky hádzať. Dáte
            satisfakciu?
    </p>
    <p>
     JEDLINSKÝ: Nie a nie! Už som vám to povedal. Všetky vaše námahy sú daromné. Mňa na to
            nedostanete. Ja a biť sa! Čo si vy o mne myslíte, pán osvietený, že som ja nejaký
            komediant či čo?
     <span class="emphasis">
      <em>
       (Potľapká ho po pleciach.)
      </em>
     </span>
    </p>
    <p>
     TRNOVEC
     <span class="emphasis">
      <em>
       (ktorý doteraz vypil päť-šesť kalíškov pálenky):
      </em>
     </span>
     Nuž
            pane, čo robíte, zle robíte. Radšej sa duelujte. Winkelmesser je divý človek, to je
            hotový tiger! Keď sme k nemu prišli, ostril práve ohromný kuchynský nôž, ako Shylok
     <sup>
      [
      <a class="footnote" href="#ftn.id2506451" name="id2506451">
       2
      </a>
      ]
     </sup>
     na podošve; pritom kričal: S tým ho prekolem, zarežem, zmámim. Sem ho, sem
            ho, dajte mi ho do rúk! Pusťte ma! Nedám špiniť svoju česť! Júj.
     <span class="emphasis">
      <em>
       (Držiac
               kalištek v ruke, vľúdne a milo hladí Jedlinského po pleci.)
      </em>
     </span>
     Bite sa, pán
            Jedlinský, prosím vás, bite sa. Lebo je to strach, čo ten človek s vami urobí. Najmenšie
            je, že vám hocikde na ceste rozpára brucho.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506490">
        </a>
        4. výstup
       </h2>
      </div>
     </div>
    </div>
    <p>
     Predošlí, Čvok, Winkelmesser.
    </p>
    <p>
    </p>
    <p>
     ČVOK
     <span class="emphasis">
      <em>
       (vrazí do izby bez klopania ešte počas posledných Trnovcových
            slov):
      </em>
     </span>
     Že mu brucho rozpára? Kontra, rekontra, mordkontra! Winkelmesser na
            front!
     <span class="emphasis">
      <em>
       (Chytí ho ako pajáca a postaví pred Jedlinského.)
      </em>
     </span>
    </p>
    <p>
     WINKELMESSER
     <span class="emphasis">
      <em>
       (úbohý, ponížený človiečik):
      </em>
     </span>
     Veľkomožný pán
            Jedlinský, ráčte mi odpustiť, že som vám tejto noci ublížil. Uznám, bol som opitý ako
            vŕba.
     <span class="emphasis">
      <em>
       (Plačlivo.)
      </em>
     </span>
     Odpustíte mi, pán veľkomožný, alebo chcete, aby
            som si pred vami kľakol? Buďte šľachetný, pán Jedlinský, odpusťte mi.
    </p>
    <p>
     MARTÉNYI: No to je škandál, heilige Veronika! To nestrpím. Pán Jedlinský, moja
            zemianska krv sa búri; sedemnásť pokolení mojich šľachtických predkov kričí na mňa, aby
            som sa zastal utlačenej neviny. Keď sa tento biedny červ nevie brániť, dáte mne
            satisfakciu za urážku, ktorá sa stala v mojej prítomnosti.
     <span class="emphasis">
      <em>
       (Hrozí
            palicou.)
      </em>
     </span>
     Alebo ho ponížene odprosíte alebo sa bijete so mnou.
    </p>
    <p>
     ČVOK
     <span class="emphasis">
      <em>
       (zadrží Jedlinského, ktorý chcel odpovedať):
      </em>
     </span>
     Počkaj,
            netisni sa!
     <span class="emphasis">
      <em>
       (Pozerá v peňaženke peniaze, potom pokrúti hlavou.)
      </em>
     </span>
     Hop, skoro by som bol urobil hlúposť! Trnovec, daj mi päť korún, chytro, chytro, nemám
            čas!
    </p>
    <p>
     TRNOVEC
     <span class="emphasis">
      <em>
       (ktorý dopíja osemnásty kalištek, prekvapene vyberie peňaženku a dá
               mu päť korún):
      </em>
     </span>
     Tu máš!
    </p>
    <p>
     ČVOK: Martényi, tu máš päť korún a choď nazad ku Kohnovi, odkiaľ si prišiel a nerob
            tu nezbedu. Na a prac sa. Ale už!
    </p>
    <p>
     MARTÉNYI
     <span class="emphasis">
      <em>
       (rozhorčene):
      </em>
     </span>
     Heilige Veronika! Za päť korún predať
            pravdu, zemiansku česť a sedemnásť pokolení predkov. To je málo. Daj aspoň desať korún.
    </p>
    <p>
     ČVOK: Ani turák viac. Za druhých päť korún si môžeš ešte tu odpiť. Alebo múdrejšie,
            practe sa už odtiaľto. Aj tak máme sem prísť na obed. Ja prídem, Jedlinský, vieš, ja
            prídem. Mám robotu a nemôžem tu s vami lumpovať. Nota bene, v noci si mi sľúbil Oľginu
            ruku: reflektujem na ňu, reflektujem! Servus, servus, Winkelmesser marš!
     <span class="emphasis">
      <em>
       (Strká Winkelmessera do dverí.)
      </em>
     </span>
    </p>
    <p>
     TRNOVEC
     <span class="emphasis">
      <em>
       (prekvapene a skormútene):
      </em>
     </span>
     No toto je škandál!
            Nehanebnosť. Za moje vlastné peniaze ma vyhodí von. Pán osvietený Martényi, prosím si
            tých päť korún nazad.
    </p>
    <p>
     MARTÉNYI
     <span class="emphasis">
      <em>
       (obzrie ho od päty k hlave):
      </em>
     </span>
     Nemám s pánom nič do
            činenia.
     <span class="emphasis">
      <em>
       (Obráti sa na päte, pokloní sa Jedlinskému a ide von. Trnovec za ním
               chytajúc ho za rukáv a hundrúc pritom ide tiež preč.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506669">
        </a>
        5. výstup
       </h2>
      </div>
     </div>
    </div>
    <p>
     Jedlinský, Uľa.
    </p>
    <p>
    </p>
    <p>
     UĽA
     <span class="emphasis">
      <em>
       (vo dverách sa zrazí s Trnovcom, rozpálená vtisne sa dnu;
            kričí):
      </em>
     </span>
     Čože je to za poriadok! Od Kohna z hotela doniesli kôš rozličných
            jedál.
    </p>
    <p>
     JEDLINSKÝ
     <span class="emphasis">
      <em>
       (chlapiac sa):
      </em>
     </span>
     Zavolal som pánov na obed, a pretože
            som ťa nechcel unavovať, rozkázal som tam obed.
     <span class="emphasis">
      <em>
       (Prejde do druhej
            izby.)
      </em>
     </span>
    </p>
    <p>
     UĽA
     <span class="emphasis">
      <em>
       (spraskne rukami):
      </em>
     </span>
     Pekný poriadok, pekný, namojpravdu. Len
            čo povedia na to veľkomožná a slečna, keď prídu. No pekné to bude, pekné.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506726">
        </a>
        6. výstup
       </h2>
      </div>
     </div>
    </div>
    <p>
     Uľa, Jancko.
    </p>
    <p>
    </p>
    <p>
     JANCKO
     <span class="emphasis">
      <em>
       (v žakete):
      </em>
     </span>
     Dobrý deň, pani kuchárka! Pán veľkomožný sú
            doma?
    </p>
    <p>
     UĽA
     <span class="emphasis">
      <em>
       (fajne so zošpúlenými ústami):
      </em>
     </span>
     Áno, prosím, nech sa páči
            sadnúť, hneď prídu.
     <span class="emphasis">
      <em>
       (Odíde.)
      </em>
     </span>
    </p>
    <p>
     JANCKO
     <span class="emphasis">
      <em>
       (chodí ako mačka na prstoch z kúta do kúta, všetko obzerá,
               poťažkáva, berie do rúk, pritom čosi mrmle. Vezme kalíštek, obzerá fľaše, nakoniec sa
               napije benediktínky len tak z fľaše):
      </em>
     </span>
     Delikátny, pravý. Musí mať groše ten
            pán Jedlinský, musí mať groše.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506784">
        </a>
        7. výstup
       </h2>
      </div>
     </div>
    </div>
    <p>
     Jancko, Jedlinský.
    </p>
    <p>
    </p>
    <p>
     JEDLINSKÝ
     <span class="emphasis">
      <em>
       (celkom oblečený):
      </em>
     </span>
     Pekne vítam, pán Jancko. Čo dobré
            mi nesiete?
    </p>
    <p>
     JANCKO: Služobník.
     <span class="emphasis">
      <em>
       (Postaví sa do pózy, vyberie z bočného vrecka vreckovku
               a podá ju veľkým gestom Jedlinskému.)
      </em>
     </span>
     Pozrite!
    </p>
    <p>
     JEDLINSKÝ
     <span class="emphasis">
      <em>
       (vezme šatku do ruky, krúti, obzerá ju, rozhrnie):
      </em>
     </span>
     Neviem čo s tým. Je to vreckovka, kedysi šnuptichľou menovaná. Utrieť si nos?
    </p>
    <p>
     JANCKO
     <span class="emphasis">
      <em>
       (prestrašene):
      </em>
     </span>
     Pánbohchráň! Len pozrite dobre čo a aké to
            je.
    </p>
    <p>
     JEDLINSKÝ
     <span class="emphasis">
      <em>
       (obzerá):
      </em>
     </span>
     Šnuptichľa, šnuptichľa. Vyzerá lepšie.
    </p>
    <p>
     JANCKO: Pane, to je vreckovka z pravého rumburského plátna. Pane, z pravého
            rum-bur-ského, rozumiete? Takých vreckoviek mám šesť tuctov! Pozrite teraz túto šatôčku.
     <span class="emphasis">
      <em>
       (Podá mu hodvábny ručníček.)
      </em>
     </span>
    </p>
    <p>
     JEDLINSKÝ
     <span class="emphasis">
      <em>
       (vezme, šúcha si s ním ruky a líce):
      </em>
     </span>
     Fajn. To je z
            hodvábu. No a takých máme koľko?
    </p>
    <p>
     JANCKO
     <span class="emphasis">
      <em>
       (veľký):
      </em>
     </span>
     Pane, tiež šesť tuctov.
    </p>
    <p>
     JEDLINSKÝ: Neborák. Musíte mať citlivý nos a vaša nádcha bude, zdá sa mi, stála.
            Jedna tetka radí na to cesnak. Alebo mi núkate tie šatky na predaj?
    </p>
    <p>
     JANCKO: Boh zachovaj! Chcem vám ukázať, aké veci mám a aký som sporiadaný mládenec.
            Mládenec, hm, pane, mládenec. Mám bielizeň ako nevesta a dve postele perín. Pane, dve
            postele. Veru tak, hm. A keby ste videli moje šatstvo, pane! To je len čosi! Pozrite
            tento žaket! Čo je to za súkno! A pritom nie drahé. Hja, treba vedieť kúpiť, hm. To je
            to!
    </p>
    <p>
     JEDLINSKÝ: No, no utíšte sa. Veď to nič nie je, konečne, nie je to hanba.
    </p>
    <p>
     JANCKO: Hanba, božemôj, hanba! Okrem toho mám pár stokorún! Dnes-zajtra robím
            advokátsku skúšku. Jedným slovom, som človek seriózny, aby som nepovedal vzorný. Prosím
            vás teda. ja doktor Jancko o ruku vašej dcéry, slečny Oľgy Jedlinskej, ktorú ste mi aj
            tak túto noc prisľúbili, aby som neriekol — ponúkli.
    </p>
    <p>
     JEDLINSKÝ
     <span class="emphasis">
      <em>
       (fučí):
      </em>
     </span>
     Strašne som musel byť dorúbaný. Hrôza, čo som
            to porobil. Viete čo, pán Jancko. Mne sa vidíte, ste poriadny chlapík.
     <span class="emphasis">
      <em>
       (Chytí
               mu gombičku na kabáte.)
      </em>
     </span>
     Ale zaopatrite si ešte jeden nákladný vlak
            šnuptichieľ a tritisíc sedemsto sedemdesiatsedem postelí a potom príďte zasa, áno?
            Rozumeli ste ma? Hja, pravda, koľko máte pančúch a fusakieľ? Zabudol som.
    </p>
    <p>
     JANCKO
     <span class="emphasis">
      <em>
       (s opovržlivým úsmevom):
      </em>
     </span>
     Robíte si zo mňa posmech,
            pretože som sirota. Ale hneď budete ináč hvízdať, keď vám čosi pošepnem. Ako viete, ja
            som hlavný svedok vo váš prospech vo vašej pravote o dvestošesťdesiat jutár oráčiny
            proti Michalovi Kozinskému. Ak mi nedáte vašu dcéru, nuž ja sa jednoducho nepamätám na
            nič a vy si môžete ofúknuť dlaň. Čo poviete teraz, hm?
    </p>
    <p>
     JEDLINSKÝ: Že je to podlosť a vydieračstvo, čo robíte. Len to.
    </p>
    <p>
     JANCKO: Myslím, že tak volajú vo svete tento spôsob pritisnutia niekoho k stene. Ale
            to sú len daromné slová. To nikomu nepoláme rebrá a dvestošesťdesiat jutár oráčiny je
            dvestošesťdesiat jutár. A ja som sirota, hm, ja si musím sám kliesniť cestu, hm. Ja takú
            zlatú rybku, ako je vaša Oľga nepustím, keď ju raz mám v rukách. Pravda, ona má svoje
            chyby, nuž ale ja by som si ju vychoval. Nuž tak, pán Jedlinský, máte robotu so sirotou,
            hm.
    </p>
    <p>
     JEDLINSKÝ: Krpčeky svätého Floriána, to je ostrý tabak! Viete čo? Dajte mi teraz
            pokoj. To je vážna vec. Hja, pravda! Požičajte mi jednu z tých prekliatych šnuptichieľ,
            čo si čelo utriem: paromovsky ste mi zakúrili. No, zbohom, zbohom! porúčam sa,
            služobník, dobrý deň vám vinšujem.
    </p>
    <p>
     JANCKO
     <span class="emphasis">
      <em>
       (odíde, zdvorilo sa pokloniac a strčiac vreckovku do
            kapsy).
      </em>
     </span>
    </p>
    <p>
     JEDLINSKÝ: No toto je jedna mršina. On vychová moju Oľu. No na pekný škripec by si ju
            vytiahol, chudiatko. Predsa je to len hanebná vec. Ale dvestošesťdesiat jutár do hroma,
            to nie je žart!
    </p>
    <p>
     UĽA
     <span class="emphasis">
      <em>
       (vbehne s krikom):
      </em>
     </span>
     Zasa doniesli kôš jediva od Kohna. To je
            strašné, čo sa to len bude robiť.
     <span class="emphasis">
      <em>
       (Odbehne.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507041">
        </a>
        8. výstup
       </h2>
      </div>
     </div>
    </div>
    <p>
     Jedlinský, Malinka.
    </p>
    <p>
    </p>
    <p>
     MALINKA
     <span class="emphasis">
      <em>
       (elegantne vyobliekaný v žakete; vidieť na ňom, že ho žena riadi;
               má peknú kravatu, kvietok v kabáte a hodvábna šatôčka mu vyzerá z bočného vrecka;
               hovorí jemne, je veľmi hladký, prizdvorilý):
      </em>
     </span>
     Služobník, pán Jedlinský.
            Dúfam, že vás nevyrušujem. Mám k vám úpenlivú prosbu, ktorá vás hádam neprekvapí.
    </p>
    <p>
     JEDLINSKÝ
     <span class="emphasis">
      <em>
       (mrzuto):
      </em>
     </span>
     Vítam vás, keďže inak ani urobiť nemôžem. A
            prekvapiť ma? Mňa už na svete nič neprekvapí. Ja som sa už prebojoval do stavu nirvány,
            mne je všetko fuk. Sadnite si a diškurujte ako a koľko sa vám ľúbi.
     <span class="emphasis">
      <em>
       (Sadne si,
               preloží nohy na kríž a robí palcami mlynček, díva sa pred seba utrápene.)
      </em>
     </span>
    </p>
    <p>
     MALINKA
     <span class="emphasis">
      <em>
       (stojí pred Jedlinským):
      </em>
     </span>
     Veľactený pane! Ráčite vedieť
            kto som, čo som. Pred vašimi ctenými očami som vyrástol. Viete, že mám dobrú advokátsku
            kanceláriu. Minulú noc ste mi láskavo dovolili, aby som sa uchádzal o ruku vašej
            krásnoduchej dcéry, slečny Olinky. Urobili ste ma šťastným človekom, lebo ja slečnu
            Olinku už dávno vysoko ctím a aby som sa s vaším dovolením aj podľa pravdy vyslovil —
            vrelo, áno, vrelo je pravý výraz — milujem. Preto som sa naskutku odhodlal, že porobím
            potrebné kroky, aby sa stala prípadne i družkou celého môjho života. Predložil som tú
            záležitosť mojej drahej mamičke, aby som obdržal jej súhlas. Moja drahá mamička —
            poznáte, aká je múdra a rozšafná osoba — povedala na to: „Jozefko, syn môj radostný, to
            dievča si môžeš vziať. Áno, z tej bude dobrá žena. Poviem ti prečo.“
    </p>
    <p>
     JEDLINSKÝ: Som skutočne zvedavý. Poznamenávam, že vy ste pán fiškál vzácny mládenec,
            ktorého vedie mamička ani barančeka na stužtičke. Fajn dieťa. Poďme ďalej.
    </p>
    <p>
     MALINKA: Moja drahá mamička je teda veľmi múdra osoba. Ozajstná Sybila. Nuž ona
            riekla toto: „Slečnu Oľgu si môžeš vziať, lebo robí tu na vidieku tie najlepšie
            tvarohové pukedlíky. I ja som bola kedysi mladá a teraz som už stará, ale nikdy som
            nevidela, aby z dievčaťa, ktoré robí dobré tvarohové pukedlíky, sa stala zlá žena, alebo
            aby jej deti chodili po žobraní.“ Nuž tak veru povedala moja drahá mamička. Poznamenala,
            pravda, že Olinka, pardon, slečna Oľga, má aj iné vlastnosti, ktoré ju určujú na to, aby
            sa z nej stala dobrá žena.
    </p>
    <p>
     JEDLINSKÝ: Do smrti sa učíš a sprostý zomrieš! Že sú tvarohové pukedlíky takou
            próbou! Krpčeky svätého Floriána! Myslíte pukedlíky s hrozienkami či bez?
    </p>
    <p>
     MALINKA: Dokonalé pukedlíky s hrozienkami.
    </p>
    <p>
     JEDLINSKÝ: A prečo majú tie pukedlíky takú divotvornú moc?
    </p>
    <p>
     MALINKA: Lebo malé príčiny, veľké následky. Múdry pozná z maličkostí veľké veci.
            Pukedlík vyžaduje znamenité cesto, chutnú plnku a vkusnú formu. To všetko môže dobre
            urobiť len taká osoba, ktorá má dobré srdce, vyvinutú pozornosť, akurátnosť a vkus.
    </p>
    <p>
     JEDLINSKÝ: A otca s tisíc jutrami poľa. Hovoríte ako storočný kalendár: vždy pravdu.
            Panebože, vidieť, že si nikdy nemal dcéry, lebo by si bol celú vec s nimi inakšie
            zariadil. Viete čo?
    </p>
    <p>
     UĽA
     <span class="emphasis">
      <em>
       (vbehne so zúfalým krikom):
      </em>
     </span>
     Toto je predsa len hrôza, čo sa
            robí! Zasa doniesli jedlá a teraz aj vína od Kohna. Čo to len bude, čo to len bude?
     <span class="emphasis">
      <em>
       (Zalamuje rukami.)
      </em>
     </span>
    </p>
    <p>
     JEDLINSKÝ: Nešaľ sa a urob poriadok, aby bol poriadny obed pripravený. Pakuj sa von!
     <span class="emphasis">
      <em>
       (Uľa ide hroziac Jedlinskému za chrbtom päsťou.)
      </em>
     </span>
     Nuž viete čo?
            Pre mňa si Oľgu vezmite. Nie ste najhorší kandidát. Bude z vás manžel ako sa patrí, lebo
            vás sotva vidieť spod papuče vašej drahej mamičky. Lenže vás pytačov je už toľko, že
            budeme musieť zariadiť tombolu, aby som vedel, komu dať dieťa. A potom, milý synku,
            myslíte, že ja, už teda ja, rozhodujem o Oľginej ruke?
    </p>
    <p>
     MALINKA: Som taký smelý predpokladať, že áno.
    </p>
    <p>
     JEDLINSKÝ: Som taký smelý oznámiť vám, že nie. Viete, že v každej kapele majú vysoké
            tóny prím, však? Nuž ktože má vyšší tón, moja žena či ja? Vidíte, že moja vrelomilovaná
            manželka hrá prím, alt drží Olinka a ja mrmlem len bas. Tak prepletám, ako ony hrajú! Ja
            som človek náramne múdry a nenaťahujem sa so svojou ženou nikdy, keď viem, že podľahnem.
            A kedy podľahnem, to tiež viem celkom isto vopred, lebo v boji s mojou manželkou
            podľahnem vždy.
    </p>
    <p>
     MALINKA: Navonok to vyzerá, že vy ráčite byť pánom vo vašom ctenom dome.
    </p>
    <p>
     JEDLINSKÝ
     <span class="emphasis">
      <em>
       (pyšne):
      </em>
     </span>
     Som, som, milý priateľ. Pánom v dome som
            skutočne ja, pretože nohavice šije na mňa mužský krajčír. — Pokiaľ ide o zdanie, to máte
            tiež pravdu, lebo basa najďalej duní, ale v samom dome soprán srdce preniká. Nebojte sa,
            ani s vami to inakšie nebude.
    </p>
    <p>
     MALINKA: Moja drahá mamička mi to nikdy neriekla. A ona je veľmi múdra osoba a mnoho
            skúsila v živote.
    </p>
    <p>
     JEDLINSKÝ: Váš otec bol práve taký otrok, ako ste vy, ale vaša drahá mamička sa
            žalovala, že neborák Nácko je dobrý človek, ale ukrutný tyran.
    </p>
    <p>
     MALINKA: So mnou to tak nebude. Mne moja drahá mamička vždy hovorí, že som charakter.
    </p>
    <p>
     JEDLINSKÝ
     <span class="emphasis">
      <em>
       (posmešne):
      </em>
     </span>
     Nebezpečná mršina ste, to je pravda. Ide z
            vás strach. Notabene, dovolila vám mamička dnes fajčiť? Zapáľte si, tam sú cigarety.
    </p>
    <p>
     MALINKA: Ďakujem, mamička povedala, že som ráno raz kašlal, aby som dnes nefajčil.
    </p>
    <p>
     JEDLINSKÝ: Podarený chlapík!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507345">
        </a>
        9. výstup
       </h2>
      </div>
     </div>
    </div>
    <p>
     Predošlí, Martényi, Jancko, Čvok.
    </p>
    <p>
    </p>
    <p>
     MARTÉNYI
     <span class="emphasis">
      <em>
       (podnapitý):
      </em>
     </span>
     Následkom vášho včerajšieho pozvania sme
            sa dostavili.
    </p>
    <p>
     JANCKO: Viem, že vás teší, že nás môžete privítať vo vašom príbytku, preto sa ani
            neustávajte so zbytočnými rečami.
    </p>
    <p>
     JEDLINSKÝ: Sadnite si. Tam máte pálenky, cigarety, karty. Pokračujte v začatej práci.
    </p>
    <p>
     ČVOK: Servus, servus.
     <span class="emphasis">
      <em>
       (Behá po izbe, rozhadzuje rukami a dudre čosi, ako
               človek nervózne rozmýšľajúci.)
      </em>
     </span>
    </p>
    <p>
     MARTÉNY, JANCKO, MALINKA
     <span class="emphasis">
      <em>
       (obsadnú stôl s nápojmi, nalievajú si a štrngajú;
               Malinka strngá, ale nepije).
      </em>
     </span>
    </p>
    <p>
     JANCKO
     <span class="emphasis">
      <em>
       (pri sadaní vyhrnie si kabát, aby ho nepokrčil a vytiahne si
               nohavice na kolenách):
      </em>
     </span>
     Nuž, keď sa do muziky nerozumieš, nehovor. Ty si
            myslíš, že keď vieš hrať na klavíri, už sa rozumieš do hudby? Musíš mať od prírody
            muzikálny dar, cit pre hudbu. Hm, tak hej, ale čo si sa mučil, to nie je hodno nič,
            vieš. Ja som sa napríklad nikdy muzikou nezaoberal, ale viem z nej viac, ako vy všetci
            spolu, lebo mám hudobný cit od nátury, hm.
    </p>
    <p>
     MARTÉNYI: Heilige Veronika!
    </p>
    <p>
     ČVOK
     <span class="emphasis">
      <em>
       (položí ruku na Janckovu hlavu):
      </em>
     </span>
     Jancko, ty si fenomén.
            Alebo, aby si vedel, čo je fenomén: ty si krava na strome.
    </p>
    <p>
     MARTÉNYI
     <span class="emphasis">
      <em>
       (podnapito, plačlivo):
      </em>
     </span>
     Preto, že teraz nemám nič, ma
            urážaš. Ale ja som minul veľký majetok, aby som poznal život a ak niečo viem, tak je to
            hudba.
    </p>
    <p>
     ČVOK: Martényi, vidieť, že si opitý, začínaš plakať. Ty si premárnil majetok, lebo si
            lump a do muziky sa rozumieš. Nedaj nič na to, čo ti fenomén hovorí.
    </p>
    <p>
     JEDLINSKÝ: Páni, predbežne pite a fajčite. O chvíľku bude obed. Ale sa mi nevaďte.
            Čvok, poďže sem, čosi ti poviem.
     <span class="emphasis">
      <em>
       (Pri stole sediaci pripíjajú a diškurujú.
               Čvok a Jedlinský si sadnú nabok.)
      </em>
     </span>
    </p>
    <p>
     JEDLINSKÝ: Poviem ti novinu. Uchádzaš sa o ruku mojej Oľgy?
    </p>
    <p>
     ČVOK: A či sa uchádzam. Božemôj, celú noc som rozmýšľal, aký je vlastne ten
            mládenecký život mizerný. Čo som ja? Vyvrheľ, pes, vyhnaný do tmavej, búrlivej noci.
            Pomyslel som si, aký skvostný život by som mohol viesť, keby som mal žieňa, ako je tvoja
            Oľča. Keď mám ženu, prídem domov, čaká ma znamenitý obed, večera. V dome ticho,
            poriadok. Alebo počuješ klavír a milý spev, až ti tak srdce poskakuje. Naproti ti
            pribehne rozkošné stvorenie, anjel.
    </p>
    <p>
     JEDLINSKÝ: Veď ja nie. Následky tvojho činu nech padnú na tvoju hlavu. Lenže vec má
            jeden hák. Jancko sa tiež k nej dotíska a vyhráža sa, že ak mu ju nedám, nebude svedčiť
            v mojej pravote proti Kozinskému.
    </p>
    <p>
     ČVOK
     <span class="emphasis">
      <em>
       (ustrnutý):
      </em>
     </span>
     No to je podlosť.
    </p>
    <p>
     JEDLINSKÝ: Aj on hovorí, že je to podlosť, ale keďže mu to osoží, neodhodí pre hlúpe
            slovo ženu s majetkom.
    </p>
    <p>
     ČVOK: Čo s ním? Strašiť ho súbojom, to je nie. Musíme naň vymyslieť nejaký fígeľ.
    </p>
    <p>
     JEDLINSKÝ: Fígeľ, fígeľ, ale aký?
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2504918">
        </a>
        10. výstup
       </h2>
      </div>
     </div>
    </div>
    <p>
     Predošlí, Trnovec, Winkelmesser.
    </p>
    <p>
    </p>
    <p>
     TRNOVEC
     <span class="emphasis">
      <em>
       (tisne Winkelmessera pred seba):
      </em>
     </span>
     Došikoval som tohto
            pána. Stojí tu pred dverami a pozerá dnu, či má vojsť, či nie. Pravda, obed ho vábi a
            predsa sa len trochu okúňal, lebo ešte má kus cti v sebe. Ale, hľa, vidím tu nápoje,
            nápoje, že by sme si vari drgli z príchodu po kalíšteku.
     <span class="emphasis">
      <em>
       (Naleje do pohárika a
               vypije z niekoľkých, potom sa víta s prítomnými.)
      </em>
     </span>
    </p>
    <p>
     WINKELMESSER: Ponížený služobník, pán veľkomožný, akože slúži zdravie od rána?
     <span class="emphasis">
      <em>
       (Skromne si sadne na okraj stoličky a v tichosti popíja a
            fajčí.)
      </em>
     </span>
    </p>
    <p>
     JEDLINSKÝ: Znamenite, najmä keď vás vidím.
    </p>
    <p>
     ČVOK: Božemôj, čo je to za čvarga. Eh, parom uchytil všetko. Vieš, čo by sme mohli
            oprobovať s tým Janckom?
    </p>
    <p>
     JEDLINSKÝ: Čo? Hovor!
    </p>
    <p>
     ČVOK: Poznáš profesora Tomču z Hromnice?
    </p>
    <p>
     JEDLINSKÝ: Nepoznám. Čože je to? Nejaký zázračný rabín, či čo?
    </p>
    <p>
     ČVOK: Nie, ale má celý rad dcér, ktoré majú chýr, že si vedia každého muža, ktorého
            len chcú, tak obrobiť, že si ich musí vziať za ženu. Ja sám poznám tri či štyri Tomčatá,
            už vydaté, a to znamenite.
    </p>
    <p>
     JEDLINSKÝ: A čo myslíš, že si dá taká dievčina rady s Janckom? To ti je mimoriadna
            potvora. A ani by som jej neprial, aby si vzala takú obludu.
    </p>
    <p>
     ČVOK: Ja viem, že s jednou z týchto dievčat chodila Olinka do školy, mohla by ju
            zavolať na jeden-dva týždne, uvideli by sme, čo by sa dialo. A ak sú to naozaj také
            profesionálky v honbe na mužov? Nemôžeš vedieť. A čože riskuješ?
    </p>
    <p>
     JEDLINSKÝ: Nuž neriskujem nič. Lenže nemám veľkú nádej na úspech. Napokon ešte
            jedného z vás lapí, keď uvidí, že si s Janckom nedá rady.
    </p>
    <p>
     ČVOK: Ohohó, o mňa sa ty neboj. Ja som pevný ako helvétska viera. Mne je alebo
            Olinka, alebo nijaká.
    </p>
    <p>
     JEDLINSKÝ: Ty Čvok, uvidíš, uvidíš, že s tou osobou zle pochodíš.
    </p>
    <p>
     ČVOK: Čože zle pochodím? Ak nedostanem Oľu, vôbec na žiadnu nepozriem. Na to môžeš
            vziať otravu.
    </p>
    <p>
     JEDLINSKÝ: No nedbám. Poviem Ole, nech jej odpíše.
     <span class="emphasis">
      <em>
       (Trnovec, Martényi,
               Winkelmesser, Jancko hrajú ferbľu a hovoria podľa potreby hry.)
      </em>
     </span>
    </p>
    <p>
     TRNOVEC
     <span class="emphasis">
      <em>
       (prehral a hodil karty o stôl):
      </em>
     </span>
     No toto je škandál.
     <span class="emphasis">
      <em>
       (Odíde od stola.)
      </em>
     </span>
    </p>
    <p>
     JANCKO: Zaplatiť, zaplatiť! Necigániť, tu ide o peniaze, a nie o česť.
    </p>
    <p>
     TRNOVEC
     <span class="emphasis">
      <em>
       (hodí mu peniaze):
      </em>
     </span>
     Tu máš, Cigán je pán proti tebe.
    </p>
    <p>
     JANCKO: Dve koruny sú mi viac hodno ako tvoje priateľstvo, teraz, keď som vo vašej
            banke vyplatil zmenku.
    </p>
    <p>
     MARTÉNYI: Je to chlap akýsi, tento Jancko.
     <span class="emphasis">
      <em>
       (Krúti hlavou.)
      </em>
     </span>
     Verfluchtes Luder!
     <sup>
      [
      <a class="footnote" href="#ftn.id2505098" name="id2505098">
       3
      </a>
      ]
     </sup>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505113">
        </a>
        11. výstup
       </h2>
      </div>
     </div>
    </div>
    <p>
     Predošlí, Niedermeyer Blau Lily.
    </p>
    <p>
    </p>
    <p>
     LILY
     <span class="emphasis">
      <em>
       (fešná, švihácky oblečená dáma):
      </em>
     </span>
     Služobníčka, páni. Ja som
            Niedermeyer Blau Lily, cestujúca so šnurovačkami, mídrami každého druhu, pre pánov ako
            pre dámy.
    </p>
    <p>
     TRNOVEC, WINKELMESSER, JANCKO
     <span class="emphasis">
      <em>
       (vyskočia):
      </em>
     </span>
     Haló, haló!
    </p>
    <p>
     JANCKO: Hurá, to je niečo pre nás.
    </p>
    <p>
     TRNOVEC: Jedlinskému šnurovačku.
    </p>
    <p>
     ČVOK: Nerobte hlúposti.
    </p>
    <p>
     JEDLINSKÝ: Moja žena nie je doma; a pre mňa nemáte míder, drahá pani, pre mňa?
    </p>
    <p>
     LILY: Prosím, práve pre pánov vašej postavy mám najnovší patent, inštrument zvaný
            „Štihlotvor“. Je to geniálny vynález, ráčte skúsiť, to vás nič nestojí.
    </p>
    <p>
     JEDLINSKÝ
     <span class="emphasis">
      <em>
       (obzerá svoju figúru):
      </em>
     </span>
     A budem vyzerať ako husársky
            poručík?
    </p>
    <p>
     LILY
     <span class="emphasis">
      <em>
       (s presvedčením):
      </em>
     </span>
     Práve tak!
     <span class="emphasis">
      <em>
       (Vyberie šnurovačku
               a podá ju Jedlinskému.)
      </em>
     </span>
    </p>
    <p>
     ČVOK
     <span class="emphasis">
      <em>
       (vezme míder):
      </em>
     </span>
     Ukážte tú mašinu.
     <span class="emphasis">
      <em>
       (Obzerá
            ju.)
      </em>
     </span>
     Rafinovaná sprava, čosi na tom je. Probuj to, Jedlinský! Veď ho nebudeš
            nosiť, ale som predsa zvedavý, či to stojí za niečo.
    </p>
    <p>
     JEDLINSKÝ: Ale dajže mi pokoj! Probuj to sám, veď tvojej postave by sa tiež ušlo
            trochu štíhlosti. Ja nebudem robiť zo seba maškaru.
    </p>
    <p>
     WINKELMESSER
     <span class="emphasis">
      <em>
       (naivne):
      </em>
     </span>
     Ba urobte to, pán Jedlinský, to vám bude
            tak dobre stáť.
     <span class="emphasis">
      <em>
       (Trnovec, Winkelmesser a Čvok spola nasilu zvlečú žartovne sa
               brániacemu Jedlinskému kabát a vestu a oblečú mu šnurovačku. Martényi, Malinka
               spievajú nejakú odrhovačku, ostatní im k tomu kontrujú).
      </em>
     </span>
    </p>
    <p>
     LILY
     <span class="emphasis">
      <em>
       (napráva míder na Jedlinskom):
      </em>
     </span>
     Stojí ako uliaty.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505260">
        </a>
        12. výstup
       </h2>
      </div>
     </div>
    </div>
    <p>
     Predošlí, Uľa, Cilka, Oľga.
    </p>
    <p>
    </p>
    <p>
     UĽA
     <span class="emphasis">
      <em>
       (vrazí víťazoslávne do dverí):
      </em>
     </span>
     Prišla pani veľkomožná so
            slečnou, už sú tu.
     <span class="emphasis">
      <em>
       (Bije si päsťou do dlane.)
      </em>
     </span>
    </p>
    <p>
     CILKA, OĽGA
     <span class="emphasis">
      <em>
       (v cestovných šatách vo dverách):
      </em>
     </span>
     Á, á, á? Á, á, á,
            á!
     <span class="emphasis">
      <em>
       (Trnovec, Winkelmesser, Malinka, Jancko utekajú ako zdivení a výkrikmi
               hrôzy kadiaľ vedia).
      </em>
     </span>
    </p>
    <p>
     MARTÉNYI
     <span class="emphasis">
      <em>
       (predstúpi gavaliersky pred dámy):
      </em>
     </span>
     Ruky bozkávam,
            milostivá pani, ruky bozkávam, slečna Oľga. Dúfame, že ste šťastne cestovali a že ste sa
            v kúpeľoch dobre cítili.
    </p>
    <p>
     ČVOK: Pekná branža, ako to všetko utieklo. Ale ako ste vhodne prišli, milosťpani.
            Punkt navlas!
    </p>
    <p>
     CILKA
     <span class="emphasis">
      <em>
       (pikírovane):
      </em>
     </span>
     Myslíte?
     <span class="emphasis">
      <em>
       (K Martényimu veľmi milo,
               vidieť, že jej lichotí, že jej osvietený pán bozkal ruku.)
      </em>
     </span>
     Ďakujem vám,
            Martényi. Teší nás, že vás tu nachádzame.
    </p>
    <p>
     JEDLINSKÝ
     <span class="emphasis">
      <em>
       (trhá zo seba šnurovačku):
      </em>
     </span>
     Krpčeky svätého Floriána,
            Ciluška, Oľča drahá!
    </p>
    <p>
     OĽGA: Otecko, čo s tebou porobili?
     <span class="emphasis">
      <em>
       (Oblápa ho a bozkáva.)
      </em>
     </span>
    </p>
    <p>
     LILY
     <span class="emphasis">
      <em>
       (chladnokrvne):
      </em>
     </span>
     Dámske šnurovačky najnovšieho druhu, nech
            sa páči pozrieť.
    </p>
    <p>
     CILKA
     <span class="emphasis">
      <em>
       (s opovrhnutím):
      </em>
     </span>
     Od vás? Nie!
    </p>
    <p>
     ČVOK, MARTÉNYI: Ruky bozkávame.
     <span class="emphasis">
      <em>
       (Poklonia sa a odídu.)
      </em>
     </span>
    </p>
    <p>
     LILY: Porúčam sa. Dovolím si tu nechať svoju adresu. Ten pán dobre vyzerá.
     <span class="emphasis">
      <em>
       (Ukazuje prstom na Jedlinského.)
      </em>
     </span>
    </p>
    <p>
     CILKA
     <span class="emphasis">
      <em>
       (obzrie sa, či sú sami, potom s nevypovedateľným hlasom):
      </em>
     </span>
     Jedlinský! Ó ja nešťastná!
     <span class="emphasis">
      <em>
       (Hodí sa na fotel s rukami na tvári.)
      </em>
     </span>
    </p>
    <p>
    </p>
    <p>
     (Opona.)
    </p>
    <p>
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2522871" name="ftn.id2522871">
        1
       </a>
       ]
      </sup>
      <span class="emphasis">
       <em>
        drawingroom
       </em>
      </span>
      (angl.) — prijímacia izba
     </p>
    </div>
    <div class="footnote">
     <p>
      <sup>
       [
       <a class="para" href="#id2506451" name="ftn.id2506451">
        2
       </a>
       ]
      </sup>
      <span class="emphasis">
       <em>
        Shylock
       </em>
      </span>
      — postava zo Shakespearovej drámy Kupec benátsky.
                  Ide o starého pomstivého a ukrutného úžerníka, ktorý násilím vymáha svoj dlžný
                  úpis.
     </p>
    </div>
    <div class="footnote">
     <p>
      <sup>
       [
       <a class="para" href="#id2505098" name="ftn.id2505098">
        3
       </a>
       ]
      </sup>
      <span class="emphasis">
       <em>
        Verfluchtes Luder
       </em>
      </span>
      (nem.) — prekliata potvora
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505423">
       </a>
       2. dejstvo
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2505433">
        1. výstup
       </a>
      </span>
     </dt>
     <dt>
      <span class="sect1">
       <a href="#id2505887">
        2. výstup
       </a>
      </span>
     </dt>
     <dt>
      <span class="sect1">
       <a href="#id2506010">
        3. výstup
       </a>
      </span>
     </dt>
     <dt>
      <span class="sect1">
       <a href="#id2578456">
        4. výstup
       </a>
      </span>
     </dt>
     <dt>
      <span class="sect1">
       <a href="#id2578660">
        5. výstup
       </a>
      </span>
     </dt>
     <dt>
      <span class="sect1">
       <a href="#id2578805">
        6. výstup
       </a>
      </span>
     </dt>
     <dt>
      <span class="sect1">
       <a href="#id2579049">
        7. výstup
       </a>
      </span>
     </dt>
     <dt>
      <span class="sect1">
       <a href="#id2579186">
        8. výstup
       </a>
      </span>
     </dt>
     <dt>
      <span class="sect1">
       <a href="#id2579250">
        9. výstup
       </a>
      </span>
     </dt>
    </dl>
   </div>
   <p>
    To isté miesto ako v prvom dejstve.
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505433">
        </a>
        1. výstup
       </h2>
      </div>
     </div>
    </div>
    <p>
     Cilka, Jedlinský, Oľga.
    </p>
    <p>
    </p>
    <p>
     <span class="emphasis">
      <em>
       (Cilka leží na diváni v nedbalkách, na hlave obklad, okolo nej miništruje Oľga
               s voňavkami, v kúte stojí starohriešny Jedlinský).
      </em>
     </span>
    </p>
    <p>
     CILKA
     <span class="emphasis">
      <em>
       (bolestným, slabučkým fistulovým hlasom):
      </em>
     </span>
     Ide mi hlavu
            roztrhnúť, ach-ach-ach, srdce puknúť. Pozri, Oľuška, daj mi sem ruku. Toto dlho
            nevydržím. Toto sú moje posledné okamihy. Dieťa moje, čo bude s tebou, keď ma viac
            nebude!
     <span class="emphasis">
      <em>
       (Omdlieva, Oľga jej drží fľaštičku pod nosom, nepomôže to
            však.)
      </em>
     </span>
    </p>
    <p>
     JEDLINSKÝ: Oľčiatko, s tým ju nepreberieš, probuj s týmto!
     <span class="emphasis">
      <em>
       (Vytiahne z
               vesty fľaštičku a podá ju Oľge.)
      </em>
     </span>
    </p>
    <p>
     OĽGA: Mama, mamička drahá, preber sa!
     <span class="emphasis">
      <em>
       (Drme ju a potom jej podloží pod nos
               fľaštičku Jedlinského.)
      </em>
     </span>
    </p>
    <p>
     CILKA
     <span class="emphasis">
      <em>
       (skočí na rovné nohy a kričí ako bača na salaši):
      </em>
     </span>
     Fuj,
            čože si mi to dala?
     <span class="emphasis">
      <em>
       (Kašle, chŕka a chytá vzduch.)
      </em>
     </span>
     Veď je to akási
            otrava! Čože ma chcete zmárniť, i ty s tvojím nepodareným otcom!
     <span class="emphasis">
      <em>
       (Prská a
               kašle.)
      </em>
     </span>
    </p>
    <p>
     OĽGA: Čo to máš v tej fľaštičke, otecko?
     <span class="emphasis">
      <em>
       (Zavonia pozorne a potom odtrhne
               od nosa.)
      </em>
     </span>
     Hí, aké je to tuhé.
     <span class="emphasis">
      <em>
       (Utiera si slzy.)
      </em>
     </span>
    </p>
    <p>
     JEDLINSKÝ: To mi, dieťa moje, dal doktor Čvok. To ti je amoniak. To vraj aj mŕtveho
            vzkriesi. Mamičku, hľa, prebralo. Zdá sa, že to má svoju silu.
     <span class="emphasis">
      <em>
       (Zavonia.)
      </em>
     </span>
     Hej, to ti je veru tuhé. Ak niekto len tak naoko
            zamdlie, nuž to pomôže, však Ciluška?
    </p>
    <p>
     CILKA
     <span class="emphasis">
      <em>
       (veľmi nahnevane):
      </em>
     </span>
     Ty naničhodník, rád by si sa ma
            striasol. Ale len zato ti neumriem, aby si nemohol za druhými pozerať. Nikdy by som si
            nebola myslela, že muž môže byť taký surový a bezohľadný. Majetok mi premárni, bohvie s
            akými ženskými a dcéru mi v krčme predá ako na jarmoku, tomu, kto dá viac. Fuj, fuj,
            hanbi sa!
     <span class="emphasis">
      <em>
       (Fistulou.)
      </em>
     </span>
     A ja som toho človeka mala tak rada! Doniesla
            som mu obeť ako žiadna žena na svete!
     <span class="emphasis">
      <em>
       (Plače).
      </em>
     </span>
     Keď si pomyslím, ako
            som mu novou, novučičkou batistovou šatôčkou kolená na bielych nohaviciach utierala, keď
            kľačal predo mnou v tráve a zazelenil si ich. Ach, ide mi srdce puknúť.
     <span class="emphasis">
      <em>
       (Sadne
               si na diván a zase chce zamdlieť.)
      </em>
     </span>
    </p>
    <p>
     JEDLINSKÝ: Nože, Olinka, tú medicínu.
    </p>
    <p>
     CILKA
     <span class="emphasis">
      <em>
       (zase skočí a kričí):
      </em>
     </span>
     Neopováž sa, ty zlosyn. Ešte ma
            otráviš! Ešte musím tu zostať kvôli tomu dieťaťu. Nedám si ju len tak odšantročiť.
            Nemysli si, že dovolím, aby si ju tomu Janckovi alebo tomu protivnému Čvokovi
            odfrnádlil. Nemysli si! Alebo ju dostane Malinka alebo nik iný. Vieš?
    </p>
    <p>
     JEDLINSKÝ: Ciluška moja, majže rozum. Ja predsa nevyhodím toľký majetok pre jedného
            muža. Muž je muž, jeden ako druhý a dvestošesťdesiat jutár je majetok. Nuž tak, dieťa
            moje. Oľga je múdre dievča, to viem, že so mnou drží.
    </p>
    <p>
     OĽGA: Otecko, dievčatá nebývajú múdre, ja už len s mamičkou držím.
    </p>
    <p>
     JEDLINSKÝ: No čo budete čo robiť, ja raz Oľgu Malinkovi nedám.
     <span class="emphasis">
      <em>
       (Oľga začne
               plakať.)
      </em>
     </span>
    </p>
    <p>
     CILKA: Ty tyran, nielen mňa, ale aj to dieťa chceš zmárniť? Uvidíš, uvidíš, čo
            vykonáš. Ja takýto život nevydržím, ja urobím koniec.
     <span class="emphasis">
      <em>
       (Rozhnevane
            odíde.)
      </em>
     </span>
    </p>
    <p>
     JEDLINSKÝ: Krpčeky svätého Floriána! Čo jedna žena narobí za šarapatu. A prečo,
            prečo?
    </p>
    <p>
     OĽGA: Otecko, ty si zlý, zlý, zlý! Mama má strašné úmysly. Ona naozaj myslí na
            samovraždu.
    </p>
    <p>
     JEDLINSKÝ: Veď pred chvíľou hovorila, že just natruc neumrie.
    </p>
    <p>
     OĽGA: Ale ja viem isto-istučko, že myslí na samovraždu.
    </p>
    <p>
     JEDLINSKÝ: Nestraš! Na samovraždu?
    </p>
    <p>
     0ĽGA: Na samovraždu!
    </p>
    <p>
     JEDLINSKÝ: A ako?
     <span class="emphasis">
      <em>
       (Posunkom ukazuje obesenie.)
      </em>
     </span>
    </p>
    <p>
     OĽGA
     <span class="emphasis">
      <em>
       (záporne kývne):
      </em>
     </span>
     Nie.
    </p>
    <p>
     JEDLINSKÝ: Zápalky, lúh?
    </p>
    <p>
     OĽGA: Určite nie.
    </p>
    <p>
     JEDLINSKÝ: Nuž čo, pre svätého Floriána! Britva?
    </p>
    <p>
     OĽGA: To neuhádneš. Počúvaj. Vieš, že mama vždy ochorie od zaváraných jahôd. Vieš?
    </p>
    <p>
     JEDLINSKÝ: Asi, asi. Robí s nimi dosť oštary.
    </p>
    <p>
     OĽGA: Nuž, videla som v jej skrini päť fľašiek zaváraných jahôd, ktoré po jednej
            prenáša zo špajze. Ešte ich je tam zo šesť alebo sedem. Keď všetky prenesie, nuž ich
            naraz užije a umrie. Veru tak, moja úbohá mamička.
     <span class="emphasis">
      <em>
       (Fňuká.)
      </em>
     </span>
    </p>
    <p>
     JEDLINSKÝ: Ty, Oľča, veď dvanásť fľašiek jahôd nezmôže naraz ani slon.
    </p>
    <p>
     OĽGA: Pravdaže nie a najmä vtedy nie, keď do každej naleješ octu, ako som to ja
            urobila.
     <span class="emphasis">
      <em>
       (Plače.)
      </em>
     </span>
    </p>
    <p>
     JEDLINSKÝ: A prečo si to urobila?
    </p>
    <p>
     OĽGA
     <span class="emphasis">
      <em>
       (naraz sa smeje a skočí Jedlinskému okolo krku):
      </em>
     </span>
     Ty sprostý
            otecko! Ktože by jedol jahodovú zavareninu s octom!
    </p>
    <p>
     JEDLINSKÝ: To máš pravdu, lenže by som si myslel, že keď sa niekto chce otráviť, nuž
            nehľadí veľmi na chuť.
    </p>
    <p>
     OĽGA: To ty mamičku nepoznáš! Ona by jahody s octom nezjedla, ani keby sa mala sto
            ráz otráviť. Vieš, aký má fajný jazýček.
    </p>
    <p>
     JEDLINSKÝ: No to je pravda.
     <span class="emphasis">
      <em>
       (Díva sa s údivom na ňu, potom s hlbokým
               presvedčením).
      </em>
     </span>
     A potom sa má človek vyznať v ženách, keď je také naivča,
            taký Richelieu, taký Cavour a Bismarck v jednom. Ó, ja dobrák!
     <span class="emphasis">
      <em>
       (Klopne si
               rukou po hlave.)
      </em>
     </span>
    </p>
    <p>
     OĽGA: Otecko, ale ty naozaj chceš, aby som šla za Jancka? Vopred ti hovorím, že ma na
            to nedostaneš. Ani pozrieť v tú stranu, vieš, ale ani pozrieť.
    </p>
    <p>
     JEDLINSKÝ
     <span class="emphasis">
      <em>
       (pyšne):
      </em>
     </span>
     Predsa nie som taký sprostý, ako som si
            myslel o sebe. Pozri, Oľa, nech teraz poviem mame, že ťa, dám Malinkovi, nuž naskutku ťa
            bude chcieť dať za Jancka. Neveríš?
    </p>
    <p>
     OĽGA: Ale čo ti napadá? Mama Jancka nenávidí. Keby si sa bol tak s ňou zhováral ako
            ja, tak by si bol s tým úplne na čistom. Až sa trasie, len keď vyslovuje jeho meno.
    </p>
    <p>
     JEDLINSKÝ: Stavíš sa, že bude zaňho alebo za Čvoka, akonáhle budem ja za Malinku?
            Stavíš sa? Hoci za Čvoka sotva, lebo som všetko pokazil s tým amoniakom.
    </p>
    <p>
     OĽGA: Bez všetkého sa stavím. Keď vyhrám, kúpiš mi ten hodvábny plášť, keď prehrám,
            urobím ti tú dekničku na kalamár. Hej?
    </p>
    <p>
     JEDLINSKÝ: Čo už štvrtý rok štrikuješ? Dobre, dobre. Malinkovi si vyšila vankúš za
            týždeň. Ale nedbám, nedbám.
    </p>
    <p>
     OĽGA: Ale apuš! Len tri roky. Nepreháňaj!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505887">
        </a>
        2. výstup
       </h2>
      </div>
     </div>
    </div>
    <p>
     Predošlí, Cilka.
    </p>
    <p>
    </p>
    <p>
     CILKA
     <span class="emphasis">
      <em>
       (vojde, drží si na hlave šatku, ide váhavým, chorobným krokom a
               sťažka si sadne na diván).
      </em>
     </span>
    </p>
    <p>
     OĽGA: Mamička zlatá, zle ti je?
     <span class="emphasis">
      <em>
       (Ide k nej.)
      </em>
     </span>
    </p>
    <p>
     CILKA: Veľmi zle, dieťa moje. Ach, ako ma bolí hlava! Ach!
    </p>
    <p>
     OĽGA: Mamuška, otecko už pristane na to, aby som šla za Malinku.
    </p>
    <p>
     CILKA: Čo, za Malinku? Ten bezcharakterný človek. Vidíš, akí sú muži. Každú minútu
            ináč hovoria. A potom ťa nemá taký tvor klamať? Spoľahni sa na nich! Pred niekoľkými
            minútami ma skoro zavraždil, lebo som bola proti jeho Janckovi a teraz presedlal.
            Podlosť, podlosť!
    </p>
    <p>
     OĽGA: No veď máš pravdu. Ale predsa je len lepšie, keď pristane.
    </p>
    <p>
     JEDLINSKÝ: Ciluška, len kvôli tebe, aby som ťa uspokojil, prinášam tú obeť.
    </p>
    <p>
     CILKA: Čo, obeť? Aká obeť? Malinka je práve taká bezcharakterná stará baba ako ty.
            Vidím, že celé je len jednoduchý komplot. Hohó, ale mňa tak nedostaneš, nemysli si. Ty
            chceš, aby som ja svoje dieťa, jediné dieťa hodila za takého naničhodníka? Nikdy! Čo
            budeš pod holým nebom lietať, nikdy! Radšej vytrávim všetko, než aby bol Malinka mojím
            zaťom. Pamätaj si! Ach ja nešťastná mati!
    </p>
    <p>
     JEDLINSKÝ: Oľa, vidíš. Hodvábny kabát je fuč. Teda chceš Čvoka, moja drahá?
    </p>
    <p>
     CILKA: Ach jaj, zamdlievam, zle mi je. Čvoka, Čvoka! Oľa, daj mi voňavku, dieťa moje!
    </p>
    <p>
     JEDLINSKÝ
     <span class="emphasis">
      <em>
       (podáva jej amoniak):
      </em>
     </span>
     Nech sa páči.
    </p>
    <p>
     CILKA: Idem, idem, ach idem.
     <span class="emphasis">
      <em>
       (Odchádza. Oľa ju odprevádza.)
      </em>
     </span>
    </p>
    <p>
     JEDLINSKÝ: Vidíš, Oľa, že i ja mám trochu rozumu. Teraz tu máš, bude držať Jancka ako
            čert zakliatu dušu.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506010">
        </a>
        3. výstup
       </h2>
      </div>
     </div>
    </div>
    <p>
     Jedlinský, Oľga, Elena.
    </p>
    <p>
    </p>
    <p>
     <span class="emphasis">
      <em>
       (Elena a Oľa sa zadívajú na seba, potom sa hodia s krikom jedna druhej do
               náručia. Naraz hovoria.)
      </em>
     </span>
    </p>
    <p>
     ELENA: Olinka!
    </p>
    <p>
     OĽGA: Elenka!
    </p>
    <p>
     ELENA
     <span class="emphasis">
      <em>
       (stále naraz):
      </em>
     </span>
     Aká si krásna, ako si opeknela.
    </p>
    <p>
     OĽGA: Tie šaty, cukor, cukor, kto ti ich šil?
    </p>
    <p>
     ELENA: Ale samé sme to doma urobili. Tvoja frizúra, Oľa, blednem závisťou, keď sa na
            ňu dívam. Čo by si mi ruky odťala, to neurobím.
    </p>
    <p>
     OĽGA
     <span class="emphasis">
      <em>
       (naraz s Elenou):
      </em>
     </span>
     Ja že som opeknela! Ty vyzeráš ako anjel.
            Anjel radostný.
    </p>
    <p>
     ELENA: Divím sa, že si ťa ešte nikto nezobral. Povedz, ako sa to stalo ?
    </p>
    <p>
     JEDLINSKÝ: Halt, dievčatá. Pustite i mňa k slovu!
    </p>
    <p>
     ELENA: Oľa, kto je táto krásna rytierska postava? Predstav mi ho! Ja som Elena
            Tomčová.
    </p>
    <p>
     OĽGA: Môj otec, Ela, čo ho nepoznáš?
    </p>
    <p>
     JEDLINSKÝ
     <span class="emphasis">
      <em>
       (komicky sa nafúkne):
      </em>
     </span>
     Ale ste to vy, Elenka? A ja som
            krásna rytierska postava. Ste vy zlaté dieťa! A zdá sa, že máte vytríbený vkus.
    </p>
    <p>
     ELENA: To si myslím. Mám predsa sedem švagrov, milý — dovolíte, aby som vás ako
            skutočne nápadne fešáckeho otca mojej najmilšej priateľky pomenovala ujom? Dovolíte, aby
            som vám ako ujovi tykala?
    </p>
    <p>
     JEDLINSKÝ: Ale s radosťou. Som tým vyznamenaný. Ty krásna Ela.
    </p>
    <p>
     ELENA: Tak, keď sme si potykali, dovolíš
     <span class="emphasis">
      <em>
       (skočí mu na krk a bozká
            ho),
      </em>
     </span>
     aby som ti dala rodinný bozk?
    </p>
    <p>
     JEDLINSKÝ
     <span class="emphasis">
      <em>
       (zakrúti sa):
      </em>
     </span>
     Krpčeky svätého Floriána, tá to volá
            rodinný bozk. Veď ma až kdesi v srdci pichlo. Pánboh zachovaj od takých bozkov, veď by
            som prišiel o večné spasenie.
    </p>
    <p>
     ELENA: Bol chutný, čo? To bol len bozk triedy C, tretieho stupňa.
    </p>
    <p>
     JEDLINSKÝ: Teraz už všetko rozumiem. No ja!
    </p>
    <p>
     OĽGA: Čo rozumieš, ty falošný apuš?
    </p>
    <p>
     ELENA: Čo sa ti páči, ujinko?
    </p>
    <p>
     JEDLINSKÝ: Nuž všetko. Ty, Ela, koľko dievčat máte v dome?
    </p>
    <p>
     ELENA: Bolo nás dvanásť, teraz je nás už len päť. Ostatné ročníky sa minuli.
    </p>
    <p>
     OĽGA: Aké ročníky? Čo to znamená?
    </p>
    <p>
     ELENA: Otec si pletie naše mená, nuž nás rozoznáva podľa roku narodenia, čo má istú
            výhodu, lebo sú medzi nami i tri páry dvojčiat. Ja som napríklad ročník deväťsto štyri a
            tiež mám sestru blizňa. V mojom ročníku sme teda dve.
    </p>
    <p>
     JEDLINSKÝ: Báječne praktický človek, tvoj otec. A vydáva vás podľa ročníkov?
    </p>
    <p>
     ELENA: Otec by nedbal, aby sme sa hocijako míňali, ale sestry držia medzi sebou
            prísne poriadok. Jedna za druhou. Teraz je rad na mne. Tohto roku sa musím minúť ja i
            Magda.
    </p>
    <p>
     OĽGA: Nuž a keby ste sa nie?
    </p>
    <p>
     JEDLINSKÝ: Veď mužov nemôžete komandovať.
    </p>
    <p>
     ELENA: Vydám sa, to je celkom isté. A mužov že si nemôžem komandovať? Ha, ha, ha! Nič
            ľahšie ako to.
     <span class="emphasis">
      <em>
       (Ostro pozrie na Jedlinského.)
      </em>
     </span>
     Ujo, chceš, aby som
            si ťa vzala?
    </p>
    <p>
     JEDLINSKÝ
     <span class="emphasis">
      <em>
       (zľakne sa):
      </em>
     </span>
     Krpčeky svätého Floriána, toto ti je
            príšerná osoba. No veľmi by si ma nemusela nahovárať.
    </p>
    <p>
     ELENA: Ujo, však príroda chce, aby muž a žena tvorili vždy jeden pár.
    </p>
    <p>
     JEDLINSKÝ: Iste.
    </p>
    <p>
     ELENA: Celý náš život je pretkaný láskou, či už dovolenou či nedovolenou.
    </p>
    <p>
     JEDLINSKÝ: No keď sa teraz moja žena na mňa hnevá, to nie je práve tá najčistejšia
            láska.
    </p>
    <p>
     ELENA: Ba áno, keby ťa nemala rada, nehnevala by sa na teba.
    </p>
    <p>
     OĽGA: Apuš, Ela má pravdu. Mama ťa má veľmi rada.
    </p>
    <p>
     JEDLINSKÝ: Mohla by mi lásku aj inak preukazovať.
    </p>
    <p>
     ELENA: Vidíš, ujo, to je to. My ženy, ktoré sme stvorené prírodou v prvom rade pre
            lásku, nevieme narábať s týmto božím darom. Mužov si chceme zadovážiť hocijakým
            spôsobom, len nie tak, ako to chce príroda. My Tomčovci sme pochopili tú veľkú zásadu a
            získame si muža, ktorého chceme, ale jedine láskou. Keď chcem, získam si aj teba.
    </p>
    <p>
     OĽGA: Ty, Ela, nerob špásy, môj apuš je veľmi chytľavá matéria.
    </p>
    <p>
     JEDLINSKÝ: Eluška, odpusť, ale radšej vari idem. Hehehehe. Veď sa ešte môžeme zísť.
            Hádam by si mi mohla ukázať ešte niečo z tvojej bozkovej kolekcie?
    </p>
    <p>
     OĽGA: Apuš, choď už, lebo všetko požalujem mame, všeculinko.
    </p>
    <p>
     JEDLINSKÝ: Pá, pá, anjel môj, pá.
     <span class="emphasis">
      <em>
       (Posiela im bozky a odíde.)
      </em>
     </span>
    </p>
    <p>
     OĽGA: Ty, Ela, nezachádzaj tak s mojím apuškom, lebo nech ťa ruka božia chráni od
            mojej mamy.
    </p>
    <p>
     ELENA
     <span class="emphasis">
      <em>
       (potľapká Oľu po líci):
      </em>
     </span>
     Ale, ale, ty blázonko, neboj sa!
            Viac ani nepozriem v jeho stranu. To som ti len chcela ukázať, ako sa má s mužmi
            zachádzať.
    </p>
    <p>
     OĽGA: Teda tak? A to s každým tak zachádzaš?
    </p>
    <p>
     ELENA: Nie, sú rôzne systémy. To ide podľa povahy. Nuž ale prečo si ma tak náhle
            vyvolala?
    </p>
    <p>
     OĽGA: Aj tak si mi sľúbila, že prídeš a teraz ťa veľmi, veľmi potrebujem. Mám troch
            pytačov, ale vziať si môžem len jedného.
    </p>
    <p>
     ELENA: Rozumiem, chceš, aby som ti tých dvoch odrazila.
    </p>
    <p>
     OĽGA: Elenka, len jedného a to toho, ktorého mi chcú prišiť rodičia a ja ho nemôžem
            vystáť. Ja chcem Malinku a moja matka teraz forsíruje Jancka. Tretí je lekár Čvok, s tým
            si dám ľahko rady. Vezmi mi Jancka z krku, ty drahá, zlatá Ela.
    </p>
    <p>
     ELENA: A kde je, čím je?
    </p>
    <p>
     OĽGA: Je doktor práv, dnes-zajtra advokát. Býva tu v meste.
    </p>
    <p>
     ELENA: A čo je mrzký, hlúpy, sprostý? Prečo ho nechceš?
    </p>
    <p>
     OĽGA: Nuž, lebo milujem iného. Ale ináč je to pekný šuhaj.
    </p>
    <p>
     ELENA: Je taký, že by som si ho prípadne i mohla vziať?
    </p>
    <p>
     OĽGA: Rozhodne!
    </p>
    <p>
     ELENA
     <span class="emphasis">
      <em>
       (vysúka si rukávy):
      </em>
     </span>
     Sem ho!
    </p>
    <p>
     OĽGA: Pozri, práve ide tam po ceste.
     <span class="emphasis">
      <em>
       (Ela skočí k obloku a zavolá
            von.)
      </em>
     </span>
    </p>
    <p>
     ELENA: Pán Jancko, pán Jancko!
     <span class="emphasis">
      <em>
       (K Ole.)
      </em>
     </span>
     Aké má krstné meno?
    </p>
    <p>
     OĽGA: Počuješ, ale ty si šialená. Čo si ten človek pomyslí?
    </p>
    <p>
     ELENA: Povedz mi jeho krstné meno, chytro!
    </p>
    <p>
     OĽGA: Rudo. Ja idem preč.
    </p>
    <p>
     ELENA
     <span class="emphasis">
      <em>
       (drží ju):
      </em>
     </span>
     O tom ani reči.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578456">
        </a>
        4. výstup
       </h2>
      </div>
     </div>
    </div>
    <p>
     Predošlí, Jancko.
    </p>
    <p>
    </p>
    <p>
     JANCKO
     <span class="emphasis">
      <em>
       (vojde):
      </em>
     </span>
     Ruky bozkávam. Volali ste ma? Slečna Oľga?
    </p>
    <p>
     OĽGA: Ani reči. Tuná moja priateľka Elena Tomčová je taký šialenec, tá vás zavolala —
            zo stávky.
    </p>
    <p>
     JANCKO: Veľmi láskavá slečna; Elena Tomčová?
    </p>
    <p>
     ELENA
     <span class="emphasis">
      <em>
       (zalomí rukami):
      </em>
     </span>
     Krásna rytierska postava! Odpusťte, pán
            doktor, nemohla som sa zdržať, aby som vás nevidela zblízka. Taká krásna rytierska
            postava!
    </p>
    <p>
     JANCKO
     <span class="emphasis">
      <em>
       (natriasa, sa):
      </em>
     </span>
     Hm, myslíte mňa?
    </p>
    <p>
     ELENA: Ale nuž kohože! Také postavy nebehajú po tuctoch po uliciach. Ach, pán doktor,
            Rudko — myslím, že sa tak musíte volať? — Rudko Jancko?
    </p>
    <p>
     JANCKO: Áno, Rudko, áno — nuž urastený som. Čo sme, to sme.
    </p>
    <p>
     OĽGA: Ako vidíte, moja priateľka je trochu prostoreká: čo na srdci, to na jazyku.
    </p>
    <p>
     JANCKO: Krásna vlastnosť, slúži jej ku cti.
    </p>
    <p>
     ELENA: Minule som videla portrét chýrneho gavaliera lorda Pelendreka, ten mal celkom
            takú kravatu a práve tak zaviazanú ako vy, Rudko. Myslím, že sa ním riadite?
    </p>
    <p>
     JANCKO: Ale ja? O tom ani reči. Skôr on mnou. Musíte vedieť, že ja som v móde
            kapacita. Hm. Pozrite sa napríklad na túto hodvábnu šatôčku
     <span class="emphasis">
      <em>
       (roztriasa ju pred
               ňou),
      </em>
     </span>
     tá farba, ten vzor!
    </p>
    <p>
     ELENA
     <span class="emphasis">
      <em>
       (obzerá a s oduševnením chváli):
      </em>
     </span>
     No počujte, to je skvost.
            Čo ste vy za človek. Hotové štúdium.
    </p>
    <p>
     OĽGA
     <span class="emphasis">
      <em>
       (veľmi sa smeje):
      </em>
     </span>
     Počuješ, Ela!
    </p>
    <p>
     JANCKO
     <span class="emphasis">
      <em>
       (pozerá s poľutovaním na Oľu a potajomky ukáže Ele, že je trochu
               slaboduchá):
      </em>
     </span>
     Každý sa do toho nerozumie. Ale kto sa rozumie, ten má z
            takých umeleckých predmetov tú najživšiu radosť. Vy slečna Oľa ste poľutovaniahodná, ale
            časom by som vás vzdelal.
    </p>
    <p>
     ELENA: Rudo — dovolíte, aby som vás volala Rudko? Volajte ma Ela. Cítim k vám takú
            vyslovenú — povedzme, že — rodinnú sympatiu.
    </p>
    <p>
     JANCKO
     <span class="emphasis">
      <em>
       (veľmi polichotený stúpa z nohy na nohu, natriasa sa ako na
               drôtikoch a trasie hlavou):
      </em>
     </span>
     Elenka, ach, aké krásne meno. Áno, volám sa
            Rudko. Ako utešene znie to meno z vašich rozkošných úst!
    </p>
    <p>
     ELENA
     <span class="emphasis">
      <em>
       (v roztúžení):
      </em>
     </span>
     Rudko, Rudko! Ach, aká harmónia.
    </p>
    <p>
     OĽGA
     <span class="emphasis">
      <em>
       (smeje sa):
      </em>
     </span>
     Nechcem vám zavadzať.
     <span class="emphasis">
      <em>
       (Odbehne.)
      </em>
     </span>
    </p>
    <p>
     ELENA: Cítim, ako naše duše spolu zvučia. Rada by som sa s vami dlhšie pobavila. Tu
            nás stále vyrušujú. Kde by sme sa mohli zísť?
    </p>
    <p>
     JANCKO: V záhrade, v besiedke. Prídite ta o chvíľu.
    </p>
    <p>
     ELENA: Budem vás čakať. Iste vás budem čakať, milý, milý Rudko.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578660">
        </a>
        5. výstup
       </h2>
      </div>
     </div>
    </div>
    <p>
     Predošlí, Cilka.
    </p>
    <p>
    </p>
    <p>
     CILKA
     <span class="emphasis">
      <em>
       (vojde, je veľmi milá k Janckovi, podá mu ruku, aby ju
            pobozkal):
      </em>
     </span>
     Ó, pán Jancko, teší ma!
    </p>
    <p>
     ELENA: Milá teta, ja som Olinkina priateľka Elena Tomčová.
     <span class="emphasis">
      <em>
       (Zohne sa a
               bozká jej ruku.)
      </em>
     </span>
    </p>
    <p>
     CILKA
     <span class="emphasis">
      <em>
       (bozká Elenu a prijme ju veľmi vľúdne):
      </em>
     </span>
     Ja ťa poznám, milé
            dieťa. Oľa ťa často spomína. Zostaneš u nás dlhšie, nepustíme ťa tak chytro.
    </p>
    <p>
     JANCKO: Milostivá pani, vy ste anjel, hotový anjel z neba a aká ešte vždy krásna,
            vaša postava je taká — taká — rytierska.
    </p>
    <p>
     CILKA: Rytierska myslíte? Hádam to pasuje viac na mužov.
    </p>
    <p>
     ELENA: Ale, tetuška, boli predsa i rytierske dámy a tie museli byť krásne.
    </p>
    <p>
     CILKA: Iste. Vy pán Jancko sa zaujímate o Olinku, počúvam.
    </p>
    <p>
     JANCKO: Moja najvrelšia túžba je volať ju svojou. A myslím, že ani niet lepšieho muža
            pre ňu, ako som ja.
    </p>
    <p>
     ELENA: Ach, každé dievča musí byť šťastné, keď dostane takého muža. Rudko, vy ste
            rytier bez bázne a hany.
    </p>
    <p>
     CILKA: Rudko?
     <span class="emphasis">
      <em>
       (Spýtavo pozrie na Elenu.)
      </em>
     </span>
    </p>
    <p>
     ELENA: Áno, tetuška, my sme objavili, že sme dosť blízka rodina, však Rudko?
    </p>
    <p>
     JANCKO: Áno, milostivá pani, môjho starého otca tetky brat bol švagrom strýka.
    </p>
    <p>
     ELENA: Sestry mojej mamičky. Hovorím blízka rodina, veľmi blízka.
    </p>
    <p>
     CILKA: Vidím. Zostanete u nás na obed?
    </p>
    <p>
     JANCKO: Ruky bozkávam, ďakujem. Tak milostivá pani, vy ste múdra osoba a anjelská
            dobrota a iste budete pri Olinke môj zástanca.
     <span class="emphasis">
      <em>
       (Bozká jej ruku.)
      </em>
     </span>
    </p>
    <p>
     CILKA: Sľubujem vám to.
    </p>
    <p>
     ELENA: Môžem povedať, že závidím Olinke Rudka, napriek tomu, že ju mám tak rada. Ach,
            aký je on gavalier!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578805">
        </a>
        6. výstup
       </h2>
      </div>
     </div>
    </div>
    <p>
     Predošlí, Malinka.
    </p>
    <p>
    </p>
    <p>
     MALINKA: Ruky bozkávam. Advokát Malinka, ruky bozkávam.
    </p>
    <p>
     ELENA: Elena Tomčová.
    </p>
    <p>
     MALINKA: Slečna Elena Tomčová, aha, Ela Tomčová. Teší ma, veľmi teší.
     <span class="emphasis">
      <em>
       (K
               Cilke.)
      </em>
     </span>
     Moja mamička vám posiela kvety, ktoré ste si žiadali. Teší ju, že
            vám môže urobiť k vôli.
     <span class="emphasis">
      <em>
       (Podá jej kyticu.)
      </em>
     </span>
    </p>
    <p>
     CILKA: Nemusela sa ustávať.
     <span class="emphasis">
      <em>
       (Vezme kyticu a hodí ju na stôl.)
      </em>
     </span>
    </p>
    <p>
     MALINKA: Čože, hneváte sa na mňa? A ešte včera ste boli samá láskavosť.
    </p>
    <p>
     CILKA: Nehnevám sa ani najmenej. Pán Jancko, dajte, mi ruku, pôjdeme sa prejsť do
            záhradky.
    </p>
    <p>
     <span class="emphasis">
      <em>
       (Jancko, Cilka odídu bez pozdravu. Cilka opovržlivo, s vypätou hlavou. Malinka
               díva sa za nimi).
      </em>
     </span>
    </p>
    <p>
     ELENA
     <span class="emphasis">
      <em>
       (smeje sa):
      </em>
     </span>
     Pán doktor, zdá sa, že vaša vec vyzerá zle.
    </p>
    <p>
     MALINKA
     <span class="emphasis">
      <em>
       (plačlivo):
      </em>
     </span>
     Zle? Čo na to povie moja mamička. A kde je
            slečna Oľga?
    </p>
    <p>
     ELENA
     <span class="emphasis">
      <em>
       (ide k Malinkovi a potľapká ho po pleci):
      </em>
     </span>
     Nebojte sa,
            nedáme vás. Jancka už mám spolovice v rukách.
    </p>
    <p>
     MALINKA: Ako v rukách?
    </p>
    <p>
     ELENA: Nuž spolovice som si ho už narazila. Ten vám nebude zavadzať. Mám už s ním
            rendezvous v záhrade. Tam mu dám jeden bozk trieda B, stupeň prvý a bude po ňom.
    </p>
    <p>
     MALINKA: Nerozumiem. Bozk triedy B, stupeň prvý, čo je to?
    </p>
    <p>
     ELENA: Chcete vedieť?
    </p>
    <p>
     MALINKA: Nuž ak to nie je niečo nebezpečné, tak by som to hádam skúsil.
    </p>
    <p>
     ELENA
     <span class="emphasis">
      <em>
       (bozká ho):
      </em>
     </span>
     No?
    </p>
    <p>
     MALINKA
     <span class="emphasis">
      <em>
       (vo vytržení):
      </em>
     </span>
     Ach! Vy anjel, Ela, ty rozkoš, ty koruna
            ženského pokolenia. Bozkaj ma ešte raz.
    </p>
    <p>
     ELENA
     <span class="emphasis">
      <em>
       (smeje sa):
      </em>
     </span>
     O tom nemôže byť ani reči. Chcela som len
            ukojiť vašu zvedavosť.
    </p>
    <p>
     MALINKA: Dám svoje spasenie ešte za jeden taký bozk. Ela, zmilujte sa!
    </p>
    <p>
     ELENA: Ale majteže rozum. Ja vás predsa nechcem Ole odlúdiť. Uspokojte sa!
    </p>
    <p>
     MALINKA
     <span class="emphasis">
      <em>
       (chodí rozčúlene po izbe):
      </em>
     </span>
     Nikdy nezabudnem na ten bozk.
            Naveky mi bude horieť na ústach.
     <span class="emphasis">
      <em>
       (Zažmúri oči a rozhodí roztúžene
            ruky.)
      </em>
     </span>
     Ach, Ela, drahá, jediná!
    </p>
    <p>
     ELENA: Čože ste vy za muža, ktorý by za jediný bozk zabudol na také krásne a bohaté
            dievča, ako je Oľa!
    </p>
    <p>
     MALINKA: Veď máte pravdu, ale je to skutočne čarodejné, naozaj čarodejné! Nuž
            Janckovi chcete dať taký bozk? Ja toho človeka zabijem.
    </p>
    <p>
     ELENA: Prípadne sa obetujem za priateľku, ak to bude treba.
    </p>
    <p>
     MALINKA: Ale aspoň raz, jediný raz by ste ma mali ešte bozkať a budem spokojný.
    </p>
    <p>
     ELENA
     <span class="emphasis">
      <em>
       (dupne nohou):
      </em>
     </span>
     Nie, na žiaden pád, vy muž jeden! Božemôj,
            na akej tenkej nitke visí vernosť takého muža. Vy predsa milujete z celého srdca Oľgu.
            Hanbite sa!
    </p>
    <p>
     MALINKA
     <span class="emphasis">
      <em>
       (prosí ju so zloženými rukami):
      </em>
     </span>
     Elenka drahá, zlatá
            Elenka, ešte jeden, jediný božtíček triedy B, prvý stupeň.
    </p>
    <p>
     ELENA: Počkajte, budem na vás žalovať mamičke aj Oľge.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579049">
        </a>
        7. výstup
       </h2>
      </div>
     </div>
    </div>
    <p>
     Predošlí, Oľga.
    </p>
    <p>
    </p>
    <p>
     OĽGA
     <span class="emphasis">
      <em>
       (vošla potichu do izby a počula žobranie Malinku):
      </em>
     </span>
     Neustávaj sa, Elenka, už viem všetko. Pán Malinka, my dvaja sme, myslím, jeden s druhým
            skončili. Porúčam sa vám.
    </p>
    <p>
     MALINKA: Ach, ja nešťastný. Bol som očarovaný. Olinka, jediná, drahá, život dám za
            vás. Nehnevajte sa, bože, ako ma mamička vyhreší. Neopovážim sa jej ukázať na oči.
    </p>
    <p>
     OĽGA
     <span class="emphasis">
      <em>
       (plače):
      </em>
     </span>
     Na všetko som bola pripravená, ale na to, že ma
            naraz zradí priateľka aj vy, nie. Nechcem vás ani vidieť. Choďte mi z očí!
    </p>
    <p>
     MALINKA
     <span class="emphasis">
      <em>
       (modliká):
      </em>
     </span>
     Ale Olinka! Prisahám vám, že vás nekonečne
            milujem.
    </p>
    <p>
     OĽGA: Áno, dokiaľ nepríde medzi to bozk triedy B, stupeň prvý. Viem, viem, nechcem
            vás vidieť.
    </p>
    <p>
     MALINKA: Olinka, preboha vás…
    </p>
    <p>
     ELENA
     <span class="emphasis">
      <em>
       (chytí ho za ruku a vyšikuje k dverám):
      </em>
     </span>
     Choďte s
            pánombohom. Ja to už medzi vami vyrovnám. Oľa, ty si blázon. Ja ti tvojho Malinku
            nechcem ani zadarmo.
    </p>
    <p>
     OĽGA: Ty si falošný had. A prečo si ho bozkala?
    </p>
    <p>
     ELENA: Chcel vedieť, čo je to trieda B, stupeň prvý. Nechcel veriť, že tým urobím s
            každým mužom, čo chcem. Nuž, ukázala som mu to. Naučím to aj teba.
    </p>
    <p>
     OĽGA: Nechcem to vedieť. To sa nesvedčí jednému poriadnemu dievčaťu.
    </p>
    <p>
     ELENA: Čo sa nesvedčí, vedieť bozkať? A myslíš, že ja nie som poriadne dievča, lebo
            nie som hlúpa hus? Duša moja, dvanásť chudobných dievčat nemôže sedieť a čakať na
            ženíchov, ako jedináčka, bohatá dedička. A tvojho Malinku ti nechcem, ani čo by bol z
            cukru. To je muž ako stvorený len pre teba. Toho si ty môžeš maznať a babúškať, ako si
            to tvoja dušička žiada.
    </p>
    <p>
     OĽGA: Nemáš pravdu. On nie je taký. A ja by som urobila z neho muža.
    </p>
    <p>
     ELENA: Nedbám, rob s ním čo chceš, pre mňa nejestvuje.
    </p>
    <p>
     OĽGA
     <span class="emphasis">
      <em>
       (dupne si):
      </em>
     </span>
     Aká si ty namyslená.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579186">
        </a>
        8. výstup
       </h2>
      </div>
     </div>
    </div>
    <p>
     Predošlí, Čvok.
    </p>
    <p>
    </p>
    <p>
     ČVOK: Čože je tu; čože sa tu robí! Vadíte sa, krásne anjeliky?
     <span class="emphasis">
      <em>
       (Predstaví
               sa.)
      </em>
     </span>
     Som doktor Čvok, lekár tu v meste. Ruky bozkávam.
    </p>
    <p>
     ELENA
     <span class="emphasis">
      <em>
       (neženírovane si ho obzerá):
      </em>
     </span>
     Elena Tomčová.
    </p>
    <p>
     ČVOK: Á, teší ma, veľmi teší. Ruky bozkávam ešte raz. Ako sa má pán otec?
    </p>
    <p>
     ELENA: Poznáte ho dobre?
    </p>
    <p>
     ČVOK: Isteže ho poznám a mám pred ním veľký rešpekt. Kdeže: otec takej krásnej
            rodiny! Poznám i niekoľkých vašich švagrov.
    </p>
    <p>
     ELENKA: Myslím, že som tak trochu i porodinený s vami cez vášho švagra Janka Petráka,
            ktorý je môj bratranec.
    </p>
    <p>
     ELENA: Porodinený? To ma teší!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579250">
        </a>
        9. výstup
       </h2>
      </div>
     </div>
    </div>
    <p>
     Predošlí, Jancko.
    </p>
    <p>
    </p>
    <p>
     JANCKO
     <span class="emphasis">
      <em>
       (vrazí do dverí a kývne rukou Elene):
      </em>
     </span>
     Poďte, striasol som
            sa starej, budeme sami!
    </p>
    <p>
     ELENA
     <span class="emphasis">
      <em>
       (zasmeje sa):
      </em>
     </span>
     Idem, idem. Pá, Olinka. Do videnia, pán
            doktor.
     <span class="emphasis">
      <em>
       (Odíde s Janckom.)
      </em>
     </span>
    </p>
    <p>
     ČVOK: Je to chlapík ten Jancko, skutočný zázrak.
    </p>
    <p>
     OĽGA: Hľadáte otecka?
    </p>
    <p>
     ČVOK: Nie, vás Olinka, srdca môjho polovička.
    </p>
    <p>
     OĽGA: Nuž čo mi máte povedať? Teraz práve som naladená vás vypočuť.
    </p>
    <p>
     ČVOK: Mnoho, veľmi mnoho, keď chcem vašu spanilosť a nekonečnosť mojej lásky, môjho
            obdivu k vám vyrozprávať.
    </p>
    <p>
     OĽGA: Dajte si pozor, aby ste hlbšie nezabŕdli, ako by vám bolo milé. Upozorňujem
            vás, že vás chytím za slovo a nepustím tak ľahko. Teraz som veľmi na váhach, koho zo
            svojich vohľačov si mám vybrať.
    </p>
    <p>
     ČVOK: Urobte ma tým najšťastnejším človekom na svete!
    </p>
    <p>
     OĽGA: Ozaj? Nuž aspoň deväťdesiatimi percentami som náchylná ísť za vás. Ak poviete
            ešte slovo, bude z toho sto.
     <span class="emphasis">
      <em>
       (Hľadí mu ostro do očí a vidieť na nej silné
               odhodlanie.)
      </em>
     </span>
     Budem sa držať Eleniných ponaučení, dajte si pozor!
    </p>
    <p>
     ČVOK
     <span class="emphasis">
      <em>
       (zľakne sa):
      </em>
     </span>
     To je energická osoba, Čvok, pozor!
     <span class="emphasis">
      <em>
       (Nesmelo sa zajaká.)
      </em>
     </span>
     Nuž pravda je pravda, žiadam si vás z
            celého srdca, ale ako poctivý človek som povinný upozorniť vás, že som zarytý starý
            mládenec a ako taký mám vo vašich očiach celý rad chýb.
    </p>
    <p>
     OĽGA: Ha, haha! Už sa ľakáte. Nuž čože sú to za chyby, von s nimi!
    </p>
    <p>
     ČVOK
     <span class="emphasis">
      <em>
       (sprvu neisto, potom sa pustí do toho):
      </em>
     </span>
     Nuž, nuž musíte
            vedieť, že ten element, v ktorom som privyknutý žiť, je ten najnemožnejší neporiadok. U
            mňa je všetko poprehadzované. Medzi knihami mám bielizeň a medzi bielizňou fľašky s
            pálenkami, s vínom a so šajdevasrom alebo benzínom. Moja najväčšia radosť je poľovať za
            každým predmetom. Nemáte predstavu, akú radosť mi to spôsobuje, keď nájdem pôrodnícke
            inštrumenty zabalené do fraku a koňak hore na cylindri visiacej lampy. Môj život by
            stratil všetku šťavu, keby som mal všetko v poriadku.
    </p>
    <p>
     OĽGA: To je strašné, nemožné, čo rozprávate. Ale viete, čo je vstave urobiť dobrá
            žena zo svojho muža? Pomaly, krok za krokom by som vás naučila poriadok. Na hľadanie by
            som vám schovala vždy nejaký potrebný inštrument alebo fajku, nebojte sa, a to tak, že
            by ste ju ani za týždeň nenašli.
    </p>
    <p>
     ČVOK
     <span class="emphasis">
      <em>
       (škrabe sa za ušami):
      </em>
     </span>
     No pekné poriadky by to boli. Ďalej
            sa vám musím vyspovedať, že fajčím, fajčím furt bez prestania. A síce doma vždy z fajky.
            Po všetkých izbách mám porozkladané fajky, porozsýpaný tabak, popol. Záclony sú u mňa
            vždy zafajčené a celý byt ako udiareň. Fajky sa nezrieknem čo by čo bolo. To musíte už
            so mnou kúpiť.
    </p>
    <p>
     OĽGA
     <span class="emphasis">
      <em>
       (pozrie naň a povie strašne nežne):
      </em>
     </span>
     Čo milý pán doktor,
            fajka by vám bola milšia ako môj bozk?
    </p>
    <p>
     ČVOK
     <span class="emphasis">
      <em>
       (vo vytržení):
      </em>
     </span>
     Váš bozk! Ó slasť nebeská. Ó pôžitok
            pôžitkov! Váš bozk.
     <span class="emphasis">
      <em>
       (Chytí sa za hlavu.)
      </em>
     </span>
     Bože, aké to pokúšanie.
            Svätý Augustín, neopúšťaj ma! Apage satanas! Neviem, neviem, čo urobiť! Ó fajka drahá!
     <span class="emphasis">
      <em>
       (Behá po izbe.)
      </em>
     </span>
    </p>
    <p>
     OĽGA
     <span class="emphasis">
      <em>
       (usmieva sa):
      </em>
     </span>
     No, čo bude?
    </p>
    <p>
     ČVOK
     <span class="emphasis">
      <em>
       (zastane pred ňou):
      </em>
     </span>
     A dali by ste mi vari jeden bozk ako
            závdavok?
    </p>
    <p>
     OĽGA. Možno.
    </p>
    <p>
     ČVOK
     <span class="emphasis">
      <em>
       (hlboko vzdychne):
      </em>
     </span>
     Nuž vari sa aj fajky zrieknem.
    </p>
    <p>
     OĽGA: A to je všetko?
    </p>
    <p>
     ČVOK: Nie.
     <span class="emphasis">
      <em>
       (Vzchopí sa.)
      </em>
     </span>
     Ešte ide moja najväčšia chyba. Môj
            domov je hostinec. Trávim tam všetok voľný čas. A karty hrám na strach. Aj minule som
            prehral desať korún v preferansi. Jedným slovom, som lump, ako v knihe stojí. A pijem
            hrôza, čo pijem; všetko bez rozdielu, víno, pálenky, pivo.
    </p>
    <p>
     OĽGA
     <span class="emphasis">
      <em>
       (pokračuje)
      </em>
     </span>
     …benzín, petrolej, šajdevaser. Želám vám na
            zdravie. Lenže je staré porekadlo, že z lumpa vykreše šikovná žena najlepšieho muža.
    </p>
    <p>
     ČVOK: Poviem vám pravdu. Ja som diabolsky zarytý korheľ.
    </p>
    <p>
     OĽGA: Čo len to? Po deci by som vás odúčala. Šla by som s vami do hostinca, hľadela
            by som vás odviesť od tejto chyby prosebnými pohľadmi a láskaním. Nie naraz, ale krok za
            krokom. Myslím, že za nejaký mesiac by som si vás úplne získala, podmanila triezvosti a
            že by ste boli šťastný, keby ste mohli sedieť doma pri mne.
    </p>
    <p>
     ČVOK: Hej a držať pamok, pomáhať vám pri zaváraní, naučiť sa aportovať, hojdať deti,
            chodiť v župane a vyčaptaných papučiach, jedným slovom stať sa sakramentským manželským
            otrokom. No pekne, že ste takto rožky vystrčili. Ďakujem, ďakujem, neprosím o to.
            Porúčam sa, služobník, ruky bozkávam.
     <span class="emphasis">
      <em>
       (Utečie.)
      </em>
     </span>
    </p>
    <p>
     OĽGA: Hahahahahaha. No toho som si pekne nahovorila.
     <span class="emphasis">
      <em>
       (Stíchne a trošku
               rozmýšľa.)
      </em>
     </span>
     No ale to je predsa len hrozný chlap. Takto mnou opovrhnúť.
     <span class="emphasis">
      <em>
       (Dupne nohou a hnevlivo plače.)
      </em>
     </span>
     Škandál.
     <span class="emphasis">
      <em>
       (Nakoniec sa
               usmeje.)
      </em>
     </span>
     No to som obstála.
    </p>
    <p>
    </p>
    <p>
     (Opona.)
    </p>
    <p>
    </p>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2579592">
       </a>
       3. dejstvo
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2579611">
        1. výstup
       </a>
      </span>
     </dt>
     <dt>
      <span class="sect1">
       <a href="#id2579806">
        2. výstup
       </a>
      </span>
     </dt>
     <dt>
      <span class="sect1">
       <a href="#id2580108">
        3. výstup
       </a>
      </span>
     </dt>
     <dt>
      <span class="sect1">
       <a href="#id2580286">
        4. výstup
       </a>
      </span>
     </dt>
     <dt>
      <span class="sect1">
       <a href="#id2580841">
        5. výstup
       </a>
      </span>
     </dt>
     <dt>
      <span class="sect1">
       <a href="#id2581045">
        6. výstup
       </a>
      </span>
     </dt>
     <dt>
      <span class="sect1">
       <a href="#id2581484">
        7. výstup
       </a>
      </span>
     </dt>
     <dt>
      <span class="sect1">
       <a href="#id2581735">
        8. výstup
       </a>
      </span>
     </dt>
     <dt>
      <span class="sect1">
       <a href="#id2581828">
        9. výstup
       </a>
      </span>
     </dt>
    </dl>
   </div>
   <p>
   </p>
   <p>
   </p>
   <p>
    Tá istá izba ako v prvom a druhom dejstve.
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579611">
        </a>
        1. výstup
       </h2>
      </div>
     </div>
    </div>
    <p>
     Jedlinský, Malinka.
    </p>
    <p>
    </p>
    <p>
     JEDLINSKÝ: Hej, peknú kašu ste si navarili. A dať sa dolapiť, dolapiť!
    </p>
    <p>
     MALINKA
     <span class="emphasis">
      <em>
       (ustrašene):
      </em>
     </span>
     Nuž to je tak zle so mnou, tak zle?
    </p>
    <p>
     JEDLINSKÝ
     <span class="emphasis">
      <em>
       (preháňa):
      </em>
     </span>
     Veľmi zle, ukrutne zle, celý váš život je
            stratený.
    </p>
    <p>
     MALINKA: Prepánaboha, nehovorte tak. Stratil som hlavu, nevedel som, čo robím.
    </p>
    <p>
     JEDLINSKÝ: Vidieť, že ste zriedkavo neskazený šuhaj. Bozk pekného dievčaťa neberú
            mladí ľudia obyčajne tak tragicky. Ani o tom nemôže byť reč, že by i ten najvernejší
            manžel tu i tu neodtrhol ktorýsi ten kvietok, hoci narástol v cudzej záhrade. Okrem mňa,
            rozumie sa samo sebou! Ale, synku, nesmie sa dať dolapiť a čo viac — krpčeky svätého
            Floriána
     <span class="emphasis">
      <em>
       (zdvihne ruky hore)
      </em>
     </span>
     od vlastnej snúbenice! A ten strašný
            hriech, že to bolo krásne dievča! Keby bola bývala aspoň nejaká špata, to by sa vám
            možno, hovorím možno, všetko prepieklo, ale krásne dievča! No darmo, ste vo veľmi zlej
            koži.
    </p>
    <p>
     MALINKA
     <span class="emphasis">
      <em>
       (plačlivo):
      </em>
     </span>
     Ale čože si už mám počať? Keď ma už raz
            dolapila?
    </p>
    <p>
     JEDLINSKÝ: A vy ste potom ešte modlikali, aby vám dala ešte jeden bozk, božtíček ste
            povedali, vy jeden Sardanapal. Chutilo vám to, chutilo, vy jeden — ech, radšej čuším.
    </p>
    <p>
     MALINKA: Ako keby ste nôž obracali v mojom srdci. Poraďte, čo mám urobiť, aby sa
            Olinka nado mnou zmilovala?
    </p>
    <p>
     JEDLINSKÝ: Jediná možnosť vybehať sa je táto: musíte tajiť, do krajnosti tajiť. Keď
            budete tajiť, stále a rezolútne tajiť, s tým najzúfalejším odhodlaním, tak nakoniec
            vyhráte. Žena skôr uverí milovanému mužovi ako vlastným očiam. Pravda nie vždy, ale keď
            sa jej to vyplatí. Pritom sa musíte chovať tak, ako najurazenejšia nevinnosť. Rozumiete
            ma?
    </p>
    <p>
     MALINKA: Rozumiem, rozumiem. Len či to utrafím!
    </p>
    <p>
     JEDLINSKÝ: Božemôj, advokát a to dobrý advokát a nevedel by sa pretvarovať, že je
            nevinný. Veď je to vaše remeslo.
    </p>
    <p>
     MALINKA: Veď hej, za druhého, ale za seba? A milované dievča, toho anjela klamať? To
            je strašné.
    </p>
    <p>
     JEDLINSKÝ: Ak ste blázon, priznajte sa, bude vám to celý život vyhadzovať na oči. Pri
            každej príležitosti, keď jej budete v niečom odporovať, vyrukuje s tým bozkom a zapchá
            vám ústa. Ja mám už vyše dvadsaťročnú manželskú prax a nikdy som sa k ničomu nepriznal.
            Len raz narobil akýsi sprostý lístok ohromnú galibu.
    </p>
    <p>
     MALINKA: Veď ste povedali, že ste nikdy neprestúpili.
    </p>
    <p>
     JEDLINSKÝ: A kto vám hovorí, že som prestúpil. Bol som nevinný, čistý ako — sódová
            fľaška.
    </p>
    <p>
     MALINKA: Odpusťte, ja som ešte nevidel čistú sódovú fľašu.
    </p>
    <p>
     JEDLINSKÝ: No ja som raz jednu videl a to je práve tá, na ktorú sa odvolávam. Ale to
            je vedľajšia vec, tak čo urobíte?
    </p>
    <p>
     MALINKA: Skúsim to. Neviem, ako to pôjde, ale veď uvidíme.
    </p>
    <p>
     JEDLINSKÝ
     <span class="emphasis">
      <em>
       (potľapká ho po pleci):
      </em>
     </span>
     Už vás vidím, ako slávne sa
            budete držať. No nie to, nejako sa to len skončí. A s Kozinským je čo? Ako ďaleko ste s
            ním?
    </p>
    <p>
     MALINKA: Myslím, že to pôjde, lenže iste nie bez obete.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579806">
        </a>
        2. výstup
       </h2>
      </div>
     </div>
    </div>
    <p>
     Predošlí, Oľga.
    </p>
    <p>
    </p>
    <p>
     OĽGA
     <span class="emphasis">
      <em>
       (zastane vo dverách):
      </em>
     </span>
     Otecko, hľadá ťa Korngut kvôli
            pšenici.
    </p>
    <p>
     JEDLINSKÝ: Už idem. Ty, Oľa, zabav za ten čas pána fiškála, mám sa s ním ešte
            pozhovárať.
    </p>
    <p>
     OĽGA
     <span class="emphasis">
      <em>
       (vojde do izby a nepozrúc na Malinku sadne si do fotela bokom k
            nemu):
      </em>
     </span>
     Hm.
    </p>
    <p>
     MALINKA
     <span class="emphasis">
      <em>
       (zakašle):
      </em>
     </span>
     Hm.
    </p>
    <p>
     OĽGA
     <span class="emphasis">
      <em>
       (tiež trochu zakašle):
      </em>
     </span>
     Hm.
    </p>
    <p>
     MALINKA
     <span class="emphasis">
      <em>
       (neobyčajne mužne):
      </em>
     </span>
     Oľa, ty si mi ublížila.
    </p>
    <p>
     OĽGA
     <span class="emphasis">
      <em>
       (veľmi prekvapená vyskočí):
      </em>
     </span>
     Čože, ja som vám ublížila?
    </p>
    <p>
     MALINKA: Áno, ty ma, zdá sa, upodozrievaš z akýchsi zlých skutkov.
    </p>
    <p>
     OĽGA: No toto je naozaj podarené. A kto žobral o „bozk, božtíček triedy B, prvý
            stupeň“ od Eleny, kto?
    </p>
    <p>
     MALINKA: Tajím, do krajnosti tajím, že ja! Čo sú to za reči „bozk“, ba čo viac
            „božtíček“ triedy B, stupeň prvý.
    </p>
    <p>
     OĽGA: No tu prestáva všetko. Veď ste sa mi priznali a prosili za odpustenie.
    </p>
    <p>
     MALINKA: O tom ani reči. Nemohol som sa priznať k niečomu, čo som nikdy neurobil.
            Máte na to svedkov?
    </p>
    <p>
     OĽGA: Nuž veď sa i Elena priznala, že vás bozkala.
    </p>
    <p>
     MALINKA: Mýlite sa. To musel byť niekto iný, veď ja som tu vtedy vôbec nebol.
    </p>
    <p>
     OĽGA: No dobre.
     <span class="emphasis">
      <em>
       (Sadne si do fotela a začne plakať.)
      </em>
     </span>
    </p>
    <p>
     MALINKA: No aleguj s ňou teraz.
     <span class="emphasis">
      <em>
       (Díva sa na ňu a nevie, čo má
            robiť.)
      </em>
     </span>
     Veď keby tie ženy hneď neplakali. Tu máš, teraz ti plače. To je
            hrozné.
    </p>
    <p>
     OĽGA: Akého nešľachetného muža som to milovala! Ó ja nešťastná a aký mi bol drahý!
            Božemôj, aký klamár!
    </p>
    <p>
     MALINKA
     <span class="emphasis">
      <em>
       (zmäkne, ide k nej, kľakne si pred ňou):
      </em>
     </span>
     Olinka, odpusť
            mi.
    </p>
    <p>
     OĽGA: Čože vám mám odpustiť, veď ste mi nič neurobili?
    </p>
    <p>
     MALINKA: Som naničhodný človek. Elena ma bozkala, nasilu bozkala, namojdušu, nasilu.
            Ani som nevedel, čo sa so mnou stalo. Pomútila mi hlavu. Prisahám ti na všetko na svete,
            že milujem len teba.
    </p>
    <p>
     OĽGA: Nuž prečo si chcel odtajiť, že si ju bozkal?
    </p>
    <p>
     MALINKA: To ma ona bozkala. Tvoj otec ma tak vyučil, aby som všetko tajil.
    </p>
    <p>
     OĽGA
     <span class="emphasis">
      <em>
       (zasmeje sa):
      </em>
     </span>
     Môj otecko. Toho nepoznáš? Ten si predsa
            urobil z teba žart, jeho najväčšia pasia je, keď môže niekoho dostať. A to ty nevieš?
    </p>
    <p>
     MALINKA: No vieš, nie je to od neho pekné. Počkaj, ja mu to vrátim. Olinka, odpustíš
            mi už?
    </p>
    <p>
     OĽGA: Ak budeš v budúcnosti spokojný s božtičkami triedy B, stupeň prvý, ktoré
            dostaneš len odo mňa.
    </p>
    <p>
     MALINKA
     <span class="emphasis">
      <em>
       (radostne prekvapený):
      </em>
     </span>
     A čo to už aj ty vieš?
    </p>
    <p>
     OĽGA
     <span class="emphasis">
      <em>
       (hanblivo):
      </em>
     </span>
     Ela ma to naučila, tiež — nasilu.
    </p>
    <p>
     MALINKA: A nebola by si náchylná zložiť taký maličký
     <span class="emphasis">
      <em>
       (ukazuje na konci
               prsta),
      </em>
     </span>
     taký malý, taký malinký exámentík, ako si sa to naučila?
    </p>
    <p>
     OĽGA: To nezaslúžiš.
    </p>
    <p>
     MALINKA
     <span class="emphasis">
      <em>
       (žalostne):
      </em>
     </span>
     Olinka zlatá, jediná, nekatuj ma.
    </p>
    <p>
     OĽGA: Budeš mi vždy verný?
    </p>
    <p>
     MALINKA: Prisahám!
     <span class="emphasis">
      <em>
       (Zdvihne obe ruky a jednu nohu.)
      </em>
     </span>
    </p>
    <p>
     OĽGA
     <span class="emphasis">
      <em>
       (naraz sa odhodlá, oblapí ho a bozkáva):
      </em>
     </span>
     Počkaj, to nebol
            celkom podarený!
     <span class="emphasis">
      <em>
       (Bozká ho ešte raz.)
      </em>
     </span>
    </p>
    <p>
     MALINKA: Mne sa zdá, že ani tento ešte nestojí na výške dokonalosti.
    </p>
    <p>
     OĽGA
     <span class="emphasis">
      <em>
       (bozká ho ešte raz):
      </em>
     </span>
     A tento?
    </p>
    <p>
     MALINKA
     <span class="emphasis">
      <em>
       (s oduševnením):
      </em>
     </span>
     Oľa, ty vysoko presahuješ svoju
            učiteľku. Ty si anjel, ty si zázrak dvadsiateho storočia, ty si…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580108">
        </a>
        3. výstup
       </h2>
      </div>
     </div>
    </div>
    <p>
     Predošlí, Elena.
    </p>
    <p>
    </p>
    <p>
     ELENA
     <span class="emphasis">
      <em>
       (vidí, že Malinka drží Oľgu okolo drieku):
      </em>
     </span>
     Ach, vari
            vyrušujem?
    </p>
    <p>
     OĽGA: Ale nie, poď len dnu.
    </p>
    <p>
     MALINKA
     <span class="emphasis">
      <em>
       (dojato):
      </em>
     </span>
     Drahá Elena, vy ste znamenitá osoba. Vám
            ďakujem za najblaženejšie chvíle svojho života, i za to, že sme sa s Olinkou načisto
            dorozumeli.
    </p>
    <p>
     ELENA: Som veľmi rada, že ste aspoň vy dvaja v poriadku. S Janckom som nevykonala
            nič. To je jedno surové zviera.
    </p>
    <p>
     OĽGA, MALINKA
     <span class="emphasis">
      <em>
       (naraz):
      </em>
     </span>
     Čo je s ním, čo ti urobil? To je stará
            vec, že je to zlý odroň. Čo spáchal?
    </p>
    <p>
     ELENA: Bola som s ním v besiedke v záhrade. Oľa a vy, Malinka, sa mi nikdy
            neodslúžite, čo som si pre vás vytrpela.
    </p>
    <p>
     MALINKA: Dali ste mu bozk triedy B, stupeň prvý a on…
    </p>
    <p>
     ELENA: To nie, ale zaucho, trieda A, stupeň prvý.
    </p>
    <p>
     OĽGA: Preboha, čo urobil ten nešťastník?
    </p>
    <p>
     ELENA: Najprv sme sa zhovárali o vás a o tvojej mame, na ktorú robil tie
            najsprostejšie poznámky, potom mi vyložil svoj plán, že teba by si vzal pre peniaze a
            my: on a ja by sme sa mali radi. Počúvala som ho a kládla mu otázky, ako keby som
            pristala na jeho návrhy.
    </p>
    <p>
     MALINKA: No to je na neuverenie.
    </p>
    <p>
     OĽGA: A takému človeku ma chce mama dať.
    </p>
    <p>
     ELENA: Bol vždy smelší, napokon sa držal ako paholok a ja som mu dala triedu A,
            stupeň prvý.
     <span class="emphasis">
      <em>
       (Pozerá si ruku.)
      </em>
     </span>
     Pozri, ešte teraz mám červenú ruku:
            horí mi ako v ohni.
    </p>
    <p>
     MALINKA: Ela, vy ste znamenité dievča! Dovoľte, aby som tú ruku bozkal. Slobodno,
            Olinka?
     <span class="emphasis">
      <em>
       (Bozká jej ruku.)
      </em>
     </span>
    </p>
    <p>
     OĽGA: Čo teraz? Tým si nám však nepomohla ani pri mame ani pri otcovi.
    </p>
    <p>
     ELENA: Myslím, že tvojho otca poznám omnoho lepšie ako ty. Tomu sa ani nesníva, aby
            ťa dal Janckovi.
    </p>
    <p>
     MALINKA: Ja som tiež toho presvedčenia.
    </p>
    <p>
     OĽGA: Ale mama je doň celá pobláznená, jeho hrubé komplimenty berie za hotový groš.
    </p>
    <p>
     ELENA: Ja jej otvorím oči, a to poriadne. Spoľahni sa na mňa.
    </p>
    <p>
     OĽGA
     <span class="emphasis">
      <em>
       (skočí jej okolo krku):
      </em>
     </span>
     Ela milá, drahá, vedela som, že ma
            len ty zachrániš.
    </p>
    <p>
     ELENA: Zachránim, keď nie podobrotky, tak pozlotky. Čo urobíte teraz?
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580286">
        </a>
        4. výstup
       </h2>
      </div>
     </div>
    </div>
    <p>
     Predošlí, Čvok.
    </p>
    <p>
    </p>
    <p>
     ČVOK.: Ruky bozkávam, Oľa, hneváte sa na mňa? Však sa nehneváte? Ja som taký
            trubiroh, mamľas, oplan!
    </p>
    <p>
     OĽGA: Ale nie, naopak. Vy ste zlatý, podarený človek. Však Jožko? Poďakuj sa mu.
    </p>
    <p>
     MALINKA: Ty si môj najlepší priateľ. Ďakujem ti srdečne.
     <span class="emphasis">
      <em>
       (Trasie mu
            ruku.)
      </em>
     </span>
     A za čo mu ďakujem, Oľa, povedz, za čo mu ďakujem?
    </p>
    <p>
     OĽGA
     <span class="emphasis">
      <em>
       (smeje sa):
      </em>
     </span>
     Pomysli si, ja som sa mu núkala za ženu a on ma
            nechcel, aj napriek tomu, že ma pýtal od otca. Zľakol sa ma, však pán doktor?
    </p>
    <p>
     ČVOK
     <span class="emphasis">
      <em>
       (trhá si vlasy):
      </em>
     </span>
     Nespomínajte mi to! Hneď utečiem domov a
            užijem kilo cyankáli. Nespomínajte mi to!
    </p>
    <p>
     ELENA: Som skutočne zvedavá, ako to narafičí môj milý — čože ste mi? — švagor,
            bratranec?
    </p>
    <p>
     ČVOK: Neviem, neviem. Možno, keď sa s vami porozprávam, svitne mi v hlave.
    </p>
    <p>
     OĽGA: Tak sa mi zdá, že sa majú o čomsi zhovárať. Poďme do záhrady.
    </p>
    <p>
     MALINKA: Poďme.
     <span class="emphasis">
      <em>
       (Odídu.)
      </em>
     </span>
    </p>
    <p>
     ELENA: Tak sa zdá, že sme obidvaja vyhoreli.
    </p>
    <p>
     ČVOK: Čo, aj vy?
    </p>
    <p>
     ELENA: Presvedčila som sa, že s Janckom nemožno vyjednávať.
    </p>
    <p>
     ČVOK: Skúste to so mnou. Čo si o mne myslíte?
    </p>
    <p>
     ELENA: V akom ohľade, vnútornom, či zovnútornom?
    </p>
    <p>
     ČVOK: Najprv zovnútornom.
     <span class="emphasis">
      <em>
       (Postaví sa do pózy a pomaly sa pred ňou
            krúti).
      </em>
     </span>
    </p>
    <p>
     ELENA
     <span class="emphasis">
      <em>
       (díva sa naňho, kloniac hlavu z boka na bok):
      </em>
     </span>
     Urobte
            niekoľko krokov.
    </p>
    <p>
     ČVOK
     <span class="emphasis">
      <em>
       (vykračuje pred ňou):
      </em>
     </span>
     Myslím, že moja chôdza nie je bez
            istej vážnej dôstojnosti.
    </p>
    <p>
     ELENA: Áno. Postava a výzor zodpovedá jednému dobre živenému filantropovi,
            ľudomilovi, ktorý…
    </p>
    <p>
     ČVOK: Čo ktorý? Myslíte, že nie je nepriateľ lepšej kvapky?
    </p>
    <p>
     ELENA: No, nie ste abstinent.
    </p>
    <p>
     ČVOK: Myslíte, že vyzerám, po slovensky rečeno, ako korheľ.
    </p>
    <p>
     ELENA: No korheľ by som práve nepovedala.
    </p>
    <p>
     ČVOK: Vedzte, že môj indiskrétne ružový nos je dôsledok okuliarov. Predsa ma však
            vaša bystrozrakosť napĺňa obdivom. Táto vlastnosť, ktorá vám na mne nechvalne napadá, ma
            ponúka, aby som zmenil spôsob svojho doterajšieho života. K tomu potrebujem pomoc, veľkú
            pomoc, neoceniteľnú pomoc.
    </p>
    <p>
     ELENA: Tú pomoc vám mala poskytnúť Oľa.
    </p>
    <p>
     ČVOK: Zase ma prekvapuje bystrosť vášho pozorovania.
    </p>
    <p>
     ELENA: Nuž veď sa vám núkala a nechceli ste ju.
    </p>
    <p>
     ČVOK: Viete, že keď si človek sám nadá pred druhým do hlupákov, nikdy to nemyslí
            naozaj. Nadali ste si už niekedy do hlupákov?
    </p>
    <p>
     ELENA: Nie som voči sebe taká úprimná a možno my ženy ani nemyslíme tak logicky ako
            vy muži.
    </p>
    <p>
     ČVOK: Ruky bozkávam. Nuž len to chcem povedať, že keď iný človek na nadávanie sebe
            samému prisvedčí, nepadne to dobre.
    </p>
    <p>
     ELENA: A vy ste Ole vyrátali vaše pekné vlastnosti a ona vám ich uznala. Aha, už
            viem. Dám si na vás pozor.
    </p>
    <p>
     ČVOK: A po druhé viem, že je spletená s Malinkom a že so mnou len žartovala.
    </p>
    <p>
     ELENA: Tak vy ste jej vypočítali svoje zlé vlastnosti. Som zvedavá aké.
    </p>
    <p>
     ČVOK: Jednu som vám už uviedol. Ale dúfam, že časom sa takto polepším.
    </p>
    <p>
     ELENA: Myslíte? Pochybujem.
    </p>
    <p>
     ČVOK: Mám jednu vlastnosť, ktorá prezradí s absolútnou presnosťou či a koľko som pil
            a v tom prípade by moja žena mohla riadiť trestajúce kroky podľa stupňa previnenia.
    </p>
    <p>
     ELENA: No tým ma prekvapujete! Čo je to za vlastnosť?
    </p>
    <p>
     ČVOK: Nevysmejete ma?
    </p>
    <p>
     ELENA
     <span class="emphasis">
      <em>
       (smeje sa):
      </em>
     </span>
     Neviem.
    </p>
    <p>
     ČVOK: Ja som človek veľmi cituplný a váš smiech by…
    </p>
    <p>
     ELENA: By vás bolel?
    </p>
    <p>
     ČVOK: Nie, primäl k tomu, aby som sa smial s vami.
    </p>
    <p>
     ELENA: No tak von s ňou. Čo je to za čudo?
    </p>
    <p>
     ČVOK: Buďte pripravená na čosi strašné!
    </p>
    <p>
     ELENA: Preboha, hádam — odpusťte — hádam nechrápete!
    </p>
    <p>
     ČVOK
     <span class="emphasis">
      <em>
       (prekvapene):
      </em>
     </span>
     Čo ste vy za veštica! Áno, chrápem, je to
            také hrozné?
    </p>
    <p>
     ELENA
     <span class="emphasis">
      <em>
       (veľmi prehnane):
      </em>
     </span>
     To je hrozné! Kvôli tomu naše
            vyjednávanie načisto pretrhávam. Pane, muž, ktorý chrápe! To je úplne nemožná vec.
            Zbohom!
     <span class="emphasis">
      <em>
       (Odchádza.)
      </em>
     </span>
    </p>
    <p>
     ČVOK: Nebuďteže taká náhlivá, počkajte ešte.
    </p>
    <p>
     ELENA: Chrápajúci muž ma naskrze nezaujíma. Zbohom!
    </p>
    <p>
     ČVOK: Počkajteže predsa! Moje chrápenie je len fakultatívne, podmienečné. No, chrápem
            len vtedy, keď som niečo vypil.
    </p>
    <p>
     ELENA
     <span class="emphasis">
      <em>
       (vráti sa od dverí):
      </em>
     </span>
     Aha, tak to je vaša nezvyčajná
            vlastnosť. Hovorte, začína to byť zaujímavé.
    </p>
    <p>
     ČVOK: No vidíte. Moje chrápanie sa stupňuje podľa toho, koľko som vypil.
    </p>
    <p>
     ELENA
     <span class="emphasis">
      <em>
       (tlieska):
      </em>
     </span>
     To je skvelé, to je krásne, doktor, to ste
            naozaj zázrak prírody.
    </p>
    <p>
     ČVOK: Milerád vám to predvediem. Od jedného deci vína chrapkám tou najfajnejšou
            fistulkou, to je skutočne klokot slávika, radosť počúvať.
    </p>
    <p>
     ELENA: A z deci sa to stupňuje na celý orchester. To musí byť podarené.
    </p>
    <p>
     ČVOK: Áno, je. Keď vypijem viac, ako mi je na osoh, môj chrapot sa vyrovná
            bombardónu.
    </p>
    <p>
     ELENA: Bombardónu!
    </p>
    <p>
     ČVOK: Áno, ale v mojom orchestri sú zastúpené všetky nástroje. Je tam klarinet,
            flauta, hoboj, fagot.
    </p>
    <p>
     ELENA: Počujte, a neuvažovali ste o tom, producírovať sa s touto vašou obdivuhodnou
            vlastnosťou?
    </p>
    <p>
     ČVOK: Myslel, ale len pred vami.
    </p>
    <p>
     ELENA
     <span class="emphasis">
      <em>
       (naraz vážne, skoro opovržlivo):
      </em>
     </span>
     Ďakujem vám, nie som
            zvedavá.
    </p>
    <p>
     ČVOK: Počujte ma, Elena. Ja som videl manželský život troch vašich sestier a ten ma
            teraz, keď som vás poznal, naplnil najvrelšou túžbou, aby sa aj mne dostal taký údel.
    </p>
    <p>
     ELENA: Milý doktor, šťastný manželský život závisí od dvoch. Ani jeden z mojich
            švagrov nevytrubuje ani na pikole ani na trombóne.
    </p>
    <p>
     ČVOK: Nie je nič ľahšie ako zriecť sa tohto nezvyčajného zázraku. Keby som mal pri
            sebe dušu, ktorá by so mnou spolucítila. Bláznim za hudbou a milujem umenie a
            literatúru.
    </p>
    <p>
     ELENA: A preto trávite noci po hostincoch.
    </p>
    <p>
     ČVOK: Roznietenosť mojej duše ma ženie z môjho pustého bytu.
    </p>
    <p>
     ELENA: No a v hostinci sa ona uhasí, máte tam druhov, ktorí blúznia s vami o krásach
            svetových poetov.
    </p>
    <p>
     ČVOK: Nie, tí blúznia o celkom iných krásach. Jeden z mojich najosvietenejších druhov
            sa natoľko zaoberal literatúrou, že dospel k názoru, že je to len klam a humbug.
    </p>
    <p>
     ELENA: To musí byť originálny človek. Kto je to?
    </p>
    <p>
     ČVOK: Je to advokát. Kúpil si raz Schillerovu Pannu Orleánsku, predpokladajúc, že je
            to fešná francúzska bajadéra.
    </p>
    <p>
     ELENA
     <span class="emphasis">
      <em>
       (smeje sa):
      </em>
     </span>
     Chudák, ako sa sklamal.
    </p>
    <p>
     ČVOK: Dnes som už tak ďaleko, že nenávidím hostinský život. Vďačne sa zrieknem svojej
            mládeneckej slobody, aby som získal dušu, ktorá by vedela so mnou sympatizovať. Pozrite,
            Elena, vy ste sa hodili Janckovi na prsia.
    </p>
    <p>
     ELENA: Išlo o to, pomôcť Ole.
    </p>
    <p>
     ČVOK: Prípadne by ste si ho vzala.
    </p>
    <p>
     ELENA: Toho človeka nikdy. A vy čo chcete odo mňa?
    </p>
    <p>
     ČVOK: Staňte sa mojou ženou.
    </p>
    <p>
     ELENA: Neodmietam vás. Možno budem vaša za niekoľko mesiacov a nebudete v tom čase
            chrápať, nič, ani ten najfajnovejší slávičí klokot. Chcem vidieť, kto je u vás silnejší,
            či ja či trombóny.
    </p>
    <p>
     ČVOK: Dobre. Pristávam a už som aj pristal. Elena, jedna Ofélia, jedna Francesca da
            Rimini žijú dlhé roky v mojej duši s nehasnúcou silou, a čo je vplyv týchto tôní na moje
            city v porovnaní s účinkom vašej utešenej postavy, tvojich múdrych, dobrých očí a tvojej
            mäkkej drahej rúčky. Ale predsa by bolo dobré, keby, keby…
    </p>
    <p>
     ELENA: Čo keby, aké keby? Von s ním!
    </p>
    <p>
     ČVOK: Človek je predsa len krehká nádoba. Len na posilnenie by ste mi mali dovoliť,
            čo len raz mesačne pobozkať tvoje…
    </p>
    <p>
     ELENA: Ruky? To vám dovolím, tu ich máte.
    </p>
    <p>
     ČVOK
     <span class="emphasis">
      <em>
       (bozká jej ruky):
      </em>
     </span>
     Máte vraj obdivuhodnú kolekciu bozkov,
            hovoril mi Jedlinský.
    </p>
    <p>
     ELENA: Ah, to je klebetník.
    </p>
    <p>
     ČVOK: Nemohol by som z nich dostať ukážočku?
    </p>
    <p>
     ELENA
     <span class="emphasis">
      <em>
       (smeje sa):
      </em>
     </span>
     Možno, časom, milý priateľ, časom.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580841">
        </a>
        5. výstup
       </h2>
      </div>
     </div>
    </div>
    <p>
     Predošlí, Cilka.
    </p>
    <p>
    </p>
    <p>
     ČVOK: Ruky bozkávam.
    </p>
    <p>
     CILKA
     <span class="emphasis">
      <em>
       (chladno):
      </em>
     </span>
     Dobrý deň.
     <span class="emphasis">
      <em>
       (Po chvíli.)
      </em>
     </span>
     Mrzký čas je vonku, duje vietor.
    </p>
    <p>
     ČVOK: Zdá sa mi, že aj tu.
     <span class="emphasis">
      <em>
       (K Elene.)
      </em>
     </span>
     Ruky bozkávam. Porúčam sa.
     <span class="emphasis">
      <em>
       (Ide preč.)
      </em>
     </span>
    </p>
    <p>
     CILKA
     <span class="emphasis">
      <em>
       (sadne si do fotela s istou, neobyčajnou ceremóniou):
      </em>
     </span>
     Elena, odviedla si odo mňa Jancka do besiedky. Videla som vás tam.
    </p>
    <p>
     ELENA: Totiž, on prišiel od teba po mňa. Nevediac, čo chce, šla som za ním.
    </p>
    <p>
     CILKA: Totiž vieš, že je zasnúbený s Oľgou s rodičovským súhlasom rodičov a ty ho
            odvádzaš.
    </p>
    <p>
     ELENA: Viem, že nie je zasnúbený a už vôbec nie so súhlasom rodičov. Bolo by to i
            čudné, keby bol, lebo mne vyznal lásku a choval sa tak sprosto, že som ho musela udrieť
            po tvári.
    </p>
    <p>
     CILKA
     <span class="emphasis">
      <em>
       (opovržlivo):
      </em>
     </span>
     Dnešné dievčatá sú veľmi smelé. Ako prišiel
            k tomu, že ti vyznal lásku, keď si mu na to nedala podnet?
    </p>
    <p>
     ELENA: Keby som si bola žiadala jeho lásku, nebola by som ho udrela, keď mi ju
            vyznával.
    </p>
    <p>
     CILKA: Mladí ľudia ako Jancko, to musí mať krv v žilách. To je gavalier.
    </p>
    <p>
     ELENA: Tak schvaľuješ, že mi snúbenec tvojej dcéry vyznal lásku?
    </p>
    <p>
     CILKA: Iste to nebolo také nebezpečné. Taký šumný mladý človek, taký gavalier, ako je
            doktor Jancko, si chce získať každé dievča.
    </p>
    <p>
     ELENA: Mohla by som povedať, že i každú paniu…
    </p>
    <p>
     CILKA: Narážaš na mňa?
    </p>
    <p>
     ELENA: Keby sa nebol vyslovil, že je stará škatuľa s falošnými zubmi a vlasmi. A to o
            dáme, ktorá vlastní svoje krásne vlasy a zuby.
    </p>
    <p>
     CILKA: A kto má byť tá dáma?
    </p>
    <p>
     ELENA: Keď chceš vedieť, nuž ti poviem: ty, milá tetuška.
    </p>
    <p>
     CILKA: Ale to je predsa lož! To je úplne nemožné! To je nezmysel, kdeže o mne niečo
            také! Ty vymýšľaš.
    </p>
    <p>
     ELENA: Zavolaj ho, poviem mu to do očí pred tebou.
    </p>
    <p>
     CILKA: Ach, toto je škandál.
     <span class="emphasis">
      <em>
       (Skočí.)
      </em>
     </span>
     To je jeden naničhodný
            človek. Na mňa povedať, že som stará škatuľa, že mám falošné zuby a…
    </p>
    <p>
     ELENA: Tetuška, to je fešný mladý muž.
    </p>
    <p>
     CILKA: Fešný darebák, naničhodník…
    </p>
    <p>
     ELENA: Gavalier, ktorý má krv.
    </p>
    <p>
     CILKA: Ty, nebráň ho, toho nevzdelaného surovca. Takúto urážku nášmu domu. A
            Jedlinský mu chce dať dcéru za ženu. Nikdy, nikdy! Radšej nech…
    </p>
    <p>
     ELENA: Tetuška, ty si povedala, že je Oľgin snúbenec, so súhlasom…
    </p>
    <p>
     CILKA: Ty, nehnevaj ma, to je jeden naničhodný…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581045">
        </a>
        6. výstup
       </h2>
      </div>
     </div>
    </div>
    <p>
     Predošlí, Jedlinský.
    </p>
    <p>
    </p>
    <p>
     JEDLINSKÝ: Malinka tu už nie je?
    </p>
    <p>
     ELENA: Už dávno odišiel.
    </p>
    <p>
     CILKA: Poď sem, neutekaj!
    </p>
    <p>
     JEDLINSKÝ: Čože rozkážeš, ty kvet najvoňavejší?
    </p>
    <p>
     CILKA: Počúvaj, čo porobil ten tvoj Jancko! Prihodila sa strašná udalosť. Náš dom bol
            zneuctený neslýchaným spôsobom človekom, ktorému chceš nasilu, proti mojej vôli, nanútiť
            našu nešťastnú dcéru.
    </p>
    <p>
     JEDLINSKÝ: Krpčeky svätého Floriána, to sa muselo čosi stať — vari len neuštipol
            chyžnú na líce. Je to naozaj nebezpečný človek.
    </p>
    <p>
     CILKA: Ty nestojíš na výške ani svojho manželského ani svojho otcovského postavenia.
            Stala sa strašná urážka.
    </p>
    <p>
     ELENA: Ujo, nerob žarty, vec je vážna.
    </p>
    <p>
     JEDLINSKÝ: Preboha, tak ma nenaťahujte na škripec, povedzte už raz, čo sa stalo?
    </p>
    <p>
     CILKA: Ach, ach, zle mi je, nemôžem to ani vypovedať. Voňavku! Elena, voňavku,
            lietaciu soľ —
     <span class="emphasis">
      <em>
       (zvalí sa na diván)
      </em>
     </span>
     Ach…
    </p>
    <p>
     ELENA
     <span class="emphasis">
      <em>
       (ide k nej, hľadí ju a šúcha; Jedlinský núka amoniak).
      </em>
     </span>
    </p>
    <p>
     JEDLINSKÝ: Tu je amoniak, ak treba.
    </p>
    <p>
     CILKA
     <span class="emphasis">
      <em>
       (bystro):
      </em>
     </span>
     Zase začínaš. Neopováž sa, ach…
    </p>
    <p>
     ELENA: Ujo, Jancko povedal o tetuške, že je stará škatuľa, že má parochňu a falošné
            zuby a že by ešte chcela koketovať s mladými ľuďmi, keby sa našiel taký blázon.
    </p>
    <p>
     CILKA: Čože, i to povedal? To je úbohý, úbohý mizerák. No len keby som chcela, na
            každý prst by som mala jedného. Ale kdeže ja, ja stelesnená vernosť. Ach, zle mi je,
            ach…
    </p>
    <p>
     JEDLINSKÝ: To je sprosták! Nuž ale čo robiť. Ciluška, ty si ho žiadaš za zaťa, no a
            ja tých dvestošesťdesiat jutár tiež nemôžem len tak nemilobohu zahodiť.
    </p>
    <p>
     CILKA: Ja toho človeka za zaťa? Nemôžem ani pozrieť na jeho stranu. Od prvého okamihu
            mi bol protivný, nemohla som ho vystáť. A jeho chovanie, veď je to sprostý kočiš. Nikdy,
            nikdy som ho nechcela.
    </p>
    <p>
     JEDLINSKÝ: Máš šťastnú pamäť, ani začarovaná skriňa: zmizne v nej, čo chceš.
    </p>
    <p>
     ELENA: Ujinko, ty si voči tetuške veľmi nespravodlivý. Viem veľmi dobre, že tetuška
            nechcela nikdy Jancka za zaťa. Len kvôli tebe sa tak robila, aj preto, aby si sa už
            nehneval na ňu a aby si ju už toľko nesekýroval a netrápil. Ona si nič iné nežiada, len
            oprieť ubolenú hlavu na tvoju hruď a privinúť ťa na svoje utrápené srdce, ale ty, ty máš
            srdce ako z mramoru.
     <span class="emphasis">
      <em>
       (Kýva mu a žmurká, aby sa zmieril s Cilkou.)
      </em>
     </span>
    </p>
    <p>
     JEDLINSKÝ
     <span class="emphasis">
      <em>
       (veľmi prekvapený):
      </em>
     </span>
     Krpčeky svätého Floriána! Tehly mi
            padajú na hlavu. Ciluška, je pravda, čo hovorí Elena?
    </p>
    <p>
     CILKA
     <span class="emphasis">
      <em>
       (plačúc):
      </em>
     </span>
     Pravda. Ja som tá najnešťastnejšia osoba na
            svete. Každý ma len prenasleduje.
    </p>
    <p>
     JEDLINSKÝ: No poď sem, zlato moje, nech ťa oblapím a bozkám. Nemôžem sa zohnúť, lebo
            mám úsad a nevedel by som sa vystrieť.
    </p>
    <p>
     CILKA
     <span class="emphasis">
      <em>
       (s Eleninou pomocou ťažko vstane a hodí sa Jedlinskému do
            náručia):
      </em>
     </span>
     Ale mi toho Jancka vyhoď.
    </p>
    <p>
     JEDLINSKÝ: Vyhodím ho i s trúbami a alelujou!
    </p>
    <p>
     CILKA: A tie hodvábne šaty mi kúp, ach.
     <span class="emphasis">
      <em>
       (Stene.)
      </em>
     </span>
    </p>
    <p>
     JEDLINSKÝ: Kúpim.
    </p>
    <p>
     CILKA: I ten prsteň s tým butónom, taký, aký má Mánička.
     <span class="emphasis">
      <em>
       (Strašne
            stene.)
      </em>
     </span>
    </p>
    <p>
     JEDLINSKÝ: Nedbám, i to. A čo ešte? Len ťa prosím, nestoň tak hrozne, lebo sa ti môže
            prihodiť nejaké nešťastie.
    </p>
    <p>
     CILKA: Ešte tie dva župany a tri páry lakírok a ten klobúk, čo som videla v
            Bratislave u Weissa.
    </p>
    <p>
     JEDLINSKÝ: A viac nič?
    </p>
    <p>
     CILKA: Možno, že mi ešte niečo zíde na um. Vidíš, aká som ja dobrá žena.
    </p>
    <p>
     JEDLINSKÝ: Vidím a uznám.
     <span class="emphasis">
      <em>
       (Sadne si.)
      </em>
     </span>
     Dovolíš, aby som si sadol,
            trochu som oslabol od toľkej lásky. Elena, aké sú podmienky tohto versaillského mieru?
            Diktujže mi ich!
    </p>
    <p>
     ELENA
     <span class="emphasis">
      <em>
       (smeje sa a kýva mu prstíkom):
      </em>
     </span>
     Prvý bod: vyhodiť Jancka s
            trúbami a alelujou. Aleluja a trúba je tvoja podmienka.
    </p>
    <p>
     JEDLINSKÝ
     <span class="emphasis">
      <em>
       (značí):
      </em>
     </span>
     I s trúbami. Ďalej.
    </p>
    <p>
     ELENA: Druhý bod: hodvábne šaty.
    </p>
    <p>
     CILKA: Crepe marocaine.
     <sup>
      [
      <a class="footnote" href="#ftn.id2581343" name="id2581343">
       4
      </a>
      ]
     </sup>
     <span class="emphasis">
      <em>
       (Stene.)
      </em>
     </span>
    </p>
    <p>
     ELENA: Butóny.
    </p>
    <p>
     JEDLINSKÝ: Hop, ten prsteň s butónmi.
    </p>
    <p>
     ELENA: Župan.
    </p>
    <p>
     CILKA: Dva.
     <span class="emphasis">
      <em>
       (Stene.)
      </em>
     </span>
    </p>
    <p>
     ELENA: Lakírky.
    </p>
    <p>
     CILKA: Tri páry, tri!
    </p>
    <p>
     JEDLINSKÝ: A klobúk, čo si videla u Weissa. Chvalabohu, to ani nie je toľko. Ciluška,
            dovolíš, aby som ti ručičky bozkal?
    </p>
    <p>
     CILKA
     <span class="emphasis">
      <em>
       (rezko vyskočí a podá mu ruku):
      </em>
     </span>
     Ale áno, milý Andriš, tu
            máš i obe. Ty si predsa len chutný, podarený muž.
     <span class="emphasis">
      <em>
       (Bozká ho.)
      </em>
     </span>
    </p>
    <p>
     JEDLINSKÝ
     <span class="emphasis">
      <em>
       (bozká jej ruku):
      </em>
     </span>
     Chvalabohu, keď si už len zasa v
            poriadku. Elena, ty potvora, na tebe sa vypomstím.
     <span class="emphasis">
      <em>
       (Hrozí jej päsťou a urobí
               na ňu ukrutnú grimasu.)
      </em>
     </span>
    </p>
    <p>
     ELENA: Dobre, dobre, ujinko, veď ja ťa už nejako udobrím.
     <span class="emphasis">
      <em>
       (Položí si prsty
               na ústa a hodí mu, Cilke za chrbtom, bozk.)
      </em>
     </span>
    </p>
    <p>
     JEDLINSKÝ
     <span class="emphasis">
      <em>
       (vzdychne a pohladí si prsia):
      </em>
     </span>
     Ach!
    </p>
    <p>
     CILKA
     <span class="emphasis">
      <em>
       (podozrivo):
      </em>
     </span>
     Čo je to, čo je to?
    </p>
    <p>
     JEDLINSKÝ: Ach, som nevýslovne blažený, že ma už zasa ľúbiš. Ach, Ciluška!
    </p>
    <p>
     CILKA: Vidíš, a to si mohol urobiť hneď, keď som prišla domov. Museli sme celý týždeň
            hľadieť jeden na druhého ako pes na mačku?
    </p>
    <p>
     JEDLINSKÝ
     <span class="emphasis">
      <em>
       (kývne rukou):
      </em>
     </span>
     Uznám, uznám, že som všetkému ja na
            vine. Ja som sa hneval na teba, pravdu máš.
    </p>
    <p>
     CILKA: A kto? Hádam nie ja? Zasa začínaš?
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581484">
        </a>
        7. výstup
       </h2>
      </div>
     </div>
    </div>
    <p>
     Predošlí, Jancko.
    </p>
    <p>
    </p>
    <p>
     JANCKO
     <span class="emphasis">
      <em>
       (vojde a pokloní sa. Ide k Cilke a chce jej bozkať ruku. Ukazuje
               prehnane blaženú a spokojnú tvár.)
      </em>
     </span>
     Milostivá pani, bozkávam vašu utešenú
            ručičku.
    </p>
    <p>
     CILKA
     <span class="emphasis">
      <em>
       (schová si ruku, odvrátene):
      </em>
     </span>
     Neustávajte sa!
    </p>
    <p>
     JEDLINSKÝ: Dobre prišiel ten chlapík, ten má nos!
    </p>
    <p>
     JANCKO: Slečna Elena, veľmi ma teší, že vás tu vidím.
    </p>
    <p>
     ELENA: Zvláštne, čo vás všetko neteší.
    </p>
    <p>
     JANCKO: Ja som dobre vychovaný človek, ja viem, čo sa patrí povedať, hm.
    </p>
    <p>
     JEDLINSKÝ: Pán doktor, prečo ste sa teraz vlastne ustávali? Prišli ste si iste po
            odmenu za svoje doterajšie účinkovanie v tomto dome?
    </p>
    <p>
     JANCKO: Ako dobre ste to uhádli! Áno, áno, preto som prišiel. Podarilo sa mi získať
            blahovoľnosť milostivej panej iba mojím vzorným chovaním.
    </p>
    <p>
     ELENA
     <span class="emphasis">
      <em>
       (zasmeje sa a po nej hlasno i Cilka, ktorá sa doteraz díva na Jancka
               ako na nejaké čudné zviera.)
      </em>
     </span>
    </p>
    <p>
     JEDLINSKÝ: Krpčeky svätého Floriána! Tentoraz ste to uhádli.
    </p>
    <p>
     JANCKO: S vami, pán Jedlinský, som si už dávno na čistom a tak by bolo príhodné, aby
            sme ustálili dátum môjho sobáša so slečnou Oľgou, tým viac, lebo…
    </p>
    <p>
     CILKA
     <span class="emphasis">
      <em>
       (posmešne):
      </em>
     </span>
     Lebo? Som zvedavá na jeho lebo.
    </p>
    <p>
     JANCKO: Vďačne vám poslúžim: lebo sa blíži dátum pojednania pána Jedlinského s
            Kozinským.
    </p>
    <p>
     JEDLINSKÝ: Ráčite mať pravdu. Dátum sa blíži, ba takmer je tu, lebo o štrnásť dní už
            bude po Kačinej svadbe.
    </p>
    <p>
     CILKA: Oľga sa predsa nemôže vydať za štrnásť dní, o tom ani reči!
    </p>
    <p>
     JANCKO: Tak pre pána Jedlinského nezostane nič iné, ako zložiť obnos zodpovedajúci
            cene majetku, o ktorý beží pravota, do rúk jedného z mojich priateľov, ktorý mi ho
            odovzdá, keby po pojednávaní nechcela byť slečna Oľga mojou ženou.
    </p>
    <p>
     CILKA: To je skutočne gavalier. Elenka, skutočne si mala pravdu.
    </p>
    <p>
     ELENA: Tetuška, ja som len potvrdila tvoju mienku.
    </p>
    <p>
     JANCKO: Ruky bozkávam, milé dámy. Myslím, že môj návrh je veľmi slušný.
    </p>
    <p>
     JEDLINSKÝ: To nahliadam i ja a preto vás prosím, aby ste boli taký láskavý a
            bezodkladne vypadli z tohto domu.
    </p>
    <p>
     JANCKO: Čože? Vyháňate ma takrečeno z môjho domu? Milostivá pani, počujete čo hovorí
            váš muž? Zdá sa mi, že nie je celkom v poriadku.
     <span class="emphasis">
      <em>
       (Ukazuje na čelo.)
      </em>
     </span>
     Povedzte mu vašu mienku.
    </p>
    <p>
     CILKA: Nesúhlasím s ním, vonkoncom nesúhlasím.
    </p>
    <p>
     ELENA
     <span class="emphasis">
      <em>
       (zľakne sa):
      </em>
     </span>
     Ale tetuška!
    </p>
    <p>
     JANCKO: No vidíte, pán Jedlinský, kto je tu pán, hm, so mnou sa nebudete ťahať za
            palce.
    </p>
    <p>
     JEDLINSKÝ
     <span class="emphasis">
      <em>
       (drgne plecom):
      </em>
     </span>
     Ciluška, rob si čo chceš.
    </p>
    <p>
     CILKA: Nesúhlasím s tebou, že pána Jancka prosíš, aby opustil náš dom. Ja by som dala
            zavolať Jura a Ondra a dala ho vyhodiť.
    </p>
    <p>
     ELENA
     <span class="emphasis">
      <em>
       (smeje sa a tlieska):
      </em>
     </span>
     Tetuška, ty si podarená!
    </p>
    <p>
     JEDLINSKÝ: Vďačne poslúžim.
     <span class="emphasis">
      <em>
       (Zacengá.)
      </em>
     </span>
     Pán Jancko, sadnite si,
            kým prídu tí chlapi.
    </p>
    <p>
     JANCKO
     <span class="emphasis">
      <em>
       (jedovato):
      </em>
     </span>
     Eh, akí ste všetci veľkí. Uvidíme, ako budete
            pískať, keď stratíte najkrajší kus svojho majetku.
    </p>
    <p>
     JEDLINSKÝ: Pekne, ubezpečujem vás. Ako vy budete k tomu kontrovať, to je iná otázka.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581735">
        </a>
        8. výstup
       </h2>
      </div>
     </div>
    </div>
    <p>
     Predošlí, Malinka.
    </p>
    <p>
    </p>
    <p>
     JEDLINSKÝ: No konečne ste tu. Čo je s Kozinským?
    </p>
    <p>
     MALINKA
     <span class="emphasis">
      <em>
       (dá mu spisy):
      </em>
     </span>
     Tu je hotová zhoda. Zaplatil som mu
            dvadsaťtisíc korún a on sa zriekol všetkých požiadaviek na Hrabovisko. Peniaze som mu
            dal preto, lebo asi dvadsať jutár bolo predsa sporných.
    </p>
    <p>
     CILKA, JEDLINSKÝ, ELENA
     <span class="emphasis">
      <em>
       (pozerajú spisy).
      </em>
     </span>
    </p>
    <p>
     JANCKO: To je všetko lož.
    </p>
    <p>
     MALINKA: Všetko je v poriadku.
    </p>
    <p>
     JEDLINSKÝ: Áno, v poriadku. Myslíte, že to je lož, pán Jancko? Dám vám dobrú radu.
            Rozpučte sa.
     <span class="emphasis">
      <em>
       (K Malinkovi.)
      </em>
     </span>
     Jožko, syn môj, ďakujem ti. Kde si vzal
            dvadsaťtisíc korún?
    </p>
    <p>
     MALINKA: Ak dovolíte, pán otec, dal som mu ich z „našich“, predbežne zo svojich.
    </p>
    <p>
     CILKA: Vidíš, Elena, to je pán, aký má byť. Preto som ho aj ja vždy podporovala.
    </p>
    <p>
     MALINKA: Iba raz…
    </p>
    <p>
     JEDLINSKÝ
     <span class="emphasis">
      <em>
       (skočí mu do reči):
      </em>
     </span>
     Ticho! Rozumie sa, že ti tvoje
            peniaze vrátim.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581828">
        </a>
        9. výstup
       </h2>
      </div>
     </div>
    </div>
    <p>
     Predošlí, Čvok, Oľga.
    </p>
    <p>
    </p>
    <p>
     OĽGA: Čo sa tu robí, keď ste tak všetci pokope?
    </p>
    <p>
     JANCKO: Dobre, že si prišla. Olinka, vaši rodičia chcú našu lásku nasilu roztrhnúť.
            Bráňme sa.
     <span class="emphasis">
      <em>
       (Chce ju oblapiť okolo pásu.)
      </em>
     </span>
    </p>
    <p>
     MALINKA
     <span class="emphasis">
      <em>
       (odstrčí ho):
      </em>
     </span>
     Ale človeče, to je drzosť!
    </p>
    <p>
     OĽGA
     <span class="emphasis">
      <em>
       (chytá sa Malinku):
      </em>
     </span>
     Jožko, obráň ma.
    </p>
    <p>
     JEDLINSKÝ: No teraz už mám toho i ja dosť. Jožko, zabehniže po sluhov, zdá sa, že je
            zvonec pokazený.
    </p>
    <p>
     ČVOK: Nechoď, Jožko. Ja mu pomôžem na nohy. Počuj, Jancko, pred domom ťa čaká jedna
            švárna dáma s malým dieťaťom na rukách. Rozpráva obecenstvu, ktoré sa okolo nej zbehlo
            akúsi zaujímavú históriu a pritom stále spomína tvoje meno.
    </p>
    <p>
     JANCKO: Dohroma! To je zas tá prekliata Adela!
     <span class="emphasis">
      <em>
       (Utečie.)
      </em>
     </span>
    </p>
    <p>
     CILKA: Čo je to za Adela? Darmo, ale ten človek mal čosi, čo na ženy účinkovalo.
    </p>
    <p>
     JEDLINSKÝ: Áno, na dámy istého veku.
    </p>
    <p>
     ELENA: Čo za dáma ho to čaká?
    </p>
    <p>
     ČVOK: Nestojí tam nikto, ja o žiadnej Adele neviem, len to som vedel, že Jancko nemá
            čisté svedomie.
    </p>
    <p>
     ELENA: Za tento šikovný ťah vám skrátim čakaciu dobu o dva — povedzme štyri — týždne.
    </p>
    <p>
     JEDLINSKÝ: Ak sa nevydáš za iného, lebo ty si falošná, ó falošná krásna Elena!
    </p>
    <p>
    </p>
    <p>
     (Opona.)
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2581343" name="ftn.id2581343">
        4
       </a>
       ]
      </sup>
      <span class="emphasis">
       <em>
        crepe marocaine
       </em>
      </span>
      (fr.) — druh jemnej krepovanej
               látky
     </p>
    </div>
   </div>
  </div>
 </body>
</html>
