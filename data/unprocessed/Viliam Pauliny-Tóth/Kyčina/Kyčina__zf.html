<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2560731">
       </a>
       I. Dňa 13. mája 1833
      </h2>
     </div>
    </div>
   </div>
   <p>
   </p>
   <p>
   </p>
   <p>
    No konečne, po pol druhu roku dáš zase raz počuť o sebe. Veru, čas už bol svrchovaný, že
         prihlásil si sa raz zase listom svojím ku mne, bo — úprimne vyznám — že som už pochybovať
         počal o úprimnosti priateľstva tvojho. Vyhováraš sa síce, že si nemohol; no ja ti to vďačne
         verím, len na budúce nezapomínaj, Miško môj drahý, na mňa. Hovoríš, že v Rusku je jeden rok asi
         toľko, čo v západnej Evrope jeden mesiac; aj v tom ti pravdu dávam, — len aspoň už na
         budúce listy tvoje dľa západných odsekov času vysielaj ku mne. Sme teraz už predsa len
         bližšie jeden ku druhému: ty v Sebastopolu, ja v Gelenčíku, budeme sa teda častejšie
         listovne navštevovať. Diaľka medzi nami je teraz síce nebárs veliká, no pre dve, pred pol
         treťa rokom prísnou povinnosťou povolania nenadále rozorvané srdcia, ktoré viacej rokov v
         najužšom sväzku verného priateľstva spolu žily, predsa vždy ešte dosť nepríjemná, a síce
         tým viac, že spojenie medzi Sebastopolom a Gelenčíkom je nebárs dokonalé, poneváč je
         nečasté, ba takrečeno zriedkavé. Ako ti už snáď známo bude, každý piaty šiesty týždeň
         dochádza sem jedna loď, ktorá zastaviac sa v Anape, Sundžuk-Kale, Gelenčíku — tájde na juh, udržujúc spojenie medzi
         Sebastopolom a kavkazským pomorím. Pevne verím, že ani jednu takú príležitosť nezanedbáš,
         že ani jedna loď nepríde bez toho, že by ma neobradovala túžebne čakaným milým listom
         tvojím. Ani ti povedať neviem, aká to tu všeobecná radosť, keď sem taká loď dorazí a väčšej
         čiastke tunajšej posádky z Ruska pár milých listov donesie. Príchod takej lodi je tu
         opravdivá slávnosť, zapríčiňujúca všeobecné hnutie, jasot a plesanie; bo veru vítané je
         každému, také prekvapenie tuná, v pustej cudzine, odlúčenému nie len od drahej domoviny,
         ale i celého sveta, nevidiacemu iné ako pred sebou velebu šíreho mora, a za sebou biednymi
         chyžkami zúrivých Čerkesov posiaty Kavkaz.
   </p>
   <p>
    Prv než opíšem ti terajší spôsob žitia môjho, nutno mi nadpriasť niť dopisov mojich tam,
         kde ona pred dvoma roky pretrhnutá bola. Písal som ti vtedy z Kertču, že asi pätnásť lodí
         viesť má táborník Bergmann k dobytiu pevného postavenia Gelenčíku. Keď si naša vláda
         totižto umienila bola, konečne tak nechať od viacej rokov bez prajného výsledku sledovanú
         politiku mieru s národy kavkazskými a celkovite jich podmaniť korune ruskej: za hlavnú
         úlohu sebe vytkla, otočiť kavkazské plemená zo všetkých strán, aby osihotené ostanúc,
         nedostávaly pomoci odnikade, a predovšetkým nie od tureckej vlády, ktorá jich pod záminkou
         ujímania sa islamu všemožne podporovala. Z tejto príčiny za potrebné uznalo sa:
         vojostrážami obsadiť všetky významnejšie punkty kavkazského pomoria, medzi ktorými jedno z
         najprvnejších miest zaujímala i staňa Kuzlica (terajší Gelenčík) — majetok akéhosi
         čerkeského bega — popri nejžto, pár rokami predtým Genuánčan Scassi, ktorý najlepšie
         koristil z našej vládnej politiky mieru, na ríšske útraty priestranný kupecký magazín bol
         vybudoval.
   </p>
   <p>
    Pred dvoma rokami teda šťastlive doplavili sme sa pred Gelenčík. — Na pätnástich, pod
         veliteľstvom táborníka Bergmanna stojacich lodiach doplavilo sa sem asi 5000 mužov a síce
         chrabré pešie pluky Nachemburga a Kozlova a početní morníci. Čerkesi, ako zdalo sa,
         prichystaní boli už na príchod náš, bo tiež ich asi 4000 už na pohotove stálo, odhodlaných
         mužne nám prekážať prístup ku brehu a hájiť a brániť zaujaté postavenie svoje. A preto veru
         i vysádzka vojska na breh, ktorá diala sa v juhozápadnej choboti, s veľkými obeťami spojená
         bola. Naše chrabré pluky výborne držaly sa; lebo — ač to síce uznať nutno, že sú Čerkesi
         vôbec v pomere ku mužstvu nášmu veľmi neokrúchaní a neogabaní, ktorým s pravidelným vojskom
         naskrze závodiť nemožno, — predsa z druhej strany i to stojí, že keď odhodlajú sa raz
         umrieť abo zvíťaziť, keď bez riadu a skladu vyrútia sa na nepriateľa s divým krikom,
         podobným nočnému vytiu šakalov: že veru vtedy obyčajne i v tých najotvrdlejších plukoch
         veľké zmatky zapríčiňujú. Aby si ma, keď hovorím, že sú neokrúchaní snáď zo strannosti
         neobviňoval, doložiť musím, že vzťahujem to jedine na veliké zaostatie jejich vo spôsobe
         válčenia za ostatnými vzdelanými národami. Iba dajedny veci spomeniem: naši vojaci
         strieľajú poštami, ktoré ľahko vrhnú sa do pušky, — Čerkesi voždy (zväčša medenými)
         guľkami, ktoré kladivami vbíjajú do pušiek; náš vojak rýchle nabijúc opre pušku o plece a
         strelí bez dlhého mierenia, — Čerkes dlho nabíjajúc, oprie pušku o vidly, ktoré vždy ako
         paličku s sebou nosí a mieri dlho, aby vospust sveta nestrieľal; naši vojaci majú prachu
         dosť a ho nešanujú, — Čerkesi hospodária s ním väčšmi ako so zlatom, bo ho málo majú; keď
         náš vojak vystrelí, za pár okamihov má zas nabitú pušku, a čoby aj to nie, má znamenitý
         bodák, — Čerkes keď raz vystrelí, potrebuje najmenej desať minút, kým dokonale pripraví sa
         k novému výstrelu, a napadne-li ho kto medzitým, nemá inej zbrane, ako šabľu alebo svoj
         kyndžal, ktorý voždy v opasku nosí. Najslabšia stránka jejich válčenia ale je celkovitý
         nedostatok diel; pred týmito hroznú bázeň majú; a tieto i u Gelenčíku rozhodly výbeh
         šarvátky. Čerkesi zastali si boli u spomenutého Scassiho magazínu, ktorý pri Katarininom
         hájku stojí, a ozajst mužne bojovali; avšak dôrazný nátlak delostrelectva nášho prinútil
         ich ku konečnému utiahnutiu sa. Tak dostala sa staňa Kuzlica v lete 1831 do našich rúk.
         Pluky naše potom táborovaly na rumoch shorevšej stani, očakávajúc z Kertču drevo k
         budovaniu zimného prístrešia. Avšak leto minulo a víchrobohatá jaseň dostavila sa, bez
         toho, žeby túžebné očakávané drevo dorazilo bolo. Vojsko naše si teda pomôcť muselo, ako
         mohlo a vedelo. Počalo si úkryty stavať; nemajúc avšak zápraže, sami chlapi museli v
         blízkom lese nakácané brvná vláčiť, aby si 3000 biednych chyžiek vystavili. Mnohí z našich
         ľudí pochoreli, nie len následkom prechladnutia, ale i následkom napnutého robotovania. No
         Rus - dobre vieme — nepopustí od započatého diela, čo by ho to čo stálo. Jedine tejto
         vzornej vytrvalosti mužstva a dôraznému vystupovaniu veliteľa pripísať nádobno, že
         vystavením asi tritisícich chyžiek ešte pred nastúpením ostrejšej zimy zachránené bolo vyše
         4000 mužov pred istou záhubou. Bolo to, Miško môj drahý, hrozné položenie, blato miesiť,
         tehly robiť, tesať, kresať, stavať každodenne od svitu do mraku a v ustavičnom nebezpečí,
         bo Čerkesi bez prestania domŕzali a napadali naše vojsko. Veruže nezlomná je vytrvalosť
         ruského vojska a neobyčajná jeho dobrá vôľa, to skvele dosvedčilo, keď pri veľmi chatrnej
         strave — lebo bolo sa čo obávať, že nám i táto celky vyjde — neustávalo deň po dni, všetko
         jedno či víchry duly, či pršalo, tie najtvrdšie práce vykonávať, aby pripravilo si aký taký
         úkryt pred zimou ostro dorážajúcou už na nás. Vo spomenutých plukoch bol i značný počet
         Poliakov; títo avšak neboli tak vytrvalí ako ostatné mužstvo, bo dosť skoro ochabli,
         zmalomyslneli. Šesťdesiati z nich, zunujúc spomenuté namáhavé práce, uskočili ku Čerkesom;
         no dostali sa z bariny do kaluže, bo neresti, s ktorými zápasilo mužstvo naše v Gelenčíku,
         neboly vraj nič proti biedam, ktoré úskoci tí znášať museli u Čerkesov. Títo vraj zachodili
         s nimi ako s otrokami, lebo jim nedôverovali, vraviac: keď ste zradili svojho, ako by ste
         nezradili nesvojho; neveríme vám, len na výzvedy ste prišli. — Keď dostal sa takýto úskok
         ku Čerkesom, prvé, čo pýtali sa ho, vraj vždy bolo, či vie pušný prach robiť, a keď
         povedal, že nevie, zachodili si s ním ako s hovädom. Toto nám rozprávali šiesti uskočivší
         Poliaci, ktorí radšej volili nazpät prísť a dať sa trebárs ako potrestať, nežli ďalej
         sotrvať u Čerkesov. Iný Poliak zase, zunujúc taký život, aký vtedy vojsko v Gelenčíku
         viedlo, vrhol sa so 150 stôp vysokej skaly do prepasti, v nejžto biedne zahynul. To však
         ver už ozajst poľský kúsok, radšej voliť smrť nežli život s namáhavou prácou spojený!
   </p>
   <p>
    Poznamenať mi ešte treba, že pri volení miesta pre zimné úkryty naše nehľadeli sme tak
         na bezpečnosť postavenia, ako radšej na pohodlnosť, totižto vodu, drevo a ľahší loďný
         prístup. Takéto, hľa, miesto poskytovalo sa nám u podnožia grúňu,
    <sup>
     [
     <a class="footnote" href="#ftn.id2517184" name="id2517184">
      1
     </a>
     ]
    </sup>
    popri ktorom malá riečka tečie, v blízkosti dakoľko starých stromov. Staňa
         delostrelcov opretá bola na dva utešené stromy, jeden jaseň a druhú osyku. Pomedzi
         ratolesti jednoho duba postavená bola stráž, ktorá pohyby Čerkesov bedlivým okom
         sprevádzala. Chyžky naše boly zpolovice nad, zpolovice pod zemou stavané. Týmto budovania
         spôsobom usporili sme si privážanie hliny, bo na hĺbku štýr stôp vykopaná hlina dostatočná
         bola k vystaveniu od plochy zeme už len asi na tri stopy vysokej chyžky. Pri tom
         pokračovali sme takto: okolo štvorhrannej, asi na 4-5 stôp hlbokej jamy spravil sa plot
         tiež asi na 3-4 stopy vysoký; okolo tohoto plotu, asi o poldruhej stopy diaľ zase druhý
         plot; medzera medzi dvoma ploty vyplnila sa dobre nabitou vlhkou hlinou, pomiešanou s
         trochou suchej trávy. Na túto ohradu položily sa tri štyry hrubé brvná, na to zas lesy čili
         pospletané prútie, ktoré náležite zamazalo sa blatom, na to nahádzalo sa hliny, ktorú
         dajedni ešte ratolesťami husto pokryli, iní zas — ako náhrobky — trávnikovými madžami
         obložili. V týchto takrečeno podzemných skrýšach uchránilo sa mužstvo naše pred zimou.
   </p>
   <p>
    Pod ratolesťami jednoho starého duba rozbili sme stán, ktorý miesto chrámu zastupoval.
   </p>
   <p>
    Potom vykopali sme okolo táboru hlboký jarok, popri jarku dvojnásobný záboj, opevnený
         košami hliny. Na štyroch rohoch záboja spravili sme stlaniská pre delá, a tak boli sme i
         proti nápadom Čerkesov ako tak zabezpečení.
   </p>
   <p>
    Keď s otvorením jara dorazily k nám lode s potrebnými zásobami stravy, hovädzím statkom,
         budovným drevom, nástrojami atď., ku stavaniu kasárne a ohrady prišedší merníci nechválili
         voľbu tohoto v strategičnom ohľade nie najlepšie vybraného miesta; avšak staté neodstalo
         sa, potom teda len k najmožnejšiemu opevneniu táboru nášho prispeli, ktorý je teraz už
         takmer k nepoznaniu, bo miesto biednych chyžiek stoja už tu i tu aj pekné murované budovy.
   </p>
   <p>
    Hneď z jara založilo si naše mužstvo okolo pevnôstky utešené záhrady, v nichžto teraz už
         všetky možné zeleniny dochováva. Každá stotina má svoju vlastnú záhradu, v ktorej chlapstvo
         jej veľmi usilovne pracuje. Vieš, že ruský vojak, kamkoľvek príde, hneď si kus zeme
         vyhľadí, ažby si tej milej mu cibuľky, cvikly, uhoriek a zemiakov dochovať mohol; bo keď on
         má svoju borščicu,
    <sup>
     [
     <a class="footnote" href="#ftn.id2504506" name="id2504506">
      2
     </a>
     ]
    </sup>
    s nikým nečaruje.
   </p>
   <p>
    Náš hovädzí statok pasie sa po utešených úbočinách okolia Gelenčíku, ale ho vždy s
         veľkými strážami — 50 chlapmi a 1 delom — vyprevádzať treba na pašu, bo Čerkesi sú
         nebezpeční.
   </p>
   <p>
    Pritom všetkom žijeme tu teraz už veľmi spokojne. Je tu viacej starších i mladších
         dôstojníkov, ktorí všetci vospolok v najlepšom porozumení, ako rodní bratia žijú. Pravda,
         že by to veru smiešné bolo, žiť spolu tak rečeno vo vyhnanstve a ešte si život zhorčovať
         dákymi pletichami abo práve nenávisťou. Ostatne istá vec je, že v tomto ohľade najväčšia
         zásluha prislúcha samému terajšiemu veliteľovi pevnôstky našej. Plukovník Čajkovský
         totižto, ako je v službe prísny, tak je pomimo nej vľúdny, priateľský a pritom človek veľmi
         dobrého srdca, ktorý úprimne zaujatý je za dobro a blaho podriadených mu jak dôstojníkov
         tak obecných chlapov. Pre jeho bezohľadnú spravodlivosť a vľúdnu prívetivosť je všeobecne
         milovaný. Keď je raz plukovník taký, riadiť sa nutno ako to i sám vieš — aj ostatným
         dôstojníkom, nakoľko len možno, dľa zásad veliteľových, čo je hlavnou príčinou úprimného,
         medzi dôstojníkami tunajšími jestvujúceho bratského pomeru. Veľmi milý človek je aj
         podplukovník Gantnu, ľúbi veselé zábavy, ale najmilšou zábavou mu je — ako on hovorieva —
         „poľovka na Čerkesov“. Na celom Kavkaze, tuším, nemajú nebezpečnejšieho a zúrivejšieho
         nepriateľa, ako je tento náš podplukovník. Brojovník Rauš, ktorý už sedem rokov na Kavkaze
         strávil, je síce človek utiahnutejší, ale pritom tiež dobrá chlapina. Poručíka merníkov,
         Jakovleva, tuším aj ty znáš; on aspoň hovorí, že pamätá, že ťa raz videl v Petrohrade.
         Medzi mladšími je mi najmilší Ivan Pavlovič, šuhaj to veselý a smelý, ktorý najväčšiu
         radosť má v tom, keď Čerkesov dáko podráždiť a jim dač na zdury urobiť môže. Len jeden jeho
         kúsok ti spomeniem, abys aké také poňatie mal o neobyčajnej odvážlivosti tohoto junáckeho
         šuhaja. Reťaz vrchov, ktorá tiahne sa počnúc od úzadia choboti Sun-džuk-Kaly až po Pšadu,
         má pomedzi svojimi hranatými a zelenými končiarmi, neďaleko od ústia južne nám tečúcej
         rieky Zemesy, vrcholec Merkhotky, jehožto sokorec smele vypína sa do výšky ponad všetky
         ostatné kopce tejže reťazi. Na tomto sokorci, z nehožto dokonale vidno, čokoľvek deje sa v
         uliciach abo na rynku v Gelenčíku a v okolí, vystavili si Čerkesi malú strážnu chyžku, z
         ktorej ako z dákeho pozorišťa (observatorium) bedlive dohliadali na všetky pohyby našich
         ľudí. Ivana Pavloviča toto veľmi mrzelo, i umienil si prekaziť túto radosť Čerkesom. Raz
         včasne ráno, prv než počalo sa brieždiť, vykradol sa Pavlovič nezbadane z pevnôstky a idúc
         pomedzi stromami, rovinou dávnymi hroby moslemínov posiatou, šťastlivo dostal sa k podnožiu
         menovaného sokorca, bukovým a dubovým lesom pokrytému. V tomto lese, ktorý asi dve tretiny
         vrchu pokrýva, strávil celý deň, a potom zaobíduc vrch, dostal sa do úzadia chyžky.
         Kadenáhle zotmilo sa celkom, tíško a prozreteľne prikradol sa ku chyžke, do jejžťo strechy,
         nezbadaný od dvoch na priedome pri vatre sediacich Čerkesov, vopchal kus zapáleného trúdu a
         zaraz tíško vrátil sa nazpät do lesa. Keď k lesu dorazil, už chyža blčala, a pri jej žiare
         podarilo sa mu šťastlive vrátiť sa z nebezpečnej výpravy. Táto chyžka odtedy v rumoch leží.
         —
   </p>
   <p>
    Pýtaš sa, ako tuná čas trávime? Inu, usilojeme sa, aby sme si ho čo najmožnejšie
         skrátili a spríjemnili. Ja ráno včas vstávam a poprechádzať sa idem obyčajne k pobrežiu
         mora; je to pre mňa veľmi milá zábava, dívať sa do špliechajúcich, raz dmúcich sa, raz
         padajúcich vĺn, jichžto milý šum magickou mocou účinkuje na zadumenú dušu moju. Po krátkej
         prechádzke prijdúc domov raňajkujem a potom mám až skoro do poludnia dostatočné
         zaneprázdnenie v povinnostiach služby. Ak mi zbyje času, čítam a cvičím sa v rečiach
         kavkazských národov. Máme tu dvoch chlapov, ktorí dostali sa boli ešte za časov Jermolova
         do zajatia, jeden je z Čečny, druhý z Dagestanu, to sú moji profesoria. Hovorím už dokonale
         viacej kavkazských rečí, čo mi nemalú radosť pôsobí. Škoda len, že na Kavkaze v každej
         doline, ba takrečeno v každom oule
    <sup>
     [
     <a class="footnote" href="#ftn.id2504636" name="id2504636">
      3
     </a>
     ]
    </sup>
    ináč vravia. Ostatne moji spomenutí profesoria ma uisťujú, že keď človek dve —
         tri kavkazské reči ako tak hovorí, ostatným vraj už ľahšie porozumie, bo majú vraj veľmi
         mnoho spoločných, menovite arabských a tatarských slov. A skutočne nedávno som i sám mal
         príležitosť presvedčiť sa o tom; jeden starý Čerkes prišiel do pevnôstky, predávajúc
         kurence. Shováral som sa s ním, a dosť dobre sme si rozumeli.
   </p>
   <p>
    Po obede zase dve hodiny v službe trávim, a potom sídeme sa dakde v záhrade, abo
         najradšej v Katerinskom hájku, kam i panie, menovite žena i sestra Čajkovského, dve veľmi
         vzdelané dámy, dochádzajú, a besedujeme, alebo zabavíme sa dákou hrou až do pozdného
         večera. — S malými premenami je toto náš každodenný život. Nejednomu snáď rýchle zunoval by
         sa takýto spôsob žitia, mne ale — úprimne vyznám — je to život veľmi milý. Ľúbim samotu a
         tej tuná v hojnosti nachádzam.
   </p>
   <p>
    Práve vkročil môj sluha, oznamujúci mi, že päť paní už tájde do hájku. Budeme tam vraj
         dnes aj svačiť. Musím teda list môj na dnes zakončiť. Dobre sa maj. Tvoj verný Fedor.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2517184" name="ftn.id2517184">
        1
       </a>
       ]
      </sup>
      Vlastne u podnožia takrečenej vysokej roviny (plateau), ktorá v Kavkazu pri
               Gelenčíku (Hlenčík) vybieha k brehom Čierneho mora.
     </p>
    </div>
    <div class="footnote">
     <p>
      <sup>
       [
       <a class="para" href="#id2504506" name="ftn.id2504506">
        2
       </a>
       ]
      </sup>
      <span class="emphasis">
       <em>
        borščica
       </em>
      </span>
      — červená polievka z cvikly, hovädziny a
               slaniny
     </p>
    </div>
    <div class="footnote">
     <p>
      <sup>
       [
       <a class="para" href="#id2504636" name="ftn.id2504636">
        3
       </a>
       ]
      </sup>
      <span class="emphasis">
       <em>
        oul
       </em>
      </span>
      — obec, dedina; upomína na náš včelný úl
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2504686">
       </a>
       II. Dňa 17. mája 1833
      </h2>
     </div>
    </div>
   </div>
   <p>
   </p>
   <p>
   </p>
   <p>
    Miško môj drahý! mám ti voľačo zaujímavého sdeliť. Veľkú novinu. Počuj len.
   </p>
   <p>
    Včera popoludní hovorí mi môj Ďuro, že počul, že je pani Čajkovská chorá, že ju hlava
         bolí. Taká vec je u nás veľká udalosť. Pýtaš sa snáď, prečo? Preto, že to ten náš
         každodenný dobrý poriadok naruší. Čajkovská je chorľavá, nasledovne nepríde podvečer do
         hájiku, a keď ona nepríde, nepríde ani jej sestra, ba možné, že aj ostatné tri panie
         vystanú; a keď tie neprídu, kto vie, kam rozlezú sa jich mužovia atď. Takto rozumujúc
         umienil som si väčší výlet urobiť hore peknou dolinou, ktorou riečka Zemesa teče. Úbočiny
         tejto úzkej doliny sú, ako som počul, zväčša veľmi príkre, hore vyššie hustými hájami
         pokryté, tak — že nerád zatúla sa do šera divej doliny i sám Čerkes, ktorému milšie sú jeho
         zelené grúne, nežli desné tône tajomstvenných úbočín. Miesto šable som si vzal ťažkú
         sukovatú palicu a za opasok som si vopchal pištol a kyndžal.
   </p>
   <p>
    Môjmu Ďurovi som riekol, že prejsť sa idem do hájov na podnoží vrchu Merkhotky.
   </p>
   <p>
    Ďuro krútil hlavou. „A či aj pán poručík Ivan Pavlovič ide?“ pýtal sa ma starostlive.
   </p>
   <p>
    „Neide,“ vetil som, a odpoveď moja zdanlive uspokojila ho, bo verný sluha môj to voždy
         nerád videl, keď som sa s týmto odvážlivcom dakde na ďalšiu prechádzku vyberal. Prechádzka
         taká pravidelne nikdy neostala bez dákeho nebezpečného dobrodružstva.
   </p>
   <p>
    Odišiel som.
   </p>
   <p>
    Pomedzi starými stromami, v jichžto tôni, pod početnými náhrobkami, kosti moslemínov
         práchnivejú, dostal som sa do hája a do krásneho údolia, ktoré bystrá Zemesa preteká. Je to
         kraj divoromantický. Zo zelena stovekých dubov, platanov a divých čerešieň kde tu sivá
         skala vystrkuje plešivú kopoňu svoju, v jejžto škárach živorí trávka abo dáke osamelé lesné
         kvieťa. V lieskových kroch prespevajú si bystrí operenci, a ihravý spev jich jednohlasne
         sprevádza glgotavá pieseň pomedzi skalami divo nadol ženúceho sa potoka. Chvíľami zatíchne
         spev vtákov, a len potok šumieť neprestáva. Velebné to okamihy ticha. Dušu človeka unáša
         akýsi blahý pocit bázne a pokory, ako nachodil by sa tu v tajnej svätyni prírody, a
         pokročí-li napred, splašený bažant hrmotným trepotom krýdiel svojich nemilo vytrhuje z dumy
         tejto. Za každým krokom človeka vyletujú z húštia stromov divé holuby, letia ďalej a sadajú
         na suché konáre najvyšších stromov, aby ztadiaľ ostražitým okom videly, odkiaľ im nepriateľ
         dáky hrozí. Tu i tu ich celý kŕdeľ — ako víchrom unášaný sivý oblak preletí ponad dolinu a
         nesie sa na východ k výšavám Kavkazu.
   </p>
   <p>
    Lesami, ktorými som po pobreží Zemesy kráčal, neviedol žiaden chodník. Na mnohých
         miestach len s veľkým namáhaním predral som sa cez húšťavy; tu i tu zas boly v háji
         priestranné plešiny, zarastené bujnou trávou, posiaté utešenými kvety, v jichžto vonných
         kalichoch ako o závod hemžily sa všelijaké lisklavé muchy, chrobáci, utešení motýľovia a
         pestrobarevný hmyz, ktorý po krátkom spočinku ihravo obletujúc ľubovôňou zapáchajúce kvety,
         monotónnym šumom krýdiel svojich štebotavý spev vtáčkov sprevádzal. — Na každej takejto
         plešine som zastal a odpočívajúc obdivoval utešenú pestrosť nevídanej dosiaľ prírody. Ani
         som len netušil, že v divine tejto také oázy krás južného podnebia byť môžu.
   </p>
   <p>
    Neviem, prečo, ale nesmierne voľno bolo tuná duchu môjmu, a duša moja húpala sa v
         hlbinách rajského blahocitu, tak že bych nebol dbal večne dlieť v čarokrásnej samote tejto.
         A preto nie div, že ťažko lúčil som sa od každej takejto oázy, umieniac si ešte hlbšie
         voškrieť sa pobrežím potoka do hájov tajomstvennej úbočiny.
   </p>
   <p>
    Kráčajúc takto napred, naraz zdalo sa mi, že pomedzi stromami hadí sa trochu ušliapaná
         dráha. Idem chvíľu touto stopou a naraz popri jednej strmo k nebu čumiacej skale skutočne
         vidím chodník. Užasol som; kto vie, reku, či nezašiel som priďaleko a nevbehol do sieti
         ľúteho nepriateľa.
   </p>
   <p>
    Chodník viedol pomedzi skalami hore na obvyšný briežok.
   </p>
   <p>
    Už akokoľvek je — pomyslel som si — pôjdem až na ten kopec a pozrem aspoň, čo je za ním.
         Ztadiaľ ale nepremenno vrátim sa nazpät.
   </p>
   <p>
    Vyšiel som na kopec, pozrel dolu do nachodiacej sa za ním kotliny a užasnutý nad tým, čo
         som tu videl, zostal som stáť ako primrazený ku zemi.
   </p>
   <p>
    Bystrý potôčik asi z päťsiahovej výšky hrmotne rútil sa pomedzi skalami dolu do
         priepasti, kde vlny jeho, pokryté penivými bublinami, ako v hrnci na vriacej vode, točily
         sa okolo skalnatých brehov.
   </p>
   <p>
    V tejto hlbokej nižine, poza vodopádom, bola tmavá jaskyňa, do nejžto s kopca, na ktorom
         som stál, popri vysokých bralách úzky chodníčok viedol.
   </p>
   <p>
    Vo výklenku tejto priestrannej jaskyne na jednej skale sedela mladá čerkeská dievčina,
         ktorá si tu bezstarostne svoje malé nôžky močila.
   </p>
   <p>
    Iste, že pre hrmotný šum vodopádu nezačula kroky moje a meravo hľadiac na tmoliace sa
         pred ňou bubliny vĺn, nezbadala ma stojaceho na kopci. Čo tu robiť? — rozmýšľam. — Či
         vrátiť sa nezbadane nazpät? Či priblížiť sa jej, či vnísť za ňou do jaskyne? Kto vie, či je
         sama?
   </p>
   <p>
    Počkám. Presvedčím sa.
   </p>
   <p>
    Takto rozumujúc, skryl som sa za tlstý popri chodníku stojaci dub, umieniac si bedlive
         pozorovať na každé hnutie dievčiny. Teprv teraz som zbadal, že mladá Čerkeska vlastne o
         veľa švárnejšia bola, nežli zdala sa mi byť v prvom okamihu.
   </p>
   <p>
    Ťahy jej útlej, slabunký náter olivovej barvy majúcej tvári boly veľmi pravidelné; oči
         mala bezúhonnej podoby, a dľa havranních obrv súdiac — čierné; jej krásné vlasy vo dvoch
         bohatých vrkočoch spočívaly na pleci. Driek jej bol štíhly, — len k preštiknutu.
   </p>
   <p>
    Pod dlhým hodvábnym kaftanom, pozapínaným malými gombičkami od hrdla až po kolená, mala
         bielu košieľku, s rukávama ani celkom po lokeť siahajúcima, upevnenú na predku ligotnou
         spinkou, a zpopod kaftanu toho vyzeraly jej biele až po samé členky siahajúce tumane.
    <sup>
     [
     <a class="footnote" href="#ftn.id2507225" name="id2507225">
      4
     </a>
     ]
    </sup>
    Štíhly driek jej otáčal široký, tiež ligotnou spinkou ozdobený opasok, za
         opaskom mala striebrom vybíjaný malý kyndžal. Popri nej na zemi ležala modrá arkaluka,
    <sup>
     [
     <a class="footnote" href="#ftn.id2507248" name="id2507248">
      5
     </a>
     ]
    </sup>
    ktorú iste pre väčšiu pohodlnosť vyzliekla, a nízke čižmičky z červeného
         saffiánu.
   </p>
   <p>
    No, hovorím ti, Miško môj! zjav to bol utešený. Pováž, k tomu len okolnosti, v ktorých
         stal som sa svedkom tohoto neobyčajného výjavu, pováž pustú samotu, divinu pralesov,
         hrmotný vodopád, tajomstvennú jaskyňu a v nej tohoto anjela krásy —: a predstaviť si môžeš,
         ako mimoriadny zjav ten pôsobil na rozihrané city moje.
   </p>
   <p>
    Nemohol som sa ďalej zdržať. Vystúpil som zase z úkrytu svojho na kopec a prívetivým
         hlasom privolal som dievčine zvyčajné u Čerkesov: „Salam aleykum!“ položiac pravicu na čelo.
    <sup>
     [
     <a class="footnote" href="#ftn.id2507286" name="id2507286">
      6
     </a>
     ]
    </sup>
   </p>
   <p>
    Prekvapená deva pozdvihla oko, ale teprv, keď ruského vojaka videla, úzkostlivý výkrik
         vyvinul sa jej z útlych pŕs, a jako splašená srna skočila na rovné nohy. V prvom okamihu
         nevedela, čo robiť má. Východ z jaskyne bol iba jeden a pred týmto stál som ja, bo chodník
         môj s kopca pomedzi skalami rovno do jaskyne viedol.
   </p>
   <p>
    „Neboj sa, džannym
    <sup>
     [
     <a class="footnote" href="#ftn.id2507314" name="id2507314">
      7
     </a>
     ]
    </sup>
    — riekol som ešte prívetivejším hlasom: — baš-osta,
    <sup>
     [
     <a class="footnote" href="#ftn.id2507326" name="id2507326">
      8
     </a>
     ]
    </sup>
    že sa ti nič nestane!“
   </p>
   <p>
    Deva nedôverive pozrela na mňa a položila ruku na prsia, znak to zvláštnej vďaky u
         Čerkesov. Nato zdvihla svoju modrú arkaluku a čižmičky, zvrtla sa, a bojazlivým krokom
         kráčala napred. Na pár okamihov zmizla v úzadí jaskyne, potom naraz octla sa u podnožia
         kopca, bojazlive približujúc sa chodníkom ku mne.
   </p>
   <p>
    „Nemaj strachu, — uisťujem ju poznovu; — nič ti neurobím. Len o to ťa prosím, poblúdil
         som v horách, či bys mi nemohla povedať, kde tu najbližšia dedinka?“
   </p>
   <p>
    „Oul Aderba
    <sup>
     [
     <a class="footnote" href="#ftn.id2507360" name="id2507360">
      9
     </a>
     ]
    </sup>
    je hneď tu za týmto vrškom. Ale — pozrúc na môj ruský oblek, váhavo doložila —
         ta ty sotva pôjdeš.“
   </p>
   <p>
    „A prečo?“
   </p>
   <p>
    „Tam my bývame.“
   </p>
   <p>
    „Nuž, a čo by ste mi snád ublížili?“
   </p>
   <p>
    „Ako by nie!? Však aj vy nám blížite. Ostatne, jestli nemýlim sa, tento potok ťa ku
         Gelenčíku tečie, popri ňom idúc, dostaneš sa ku svojim.“
   </p>
   <p>
    „A či ma nevyzradíš?“
   </p>
   <p>
    „Ako?“
   </p>
   <p>
    „Či doraziac domov nepovieš kekudovi, aby za mnou svojich čausov
    <sup>
     [
     <a class="footnote" href="#ftn.id2507404" name="id2507404">
      10
     </a>
     ]
    </sup>
    poslal?“
   </p>
   <p>
    Oko švárnej devy na toto predpokladanie moje bleskom ostrej nevole ziskrílo sa na pár
         okamihov, a odvrátiac zachmúrenú tvár odo mňa, krátce odsekla mi „nie!“ — V okamihu tomto
         bola utešená.
   </p>
   <p>
    „Ale neskôr večer abo zajtra iste povieš známym tvojim, že si v doline Zemesy ruského
         vojaka videla.“
   </p>
   <p>
    „Potom ťa už i tak nedostanú.“
   </p>
   <p>
    „Ale ja bych ťa veľmi prosil, aby si to nikomu ani zajtra ani potom neriekla, že si ma
         tu videla.“
   </p>
   <p>
    „A prečo?“
   </p>
   <p>
    „Ja veľmi rád blúdievam po tichých úbočinách Zemesy, a keby to vedeli v Aderbe, nuž bych
         viac z Gelenčíku ani len vyjsť nemohol.“
   </p>
   <p>
    „Teda ty v Gelenčíku bývaš?“
   </p>
   <p>
    „Áno. No, či mi sľúbiš nikomu nepovedať, že si ma tu videla?“
   </p>
   <p>
    „Ako chceš.“
   </p>
   <p>
    „Prosím ťa.“
   </p>
   <p>
    „Dobre; sľubujem ti, že nikomu nepoviem, že som ťa tu videla.“
   </p>
   <p>
    „Ozajst?!“
   </p>
   <p>
    „Közosta.
    <sup>
     [
     <a class="footnote" href="#ftn.id2523169" name="id2523169">
      11
     </a>
     ]
    </sup>
    Ale teraz už musím domov. Katč.“
    <sup>
     [
     <a class="footnote" href="#ftn.id2507425" name="id2507425">
      12
     </a>
     ]
    </sup>
   </p>
   <p>
    „Ešte jednu prosbu mám.“
   </p>
   <p>
    „Nuž?“
   </p>
   <p>
    „Povedz mi, ako sa voláš?“
   </p>
   <p>
    „Čo budeš mať z toho?“
   </p>
   <p>
    „Zapíšem si tvoje meno na pamiatku do knižky. Džannym! povedz mi, ako sa voláš?“
   </p>
   <p>
    „Kyčina“
    <sup>
     [
     <a class="footnote" href="#ftn.id2523212" name="id2523212">
      13
     </a>
     ]
    </sup>
    — šeptala deva a sklopila oči.
   </p>
   <p>
    „Kyčina!“ zvolal som ako vo vytržení, bo zdalo sa mi, že nemôže byť krásnejšieho mena na
         svete.
   </p>
   <p>
    „Takžirumdam
    <sup>
     [
     <a class="footnote" href="#ftn.id2523233" name="id2523233">
      14
     </a>
     ]
    </sup>
    — slovila deva — musím už odísť.“
   </p>
   <p>
    „Čok selamum!“
    <sup>
     [
     <a class="footnote" href="#ftn.id2523248" name="id2523248">
      15
     </a>
     ]
    </sup>
    — vzdychol som si a podával jej ruku.
   </p>
   <p>
    Ona chvíľu váhala, napokon ale predsa podala mi ruku. „Allah saklah syn!“
    <sup>
     [
     <a class="footnote" href="#ftn.id2523265" name="id2523265">
      16
     </a>
     ]
    </sup>
    šeptala so sklopenými očami a zardelýma lícama; a nato obrátiac sa v ľavo,
         rýchlym krokom pádila pomedzi skalami hore na vršok, za ktorým, ako mi riekla bola,
         čerkeská dedinka Aderba leží.
   </p>
   <p>
    Neobzrela sa ani raz. To ma veľmi mrzelo.
   </p>
   <p>
    „No, už mi teraz povedz, Miško môj, či toto neni mimoriadné, či toto neni utešené
         dobrodružstvo? či to neni veľká novina? Ver mi, brat môj milený, len málo chybelo, že
         nezaľúbil som sa do tej čerkeskej dievčiny. Prijdúc však pozde večer, po nesčislných
         trampotách, jichžto opisovaním ťa teraz už nudiť nechcem, domov a dobre vyspiac sa na to:
         šťastlive mi to všetko vyšumelo z hlavy.
   </p>
   <p>
    Dnes vypytujú sa ma všetci, kde som bol včera. Reku, botanizoval som. Na šťastie som im
         bol v stave ukázať pár kvetov a neobyčajných zelín, ktoré som, vracajúc sa od jaskyne, na
         pobreží Zemesy náhodne bol utrhol.
   </p>
   <p>
    O tom roztomilo bájočnom kvietku avšak, ktorý objavil som v čarovnom údolí Zemesy, som
         nikomu slova neriekol. Lepšie mlčať o tom. I teba prosím, abys list môj nikomu nesdeľoval.
   </p>
   <p>
    No, a teraz maj sa už dobre. S Bohom! — — — Tvoj Fedor.“
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2507225" name="ftn.id2507225">
        4
       </a>
       ]
      </sup>
      <span class="emphasis">
       <em>
        tumane
       </em>
      </span>
      — ženské nohavice,
      <span class="emphasis">
       <em>
        šalvare
       </em>
      </span>
      —
               mužské. Chlapovi povedať, že „tumane nosí“ je veľká urážka.
     </p>
    </div>
    <div class="footnote">
     <p>
      <sup>
       [
       <a class="para" href="#id2507248" name="ftn.id2507248">
        5
       </a>
       ]
      </sup>
      <span class="emphasis">
       <em>
        arkaluka
       </em>
      </span>
      — kabaňka, vlastne svrchník s dlhými rukávami
     </p>
    </div>
    <div class="footnote">
     <p>
      <sup>
       [
       <a class="para" href="#id2507286" name="ftn.id2507286">
        6
       </a>
       ]
      </sup>
      znak veľkej úcty —
      <span class="emphasis">
       <em>
        Salam aleykum
       </em>
      </span>
      — pokoj vám!
     </p>
    </div>
    <div class="footnote">
     <p>
      <sup>
       [
       <a class="para" href="#id2507314" name="ftn.id2507314">
        7
       </a>
       ]
      </sup>
      <span class="emphasis">
       <em>
        džannym
       </em>
      </span>
      — duša moja!
     </p>
    </div>
    <div class="footnote">
     <p>
      <sup>
       [
       <a class="para" href="#id2507326" name="ftn.id2507326">
        8
       </a>
       ]
      </sup>
      <span class="emphasis">
       <em>
        baš-osta
       </em>
      </span>
      — (prísaha) u mojej hlavy!
     </p>
    </div>
    <div class="footnote">
     <p>
      <sup>
       [
       <a class="para" href="#id2507360" name="ftn.id2507360">
        9
       </a>
       ]
      </sup>
      <span class="emphasis">
       <em>
        Aderba
       </em>
      </span>
      — meno jednej dedinky pri Gelenčíku medzi
               horami
     </p>
    </div>
    <div class="footnote">
     <p>
      <sup>
       [
       <a class="para" href="#id2507404" name="ftn.id2507404">
        10
       </a>
       ]
      </sup>
      <span class="emphasis">
       <em>
        kekud
       </em>
      </span>
      — predstavený obce;
      <span class="emphasis">
       <em>
        čaus
       </em>
      </span>
      — hajný,
               dráb (upomína na maďarské csösz)
     </p>
    </div>
    <div class="footnote">
     <p>
      <sup>
       [
       <a class="para" href="#id2523169" name="ftn.id2523169">
        11
       </a>
       ]
      </sup>
      <span class="emphasis">
       <em>
        köz-osta
       </em>
      </span>
      (zaručenie sa) doslovne — u môjho oka; Čerkesi sú
               chýreční lhári a veľmi ľahko prisahajú.
     </p>
    </div>
    <div class="footnote">
     <p>
      <sup>
       [
       <a class="para" href="#id2507425" name="ftn.id2507425">
        12
       </a>
       ]
      </sup>
      <span class="emphasis">
       <em>
        katč
       </em>
      </span>
      — ustúp, pusti ma, uhni sa
     </p>
    </div>
    <div class="footnote">
     <p>
      <sup>
       [
       <a class="para" href="#id2523212" name="ftn.id2523212">
        13
       </a>
       ]
      </sup>
      <span class="emphasis">
       <em>
        kyčina
       </em>
      </span>
      — nežná a útla (upomína na maďarské kicsiny)
     </p>
    </div>
    <div class="footnote">
     <p>
      <sup>
       [
       <a class="para" href="#id2523233" name="ftn.id2523233">
        14
       </a>
       ]
      </sup>
      <span class="emphasis">
       <em>
        takžirumdam
       </em>
      </span>
      — odpusť
     </p>
    </div>
    <div class="footnote">
     <p>
      <sup>
       [
       <a class="para" href="#id2523248" name="ftn.id2523248">
        15
       </a>
       ]
      </sup>
      <span class="emphasis">
       <em>
        čok selamum
       </em>
      </span>
      — tisíc pozdravení!
     </p>
    </div>
    <div class="footnote">
     <p>
      <sup>
       [
       <a class="para" href="#id2523265" name="ftn.id2523265">
        16
       </a>
       ]
      </sup>
      <span class="emphasis">
       <em>
        Alah saklah syn
       </em>
      </span>
      — Boh ťa zdržuj
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523338">
       </a>
       III. Dňa 20. mája 1833
      </h2>
     </div>
    </div>
   </div>
   <p>
   </p>
   <p>
   </p>
   <p>
    Ešte som ti prvé dva listy neodoslal, už tretí píšem. No, aspoň — keď raz všetky moje
         listy do Sebastopolu dorazia, — budeš mať čo čítať.
   </p>
   <p>
    Pevne verím, že ma aj ty dlhším listom obraduješ.
   </p>
   <p>
    Nového ti vlastne nemám čo písať; píšem teraz viac pre vlastnú zábavu nežli z potreby
         sdeľovania ti dákych zaujímavých zpráv. Bo čo by človek z Gelenčíku aj zaujímavého písať
         mohol? Čo nás tu zaujíma, to vás tam nudí; čo pre nás novina, to pre vás tam už
         starožitnosť.
   </p>
   <p>
    Ty medzitým, viem, že listy moje neposudzuješ z tohto stanoviska; čítajúc ich, nedychtíš
         za novinami, lež iba za tou jedinou zprávou, čo a jako žije tvoj vzdialený priateľ v
         cudzine. No, a to už len vyčítaš z listov mojich, tuším viac denníku nežli priateľským
         dopisom podobných.
   </p>
   <p>
    Preto, hľa, vidíš, Miško môj drahý, keď mám kus času, sadám k stolíku a dobrou vôľou
         pokračujem v listoch mojich, bo som presvedčený, že akokoľvek nudné, tebe predsa vítané
         budú.
   </p>
   <p>
    Švárnu Kyčinu som už celkom zabudol. Nediv sa tomu. Predpoludním som vždy tak zaujatý
         povinnosťami služby, že mi na také pletky ani len pomyslieť nemožno. Už by mi, tuším, ani
         na myseľ nebola prišla, keby sa mi po dve noci nebolo snívalo o nej.
   </p>
   <p>
    Prvú noc, po opísanom ti dobrodružstve, zdalo sa mi, že na purpurovom kresle vidím
         sedieť skvostne oblečenú krásavicu, a čím viac som sa jej prizeral, tým väčšmi zdaly sa mi
         ťahy tvári jej podobať ťahom prostej Kyčiny. Z iskrenného pohľadu jej čierneho oka
         presvedčil som sa, že to skutočne ona. U nôh jej kľačali traja mladí čerkeskí ugdenovia,
    <sup>
     [
     <a class="footnote" href="#ftn.id2523423" name="id2523423">
      17
     </a>
     ]
    </sup>
    ona ale prez hlavy jejich milostným okom hľadela na mňa. Práve riecť chcela
         čosi, keď môj Ďuro vkročil do chyže a zobudil ma, že vraj vozy naše idú do jednej blízkej
         doliny pre seno; mám ich vraj ta s dvadsať chlapmi sprevádzať. Prepadené seno! Taký som bol
         zvedavý na zakončenie môjho ozajst poetického sna, a taká veľká próza života — seno pre
         kone a kravy — potrhala mi ho.
   </p>
   <p>
    Tamtej noci zase snívalo sa mi, že som Kyčinu celkom zbľadlú, tiško spiacu videl v
         bájočnej jaskyni, s rozmarínovým vencom na hlave. Sňahobielym rúchom pohrával si vetrík,
         údy jej boly ako zmeravené. Skaly podivnej jaskyne boly zčernalé, a voda, hrmotne rútacia
         sa so skaly do hlbiny, bola jasným purpurom zbarvená. Naraz čujem hrmot, akoby z dela
         strelil, jedna skala vyrúti sa z boku hrúznej jaskyne, a z diery, poza vyrútenou skalou
         zívajúcej, vystrčí ohromné hadisko divo syčiaci pysk svoj. Chcel som na pomoc, na ratu
         volať; nemohol som. Zem strasie sa, hrmí, blýska sa, hadisko vyrúti sa z diery a hrnie sa
         zrovna na spiacu devicu. Po veľkej námahe vyvinul sa mi z pŕs úzkostlivý výkrik ľaku, a
         vtom zobudil som sa, prenesmierne uradovaný, že to bol len puhý sen.
   </p>
   <p>
    Účinok sna tohoto medzitým predsa nevystal; nie že by ma švárna Čerkeska dáko nadmier
         zaujímala, alebo že bych práve do nej zaľúbený bol, — to myslím, ani ty predpokladať
         nebudeš o mne; bolo by to predsa divné, keby sa vzdelaný ruský dôstojník do prostoduchého
         čerkeského dievčatka zaľúbil; — ale akúsi spoluútrpnosť cítil som naproti nej, toho súc
         presvedčenia, že jej — zo sna môjho zavierajúc — dáke mimoriadné nebezpečenstvo hroziť
         musí. Bo vedieť musíš, že ľudia na Kavkaze nesmierne mnoho dajú na sny, a touto, hľa,
         poverou som už i ja tu napáchol. Čerkesi čili vlastne Adighovia, keď sídu sa vraj do rady,
         najsamprv každý z nich svoje sny porozpráva, a veštci jich vykladajú, a až po výklade snov
         radiť sa počnú o obecných záležitostiach, na ktoré porady vraj potom už počutý výklad snov
         nemalý vliv máva.
   </p>
   <p>
    Aj ja som dlho sám so sebou nebol na čistom, čo tu urobiť? či si celkovite vyraziť z
         mysli nedávné dobrodružstvo svoje, a či vybrať sa ešte raz na púť do údolia Zemesy a
         povedať Kyčine, aký hrozný sen som mal o nej. Možné asnáď, že by jej moja výstraha prospela
         dačo. Možné, že aj nie. Kto to vie? kto to uhádne? - A potom — pomyslel som si zas — veď
         som nie divý Abasa; a či vzdelaný človek má dať voľačo na sny? Bola by to hrozná
         obmedzenosť ducha. Vo spánku má obrazotvornosť duše neviazané krýdla, nasledovne lieta,
         kade jej napadne, bez riadu a skladu. Ja vôbec na sny nič nedržím; len pôverčiví abo
         sprostí ľudia vídavajú v snoch zvláštné zjavenia prozreteľnosti. Moja nebohá mati, to je
         pravda, tá zo svojich snov budúcnosť celého sveta vyveštiť znala. Velmi dobre to pamätám,
         pred dvanásti roky mi raz ráno, pri čaji, hovorí: „Fedorko môj! tej noci som podivný sen
         mala.“
   </p>
   <p>
    „Už zas!“ vzdychol som si, neveľmi rád počúvajúc nudné líčenia snových výjavov.
   </p>
   <p>
    „Veru zas — riekla mati. — Videla som krvou národov skropený trôn, nad ktorým čierny
         orol mohutné krýdla rozpínal. Prišli ľudia s čiernym súknom, smútiac zakrývali ním purpur
         trônu, a orlovi perlily sa slzy v očiach. Vonku radostný hluk, hudba —“
   </p>
   <p>
    „Pletky“ pretrhol som matku moju, nechtiac ďalej počúvať malebné jej opisy.
   </p>
   <p>
    „Kto vie?“ poznamenala ona, a skutočne neboly to pletky, bo o nemnoho týždňov nato
         doletel chýr, že mohutný väzeň Evropy na Sv. Elene práve v tú noc zomrel, keď moja mať ten
         podivný sen mala.
   </p>
   <p>
    Ba pamätám, že som kdesi čítal, že človek vo spánku, ale jedine keď ho sny magnetické
         obkľúčia, skutočne nazrieť môže poza odhalenú oponu budúcnosti. Kto vie či môj sen nebol
         tiež takýto sen magnetický? — Akokoľvek je, napokon predsa odhodlal som sa ešte raz
         navštíviť utešenú kotlinu, ešte raz urobiť výlet k čarovnej jaskyni.
   </p>
   <p>
    Včera podvečer som sa ta vybral. Nebaviac sa nikde, asi po jednohodinovej namáhavej púti
         dorazil som do jaskyne. Vodopád monotónne šumel, jaskyňa rozdžavenou tlamou zívala, —
         ticho, pusto všade. Kyčiny tu nebolo.
   </p>
   <p>
    Vnišiel som do jaskyne; príjemný chládok ovanul ma v nej, ale nikde ani najmenšieho
         znáčku po Kyčine.
   </p>
   <p>
    Sadol som na skalu, na ktorej nedávno ona sedela, a nepokojná duša moja tanula mi v
         sladkoboľných rozpomienkach. —
   </p>
   <p>
    Veľmi divne mi bolo.
   </p>
   <p>
    Tak únavnú cestu darmo konať!
   </p>
   <p>
    Mrzelo a bolelo ma to, že som sa darmo ustával; nevýslovná túha vlnila sa mi nepokojnou
         mysľou, a oko moje často túžebne pozeralo na vršok, za ktorým Aderba leží.
   </p>
   <p>
    Dlho, dlho som tu zadumený sedel, hľadiac do skalnatej kotliny, v ktorej ihravo naháňaly
         sa bubliny vĺn bystrého potoka.
   </p>
   <p>
    Naraz vzchopil som sa. Nasbieral som divých kvetov po úbočinách, sviazal ich v kytku a
         položil na skalu, na ktorej Kyčina sedela. Stopku voňačky ale priložil som kameňom, aby ju
         vietor do vody nesmietol. Myslel som si, že ak ešte raz sem prídem, aspoň uvidím, či tu bol
         od tedy dakto.
   </p>
   <p>
    Nato vrátil som sa nazpät, úprimne ti vyznám s citami bolestnými. Nie snáď výlučne len
         preto, že sklamal som sa v očakávaní svojom, že Kyčinu uvidím, ale hlavne preto, že som jej
         sdeliť nemohol svoj hrozný sen, ktorý ma ustavične znepokojoval.
   </p>
   <p>
    Vracajúc sa domov som voľky nevoľky botanizovať musel, abych preukázať sa mohol doma
         akým takým výsledkom tohoto druhého výletu môjho. Keď som do Gelenčíku dorazil, ešte som
         dôstojníctvo v Katereninom hájku shromaždené našiel. Otázkam — pravda — konca kraja nebolo;
         no, keď videli rozličné byliny, ktoré som doniesol, prestali ďalej dotušovať na mňa.
   </p>
   <p>
    Zajtra je nedeľa a sviatok Turíc. Jestli podarí sa mi vykrútiť sa dáko zo spoločnosti,
         vybehnem zas ta von. Jedine preto, abych zvedel, či Kyčina našla moju kytku.
   </p>
   <p>
    Prosím ťa, Miško, nevysmievaj ma, že ti o tomto svojom dobrodružstve toľko píšem. Ver
         mi, nie som zaľúbený, ale zaujíma ma to dievča. Je to romantická známosť a v tejto púšti tu
         ozajst príjemné vyrazenie mysli. Aspoň má duša moja aké také zaneprázdnenie; mám na čo
         myslieť, o čom dumať. S Bohom.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2523423" name="ftn.id2523423">
        17
       </a>
       ]
      </sup>
      <span class="emphasis">
       <em>
        ugden
       </em>
      </span>
      — šľachtic
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2504978">
       </a>
       IV. Dňa 21. mája v noci
      </h2>
     </div>
    </div>
   </div>
   <p>
   </p>
   <p>
   </p>
   <p>
    Nemôžem sa zdržať, musím ti ešte dnes písať, abych ti aspoň krátku zprávu podal o
         tunajších najnovších udalostiach, verejných i mojich súkromných, bo neviem, či zajtra abo
         pozajtre stihnem písať, a zatiaľ by mi to asnáď aj z pamäti vyšlo, bo teraz je v Gelenčíku
         veľmi hlučno; nie snáď pre dneskajší sviatok Svätého Ducha, bo sviatky naše my tu vždy v
         najväčšej tichosti, s úprimnou pobožnosťou svätievame, — ale pre dačo celkom iného. Avšak o
         tom pozdejšie.
   </p>
   <p>
    Spomenul som ti, že som mal úmysel dnes zase výlet urobiť do doliny Zemesy. Po obede
         teda, asi o druhej hodine, keď si ostatní páni ešte pohodlne podriemkavali, pustil som sa
         na cestu. Túto mi už opisovať netreba, bo ju znáš; len to o nej poznamenám, že som ju zase
         o dačo rýchlejšie vykonal, ako druhý raz, bo mi je už teraz dokonale známa.
   </p>
   <p>
    Môžeš si myslieť, s akou napnutosťou kráčal som pomedzi skaly hore kopcom. Tuším som
         viac letel nežli šiel. Čo, reku, uvidím za ním? či je tu, alebo či aspoň tu bola?
   </p>
   <p>
    Vybehnem hor — — — nič! — Všetko pri starom. Vlny šumia ako inokedy, jaskyňa zase pustá
         ako včera, a kameňom priložená kytka na starom mieste spočíva. — Ha! teda zase darmo!
   </p>
   <p>
    Celý deň som mal tak živé tušenie, že ju uvidím: a, hľa, zase sklamalo ma! — Na moju
         veru, už viac nikdy nič nedám na tušenia.
   </p>
   <p>
    Vnídem do jaskyne — — nikde nič, ani najmenšej stopy, že by tu bola bývala. Darmo
         obzerám sa, darmo bedlive skúmam každý kútik: žiadnej pamiatky po nej! — — —
   </p>
   <p>
    Aha! lež čo to?! To neni moja kytka. Schytím ju, obzerám — — victoria!!! — Ja som pod
         kameň položil kytku z poľných kvetov, a tu kytka iná, malá, úhľadná, krásna; tri utešené
         ruže hodvábnou nitkou dovedna sviazané: jedna červená, druhá biela a tretia žltá. — — Miško
         môj! teda Kyčina tu bola, moju kytku si vzala, a túto sem pre mňa položila! — Ha! aké
         šťastie! to je zrejmé, že som jej nie ľahostajným; Miško môj, ona ma ľúbi, ona ma miluje!
   </p>
   <p>
    Škoda, preškoda! že som sa včera v jaskyni dlhšie nepobavil, ona iste hneď po mne sem
         prišla. Avšak ružičky jej sú prisviežie; nie, — ona dnes ráno tu byť musela.
   </p>
   <p>
    Ale prečo žiadny iný kvietok, jíchžto tu po úbočinách nazbyt jesto, ku trom ružiam
         nepriložila. Prečo sviazala len tri ruže? a prečo každú inej barvy? — To dač zvláštneho
         znamenať musí. Prepadená neistota! — Bieda to, že mi čerkeská kvetomluva celkovite neznáma.
         — Oh, kde si Kyčina, kde si ľúbezná krásavica moja, abych s jahodových rtíkov tvojich
         slyšal blažiace vysvetlenie tajuplného smyslu venovanej mi kytice!
   </p>
   <p>
    Či snáď pod bielou ružou nerozumie seba, pod červenou mňa, a pod treťou — nepovolané
         pomedzi tieto dve vtierajúcou sa žltou, dákeho nebezpečného soka? — áno, tak to bude. Oh,
         rozumiem ti, duša moja drahá! rozumiem ti, bo spanilá tvoja kytka mi dokonale vysvetľuje
         teraz podivné sny moje.
   </p>
   <p>
    Miško môj! darmo je, musím ti vyznať, že som zaľúbený, hrozne zaľúbený! — Ale nečuduj sa
         mi; kebys raz videl Kyčinu, stál bych celkom ospravedlnený pred tebou. Vidieť ju a
         nemilovať ju: to je čirá nemožnosť. Útla, čistá je ako rosa padlá do kalichu bielej ľalie;
         krásna, vňadná ako rozvíjajúci sa ružový púčok, milá ako májový svit rána pod Elbrusom; ver
         mi, nemožno ju nemilovať.
   </p>
   <p>
    A kedy ju zas uvidím? kedy ju pritisnem k vrelému, jedine za ňu bijúcemu srdcu? kedy
         sladkou túžbou horiace oko svoje upriem v jej nyjúce zraky? kedy jej poviem, ako vrúcne,
         ako nadšene ju milujem? kedy zardí sa mi v náručí to milé neviniatko od plamenného požiaru
         prvého poľúbenia? — — Kde si, Kyčina? kde si, deva moja drahá? prijď, ukáž sa, poteš ma,
         obživ ma pohľadom svojím, bo umorí ma neuhasiteľná túžba za tebou. —
   </p>
   <p>
    Tisíc ráz privinul som k srdcu a ustískal vonnú kytku, tisíc raz zľúbal som každé jej
         miestočko, každý lístok, stopky, hodváb nitky, bo veď jej sňahobiela rúčka trhala tie ruže,
         ona vila kytku, ona dotkýňala sa jej svojimi útlymi prstočkami. — Oh, kde si, kde si,
         Kyčina, deva moja milovaná! — —
   </p>
   <p>
    Či ju čakať tuná? — Nie; nemožno! už včera večer som na tvári plukovníkovej pobadal, že
         sú mu moje botanické výlety nebárs milé. Vrátim sa.
   </p>
   <p>
    Rýchle natrhal som zase kvetín a miesto nitky upevnil som ich krásnym, brilianty
         osadeným prstienkom, vzácnej to pamiatke po drahej materi mojej. Jedine Kyčina je hodna,
         aby ten prsteň nosila.
   </p>
   <p>
    Pekne položil som kytku zase na staré miesto, na jej stopku kameň a — —
   </p>
   <p>
    Ha! čo to?! Hromovitý výstrel, jehožto hluk duniac odráža sa od grúňa ku grúňu, od
         sokorca ku sokorcu a hučí dolinami ako by sa prázdné sudiská kotúľaly s končiarov Kazbeku
    <sup>
     [
     <a class="footnote" href="#ftn.id2505177" name="id2505177">
      18
     </a>
     ]
    </sup>
    do hlbokých úbočín. Za ním výstrel druhý, tretí — — pre Boha! čo sa to robí?! —
         Vybehnem von z jaskyne, pádim na kopec, streľba trvá. Tu niet času na dlhé rozmýšľanie;
         nohy na plecia! Fedore, ber sa domov!
   </p>
   <p>
    Miško môj drahý, otupne som sa cítil na tejto zpiatočnej ceste. Nie že bych asnáď strach
         bol mal pred dákym nebezpečím, — no, svedomie moje nedalo mi pokoja, bo ťažko previnil som
         toto už po tretí raz proti poriadku, že som samojediný tak ďaleko zašiel bez dovolenia, bez
         vedomia plukovníkovho do údolín zúkol vúkol nepriateľmi obsadených. Vskutku zvláštna to
         náhoda, že sa mi dosiaľ nič nestalo.
   </p>
   <p>
    O chvíľu prestala streľba. Štrnásť rán som načítal; odľahlo mi, bo to mi všetko
         vysvetlilo. Iste dáki hostia prišli do Gelenčíku, jichžto loď nás siedmimi ranami
         pozdravila, a naši ďakovali jej podobným počtom rán. A nesklamal som sa v predpokladaní
         svojom. Doraziac do Gelenčíku som videl v prístave okrem našich šesť vojenských lodí už i
         siedmu, práve došlý rýchlokoráb,
    <sup>
     [
     <a class="footnote" href="#ftn.id2505225" name="id2505225">
      19
     </a>
     ]
    </sup>
    s ktorým korábelčík
    <sup>
     [
     <a class="footnote" href="#ftn.id2505233" name="id2505233">
      20
     </a>
     ]
    </sup>
    Hrebor Ivanovič bol prišiel zo Sebastopolu.
   </p>
   <p>
    List tvoj, písaný dňa 14-ho mája, som už dostal. Prečítať som ho ešte nestihol, bo až
         dosiaľ sme boli všetci spolu u plukovníka Čajkovského, a teraz príduc domov chytil som sa
         do písania. Zajtra ide jedna loď naša pre stravu do Kertču, po ktorej ti už raz odoslať
         mienim listy moje.
   </p>
   <p>
    Máme teda hostí, a je tu teraz veľmi hlučno. Na Ivanovičovom rychlokorábe doplavil sa aj
         akýsi cudzinec, menovali mi ho Fridrik Dubois de Montpereux,
    <sup>
     [
     <a class="footnote" href="#ftn.id2505264" name="id2505264">
      21
     </a>
     ]
    </sup>
    ktorý vraj cestovať mieni po Kavkaze. — Nevďačné to podujatie, ba nie len
         nevďačné, ale veru i nebezpečné. Žijeme tu v ustavičných bojoch s Čerkesami, a tento pán
         pustí sa sem na cestu!
   </p>
   <p>
    Ale dosť už! Teraz si ľahnem a budem tvoj milý list čítať; bude to pre mňa neobyčajný
         pôžitok. Dobrú noc! — Tvoj verný Fedor.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505177" name="ftn.id2505177">
        18
       </a>
       ]
      </sup>
      <span class="emphasis">
       <em>
        Kazbek
       </em>
      </span>
      — meno najvyššieho vrchu na Kavkaze. Výška jeho činí
               16560 stôp; vždy sňahom pokrytý býva.
     </p>
    </div>
    <div class="footnote">
     <p>
      <sup>
       [
       <a class="para" href="#id2505225" name="ftn.id2505225">
        19
       </a>
       ]
      </sup>
      Brigantia
     </p>
    </div>
    <div class="footnote">
     <p>
      <sup>
       [
       <a class="para" href="#id2505233" name="ftn.id2505233">
        20
       </a>
       ]
      </sup>
      kommandat lode
     </p>
    </div>
    <div class="footnote">
     <p>
      <sup>
       [
       <a class="para" href="#id2505264" name="ftn.id2505264">
        21
       </a>
       ]
      </sup>
      Prírodozpytec Fridrik Dubois narodil sa r. 1798 v Motiers-Travers. Prišiel ako
               vychovateľ k bohatej rodine do Litvy, precestoval Poľsko a severné zeme, potom dva
               roky býval v Berlíne, zanášajúc sa geologiou. Nato r. 1833 cestoval po Kavkaze.
               Navrátiac sa domov, r. 1843 menovaný bol professorom archeologie v Neufcharelu.
               Zomrel dňa 7-ho mája 1846
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505302">
       </a>
       V. Dňa 24. mája 1833
      </h2>
     </div>
    </div>
   </div>
   <p>
   </p>
   <p>
   </p>
   <p>
    Miško môj drahý, máme hosťov, nudím sa. Pán Dubois, muž asi 35, 36-letý, človek milý a
         veľmi vzdelaný má zvláštné odporúčania od našej vlády, nuž, sme s ním a jeho štúdiami veľmi
         zaujatí. Rozumie sa, že náš plukovník všemožne usiluje sa spríjemniť mu tunajší pobyt, a
         preto zábava zábavu stíha, pri čom teraz, k vôli štúdiam jeho veľmi mnoho didaktizuje sa;
         mňa to všetko — úprimne vyznám — nebárs zabáva, bo vôbec nie som veľkým priateľom toho
         starého ludendo discimus; mne milšia abo prísna práca abo samota. Ešte šťastie, že i
         príchodu nášho táborníka p. Malinovského v ústrety hľadíme, a tak jest predsa kus i
         prísnejšej práce.
   </p>
   <p>
    Po obede každodenne prechádzame sa všetci spolu alebo zasadneme do Katerininho hájku, a
         pp. Čajkovský a Rauš rozprávajú pánu Dubois o našich bojoch s Čerkesami, ktorý si všetko
         pilne značí. Mnohé z týchto dát ani mne známe neboly. Asnáď ťa to zaujímať bude; aspoň
         koľko toľko teda z týchto, u nás teraz každodenných rozprávok zaznamenám.
   </p>
   <p>
    Po rok 1555 borili sa Čerkesi — vtedy ešte kresťania — jedine s prevažnou silou Tatarov,
         ktorí jich zo všetkých strán otáčali; odtedy ale brániť sa museli i proti našim ruským
         vojom. Spomenutého roku poddali sa bešetavskí Čerkesi Ivanu Vazilieviču a prijatí boli do
         armády, v ktorej pochvalne vyznačili sa. Chán Šah-basGheray, ktorého mrzel novo docielený
         vliv Ruska na Kavkaz, sobral veľké vosko, prepadol Čerkesov, plienil jich dedinky a
         prinútil jich k presídleniu na brehy Kubanu a k prijatiu izlamu. Pozdejšie medzitým, po
         obnovení ruskej vojny proti Turkom a krymským Tatarom, pod záštitou Kalmukov, poddaných to
         ruského cára, navrátili sa zpät do svojej starej domoviny, do Bešetavy. Nemajúc však od
         kubanských Tatarov pokoja, opustili Bešetavu a zblížiac sa k rieke Tereku osadili sa na
         ruskom území, na pobreží Baksanu, vedení svojimi begami, vnukami Inala, bratmi Kabarto a
         Kajtuko, ktorí zvadiac sa pri delení územia rozdvojili a rozišli sa; starší zostal na
         brehoch Baksanu, mladší utiahol sa k brehom Tereku, a oba, spolu aj s najmohutnejšími
         ugdenami držania svojho, prehlásili sa za izlam, ačpráve väčšia časť obecného ľudu vernou
         ostala pravoslávnej viere otcov a mala všade nie len svojich svätenníkov, ale i vlastné
         chrámy. Ostatne krymskí cháni ani vzdor osvedčeniu sa čerkeských begov za izlam neprestali
         Čerkesov prenasledovať, aby jich sebe konečne podmanili a celkom poturčili. Ustavične jich
         dediny plienili, ľud v otroctvo zajímali, najkrásnejšie devy unášali, rabovali, vraždili,
         ba r. 1570 jich aj vo väčšej bitve porazili. Napokon, týmito neustálymi výpadmi utrápení
         bešetavskí Čerkesi usniesli sa na tom, že krymskému chánovi ročite 6000 otrokov a 6000 koní
         ako daň dávať budú, jestli tie hrozné prenasledovania prestanú. Chán Abukar pristal na to;
         daň každoročne bral, — no, dané slovo svoje nezadržal, bo Tatari Čerkesov plieniť
         neprestali. Títo — právom rozsŕdení nad vierolomstvom chána — prestali umluvenú daň platiť,
         načo chán, s povolením vysokej porty, r. 1705 sobral vojsko, vyše stokráťtisíc mužov, a
         vypravil sa do hôr bešetavských potrestať mieniac neposlušných poddaných. Čerkesi, počujúc
         o válečných prípravách chánových, pravda, tiež neotálali, ale chystali sa k ľútej obrane, k
         boju o život a smrť, vorka Mirzu si zvoliac za vodcu a pšeha. Medzitým, čo si hrstka
         čerkeských bojovníkov počať mohla proti toľkej presile? púšťať sa do zjavnej bitky nebolo
         ani radno ani možno, — museli teda na dáky podvod myslieť. Utiahli sa do hôr; Tatari,
         plieniac zanechané dediny, brali sa za nimi. Ponad riekou Baksanom sústrednili sa Čerkesi
         na jednom vysokom príkrom vrchu, a Tatari jich u podnožia vrchu zo dvoch strán otočili; z
         tretej strany boly neprístupné vrchy. Keď už takto ako v istej pasci boli, poslali Čerkesi
         dvoch vyslancov do tatarskeho tábora, o milosť prosiac a poddanskú poslušnosť a vernosť
         sľubujúc chánovi Abukanovi. Tento hotový bol odpustiť jim jejich doterajšiu zpurnosť, ale
         jedine pod tou výminkou, jestli mu za tri dni neviem už koľko tisíc chlapcov a dievčeniec v
         rabstvo oddajú. Čerkeskí vyslanci s radosťou pristali na túto výminku, len to si vyprosili
         od chána, aby jim určenú lehotu predĺžil, bo nemožno vraj sobrať v náhlosti toľko mládeže a
         menovite dievčeniec, z ktorých oni, vraj zo zvláštnej povďačnosti naproti chánovi, tie
         najkrásnejšie povyberať hodlajú. Chán, hnutý touto ochotou, povolil Čerkesom k odovzdaniu
         chlapcov desať, a k odovzdaniu dievčeniec dvadsať dní. A skutočne, keď desiaty deň prišiel,
         dorazili čerkeskí vyslanci s velikánskymi tlupami švárnych a bystrých chlapcov, ktorých
         Tatári s nesmiernou radosťou odberali; nato vyslanci zase odišli, svätosväte sľubujúc, že o
         desať dní toľko dievčat privedú. Tatari tešili sa utešenej koristi a pevne veriac teraz už
         v celkovité pokorenie Čerkesov, bezstarostne oddali sa v tábore žranici, korhelici a
         spustlému životu. Keď svitol konečne dvadsiaty deň, vybral sa sám Mirza s priateľom svojím
         Selimom a početným komonstvom, vedúc do táboru Abukarovho pár sto utešených devíc, medzi
         nimi i vlastnú mladú ženičku Zulmu, prvú krásavicu na Kavkaze, dcéru Kutuliho. V tábore
         hrozná radosť, všeobecný povyk nastal. Chán Abukar pristrojiť dal velikú hostinu, ktorá až
         do pozdnej noci trvala; avšak sotva zvečeralo sa, z vyšín hôr zaobišla tlupa Čerkesov v
         skvostnom hodovaní a vozpustnej korhelici pohrúžených Tatárov, druhá tlupa počala s vrchu
         veľké skaly váľať na tábor, tretia udrela naň z prava, štvrtá z ľava, odvedení do táboru
         čerkeskí chlapci osmelení príkladom Mirzovym a jeho komonstva tiež povstali, kyndžalmi
         ozbrojené mladuchy čerkeské zúrily ako ľúte lvice, tak že naraz v prekvapenom tábore
         Tatarov nastal divý zmätok, zúfalý krik, rumia, hrozné mäsiarenie. Tisíce a tisíce Tatarov
         zahynuly v tomto priepade, sám chán Abukar od Mirzy napadnutý, ba i poranený ledva s holým
         životom uvrzol, bo ztratil nie len svoj skvostný šiator a drahocennú batožinu, ale i syn i
         brat jeho padol v krvavom boji.
   </p>
   <p>
    Tak sprostili sa Čerkesi tatarskej nadvlády a postaviac sa pod ruskú ochranu na novo
         vernosť prisahali cáru.
   </p>
   <p>
    Ostatní horali čerkeskí alebo tí, čo na pomorí mali svoje sídloviská, o veľa menej
         trpeli od Tatarov; bo medzi týmito jedine na šírenie sa izlamu účinkovať mohli. Vplyv
         jejich ešte väčšmi upadol neskôr, keď mocou smluvy r. 1774 v Kučuk-Kanardže podpísanej,
         dostala sa celá Kabarda pod berlu ruskú a r. 1784 okrem Kubana ešte aj Krym. Turkom, ktorí
         nárokovali si nadvládu nad Natukadžmi a Šapsugmi, neostalo nič iné ako Sundžuk-Kala a
         Anapa. V tomto poslednom meste avšak sústrednilo sa veškeré kupectvo s Kavkazom, tak že
         tunajšie trhy, hlavne pre početne sem dovážané, do carihradských háremov určené čerkeské
         krásavice, veľkého chýru požívaly, a okrem toho bola Anapa stálym hniezdom všetkých
         protiruských pletích a úkladov. Preto Rusi všetko vynaložili na dostatie Anapy, ktorú i
         skutočne dvarazy, a síce r. 1791 a 1807 víťazne dobyli a obsadili. R. 1812 ale dostala sa
         Anapa, za táborníctva Kucukovho, zase do rúk Turkov, ktorí tou cestou izlam na Kavkaze nie
         len veľmi rozšírili, ale aj skutočne upevnili a Natukadžov, Šapsugov a Abadzekov celkovite
         k sebe privábili. Nadtáborník južnej Rusi, vojvoda Richelieu vyhútal a r. 1813 cáru
         Alexandru predložil nový plán k podmaneniu Kavkazu a síce prostriedkom civilizácie,
         priemyslu a kupectva. Hlavná úloha v tomto úkole sverená bola Genuánčanovi Scassimu, ktorý
         medzitým viac na svoj osobný zisk nežli na civilizáciu Čerkesov hľadel. Prvé obchodné
         spojenia staly sa vo Pšade s kniežaťom Natakudžov, Mehmetom Jendar-Oglum, jehožto utešenú
         dcéru pojal si Scassiho dobrodej (patrón), táborník Buchholz za ženu. Pod záštitou Mechmeta
         založené boly dva kupecké sklady, jeden vo Pšade, druhý tuná v Gelenčíku, a malá flotila
         záležajúca z 15 lodí podriadená bola rozkazom Scassiho; v nesmierne útratných skladoch ale
         ako komisári úradovali Nemec Tauch a Grék Mudrov — teda samí cudzinci. A to je bieda
         moderných vlád, ktorá nazmar privádza snahy mocnárov, to je tá kliatba jich, že radšej
         veria a viacej sveria cudzincom, nežli svojim; títo, možno, že sú duchovne snáď
         obmedzenejší, ale sú aspoň verní, kdežto jich tamtí pravidelne len oklamú. Tak to robil i
         Genuánčan Scassi; vládu ten pokus stál nesmierné summy, ktoré on všetky so svojimi
         pomocníky pohltil; z plánu civilizovania Čerkesov koristil poklady pre seba a ku skutočnému
         prevedeniu toho plánu ani krížom slamy nepreložil, až keď napokon náš slavný Menščikov
         odhalil ohyzdné klamstvá jeho. Roku 1829 totižto dal sa Menščikov do obliehania Anapy, a
         Scassi bol proti tomu, bo že vraj tým rozsrdia sa Čerkesi proti Rusku a tým zmarené bude
         doterajšie dielo civilizácie. Menščikov ale dokázal Scassimu, že civilizácia medzi nimi ani
         za mak nepokročila, ba že vzdor prísahou potvrdenému sľubu, ktorý cáru učinili, 5000
         čerkeských vojínov nachodí sa v službe tureckej. Neskôr zase 3000 Čerkesov vpadlo do
         ruského územia a plienilo radom najpeknejšie dediny; náš táborník dal sa jich naskutku
         prenasledovať, porazil jich, a keď utekali, v Kubane utopilo sa z nich 1700 mužov. Scassi
         namáhal sa, aby náš táborník za to pred súd postavený bol; avšak Menščikov veľmi ostre
         vystúpil proti nemu, tak že i pohnatie jeho pred súd priviedol. Ničmenej napokon Scassi
         milosť dostal. A poneváč Čerkesi, mohútnym vlivom tureckým, voždy divejšími a
         nebezpečnejšími súsedmi stávali sa Rusku, časté výpady na ľudnaté dediny naše robili,
         plienili, nevinných občanov jímali, vraždili a rabovali, umienila si vláda naša podmanenie
         jich nie viac dielami mieru, ale mečom previesť, čo sa jej už i zčiastky podarilo, bo už
         Drinopolská smluva od 2. sept. 1829 poistila Rusku práva suverenity nad Čerkesy od Anapy až
         po tvrdz Sv. Nikolaja. Celkovité podmanenie Kavkazu iste ešte mnoho času i obetí požadovať
         bude, avšak, že podarí sa nám, to i sami Čerkesi už veria, ačpráve sú pevne odhodlaní
         brániť neodvislosť svoju až do poslednej krúpaje krvi, bo teraz už jedine v nej vidia
         možnosť, keď aj nie poistenia, aspoň predĺženia na aký taký čas svojho milého dedičného
         zaneprázdnenia; lúpeže a plenu. Ostatne poznamenať ešte musím, že takzvaných Čerkesov
         vlastne už ani takmer niet; tí zčiastky vyhynuli v dlhých krvavých bojoch, zčiastky stopili
         sa s inými plemenami. Terajší úhlavní nepriatelia naši na Kavkaze menujú sa Abasi a na
         severe aj Adighe, kmen to plemenu Šuhanétov a Ossétov krvou i rečou príbuzní, od nehož sa
         aj tureckí Arnauti a Albanci odvodzujú. Adighe vraj pochodí od ade — neskôr a ghe — prišlý,
         bo vraj títo skutočne neskôr prišli na Kavkaz. Meno Šuhanétov (horniakov) ale pochodí od
         šuha vysoký, bo medzi vysokými horami bývajú, a meno Ossétov od osse sňah, bo vrchy jich
         krajiny sú večným sňahom pokryté. Plemeno Adighe rozdelené je na tri kmeny: Šapsugov,
         Abeseghov, Ubuchov. Prvé dva kmeny záležia z 8 rodov, malý kmen Ubuchov len z jednoho rodu.
         Každý rod (tlako) podelený je zase na rodiny (tlakocyk), a tieto zas na dvory (juneh). Sto
         dvorov činí jeden okres (juneh-is), ktorý starešíni (thamata) riadia a spravujú. V jednom
         dvore býva asi 15 — 20 osôb, v jednom okrese teda asi 2000 osôb. Kmen Šapsugov má 276
         okresov, kmen Abesegov 203 a kmen Ubuchov 46 okresov. — Ale dosť už na dnes. O pár dní ti
         zase písať budem, ak ma dač zvláštneho nezájde. — — S Bohom.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505684">
       </a>
       VI. Dňa 28. mája 1833
      </h2>
     </div>
    </div>
   </div>
   <p>
   </p>
   <p>
   </p>
   <p>
    Je nedeľa; použijem slobodný čas, drahý Miško môj, zabavím sa listovne s tebou. Tuná i
         tak nikomu nemôžem sdeliť city a myšlienky svoje, bo by ma vysmiali; ba možno, žeby padnúť
         mohla na mňa ešte i dáka tôňa podozrenia súcitu naproti Čerkesom, keby zvedeli, že Kyčinu
         milujem, a od toho uchovaj ma, Bože!
   </p>
   <p>
    Pravda, že vlastne ani neviem, čo za cieľ tieto city moje mať môžu; — ale či opravdivá
         láska rozmýšľa o cieli citov svojich? či uvažuje, kam to povedie? či rozumuje, aký to
         koniec vezme? — Pri uvažovaní takom prestáva láska a počína špekulácia. Kto ale celým
         srdcom, celou dušou svojou miluje, tak ako ja, nie je v stave špekulovať.
   </p>
   <p>
    A konečne, čo je na tom zlého milovať Čerkesku? A keď si táborník Buchholz mohol za ženu
         pojať krásnu Mechmetovu dcéru, ktorá jemu k vôli krst prijala: prečo bych si ja nemohol
         pojať Kyčinu, ktorá iste tiež pokrstiť sa dá mne k vôli.
   </p>
   <p>
    Smelé myšlienky! — povieš asnáď; — avšak smelé sú ony len na prvé počutie; ja privykol
         už na ne, a jedine nimi sa zaoberajúc cítim sa byť spokojný a blažený. Darmo je, Miško môj,
         nemôžem za to; Kyčinu nesmierne ľúbim. No, veru dobre vieš, že stretol som sa v živote
         mojom už s nejednou ženštinou; avšak trebárs ma aj zaujímala ktorá, bolo to len tak
         povrchne, pre zábavu abo pre púhe ukrátenie času, — trvalo to pár dní a potom mi to
         pravidelne vyšumelo; bolo to krátke zaľúbenie sa, ale nie ľúbosť opravdivá — nie láska.
         Teraz je to celkom ináč; taký dojem, aký Kyčina urobila na moje srdce, na moju dušu, ba na
         celú bytnosť moju, nikdy dosiaľ žiadna ženská neučinila na mňa. Tá jej prostota, nevinnosť,
         z jej čierneho oka žiariaca dobrota srdca, jej nenútené pohyby, súzvučne sjednotené s
         nevyrovnanými vnadami panenskej krásy: nevýslovne okúzlily ma. Ver mi, Miško môj, že jej
         neni páru na svete. A predsa, keď povážim terajšie pomery, či smiem na to pomyslieť, že ju
         dakedy mojou menovať môcť budem? či jest nádej, že láska moja poskytne mi miesto večných,
         dušu trýzniacich túžob raz i trebárs ako krátku dobu blaha a spokojnosti?
   </p>
   <p>
    Miško môj drahý, prosím ťa, neodsudzuj ma; viem, že blúdim, — ale ináč nemôžem. Poteš
         ma, prosím ťa, poteš ma čo skorej milým listom tvojím, lebo, ver mi, že mi je k zúfaniu.
   </p>
   <p>
    Práve dnes týždeň som bol posledný raz v jaskyni; odtedy strojil som sa každodenne ešte
         aspoň jeden výlet ta urobiť, ale pre rozličné obavy neučinil som to, ačpráve ma toto na
         úzde držanie mojej horúcej túžby hrozné duševné boje stálo. Ale už ľutujem, že som to
         predsa neučinil, bo teraz už ani len pomyslieť nemožno na to. Mier, ktorý, čo aj nie
         skutočne, predsa aspoň zdánlive uhostil sa bol v úbočinách okolo Gelenčíku, včera znovu
         pobúrený bol, a tíško dútnajúca vatra starej zášti a nenávisti v nový požiar rozplamenila
         sa.
   </p>
   <p>
    Rozpoviem ti, ako stalo sa to.
   </p>
   <p>
    Predvčerom zmienil sa p. Dubois pred naším plukovníkom, žeby rád tunajší kraj z dákej
         značnejšej výšky obzrel. Čajkovský vetil mu na to, že vrchoreťaz Merkotky má viac takých
         končiarov, s ktorých utešený pohľad byť musí jak na more tak na Kavkaz, a jestli mu ľúbo,
         že na daktorý z týchto končiarov, s dostatočným sprievodom vojenským, jemu k vôli väčší
         výlet usporiada. P. Dubois s radosťou prijal toto plukovníkovo nabídnutie, i ustanovilo sa,
         že obmýšľaný výlet učiní sa na onen končiar, na ňomžto predtým strážna chyžka Čerkesov
         stála, ktorú poručík Ivan Pavlovič bol podpálil a na jejžto mieste teraz iba jeden Čerkes
         stáva na stráži.
   </p>
   <p>
    Výlet tento podujal sa nasledovne: včas ráno, keď vyháňalo sa stádo na pašu, vybral sa
         sprievod 46 chlapov z pevnôstky, ktorý som ja viedol s poručíkom Jakovlevom, bez toho, žeby
         to u spomenutej čerkeskej stráži dáke podozrenie zbudilo bolo.
   </p>
   <p>
    Doraziac k podnožiu hory, pustili sme stádo na pašu a my napredovali sme lesom, ktorý
         dve tretiny tohoto vrchu pokrýva, hore ku končiaru.
   </p>
   <p>
    Vyjduc na vrchu z lesa, boli sme utešenosťou výhľadu, pred zraky našimi rozvinuvšieho sa
         nesmierne prekvapení. Nemožno si dač krásnejšieho predstaviť, ako je pohľad s tohoto
         končiaru. Za nami v diaľke modré čerene vrchov kavkazských; vpravo a vľavo utešené zelené
         kopce, doliny, poprerezávané hadiacimi sa striebrostužkami bystrých potokov a posiate
         čerkeskými dedinkami; pred nami obora siného mora, splývajúca v šerej diaľke s klenutinou
         nebies, a takrečeno u nôh našich: pevnôstka Gelenčík, v nejžto zťato každého človeka na
         ulici dobre rozoznať možno. P. Dubois bol ako u vytrženia nad neobyčajnou krásou tohoto
         vidoviska, a nie len my, lež i mužstvo naše s úľubou zahľadelo sa do zriedkavých krás
         malebného vidieku.
   </p>
   <p>
    Avšak nie dlho sme požívali radosť nad utešenosťou výhľadu tohoto.
   </p>
   <p>
    Čerkes na stráži stojaci, zbadajúc nás, vystrelil pušku na poplach, aby oznámil Čerkesom
         blížiace sa nebezpečie, a v okamihu ľudnatily sa všetky stráne, grúne, všetky vršky na
         okolí. Menovite z Aderby hrnuli sa Čerkesi ako včely z úla, keď stroja sa rojiť. Na jednom
         vršku v bok Aderby octla sa aj tlupa ženských. Zbadajúc to, zaraz som pána Dubois o jeho
         ďalekohľad požiadal a túžobným okom pozeral som cezeň na strakavú tlupu, či reku medzi nimi
         svoju Kyčinu nevidím. Avšak darmo namáhal som sa; diaľka bola predsa priveliká, ani len
         odev žien nebolo možné náležite rozoznať, tým menej ťahy jednotlivých tvárí.
   </p>
   <p>
    S roztúženým okom hľadel som na utešenú, v krásnej úbočine ležiacu dedinku. Teda tam ona
         býva! — Neviem, čo bych bol dal za to, kebych bol vedel v ktorom dome. — Možné, že i Kyčina
         dakde s kopca, abo s priedomu hľadí na končiar, na ktorom stojíme, tušiac prítomnosť moju,
         a túžobné zraky naše nevedome stretajú, ale nepoznajú sa. Miško môj, pri pomyslení tomto mi
         nevýslovný žiaľ, sladkobolestná túha stisla srdce; kebych sa nebol hanbil, bol bych sa ako
         decko rozplakal.
   </p>
   <p>
    Avšak preč s chabosťou! utíš sa, utíš, ty nešťastné srdce moje; pomni na povinnosti,
         pomni na česť svoju.
   </p>
   <p>
    Medzitým Čerkesi nie len že povybehávali zo svojich skrýš, ale zo všetkých strán aj
         hrozive postupovali proti nám. Musel som pána Dubois prosiť, aby poponáhľal sa so svojimi
         záznačkami a náčrtkami, bo som mal rozkaz nevystavovať čatu našu väčšiemu nebezpečiu. V
         úzadí našom hrnulo sa už asi 50 Čerkesov hore vrchom, aby nás pre odvážlivosť výletu nášho
         a pre búrenie jich pokoja pokárali. Nebolo teda času na marenie, a ešte raz túžobne pozrúc
         na oul Aderbu velel som mužstvu k pochodu nazpät, bo boli sme už v nebezpečí, že nás nie
         len puškami svojimi dočiahnu, ale že nám obklopujúce nás tlupy Čerkesov i návrat odrežú. A
         veru už bol svrchovaný čas k utiahnutiu sa, bo sotva zmizli sme na dolu idúc v lesy, o
         nezaveľa na to začuli sme už jich úšklebný krik na končiari, na ktorom stráž pušku bola
         vystrelila.
   </p>
   <p>
    Doraziac šťastlivo do doliny, oddýchli sme si, nemálo radujúc sa, že nebezpečný výlet
         náš skončil sa bez obeti ľudskej.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505988">
       </a>
       VII. Dňa 11. júna 1833
      </h2>
     </div>
    </div>
   </div>
   <p>
   </p>
   <p>
   </p>
   <p>
    Dlho som nepísal, bo nemal som čo písať. Opisovanie tunajšieho jednotvárneho života abo
         mojich osobných túžieb, bôľov a citov by ťa snáď nudilo; nuž, radšej mlčím.
   </p>
   <p>
    Dnes má náhoda, neviem či šťastlivá a či nešťastlivá k zvláštnemu kroku sviedla. Odvážil
         som sa Kyčine odkázať — —; avšak počkaj, — radšej ti všetko do podrobna opíšem.
   </p>
   <p>
    Vyšla nám v pevnôstke krma pre statok. Tráva totižto v okolí Gelenčíku neni dostatočná k
         poskytovaniu nám potrebnej krmy pre lichvu; musíme teda tu i tu seno ako akúkoľvek inú krmu
         aj inde shľadávať abo, ako hovorí sa, rekvirovať, t. j. nasilu brať a neplatiť. Náš
         plukovník Čajkovský teda vydal rozkaz ísť pre dáku krmu do dediny Acezboho, ktorá vo smeru
         ku Sundžuk-Kale nie celkom na jeden agač
    <sup>
     [
     <a class="footnote" href="#ftn.id2578030" name="id2578030">
      22
     </a>
     ]
    </sup>
    diaľky od Gelenčíku leží. S výpravou touto poverený bol podplukovník Gantnu a
         ja. Pán Dubois sa nám tiež pripojil.
   </p>
   <p>
    Ja síce na podobné rekvizície vôbec nerád chodím; medzitým čo robiť? — rozkazu nutno
         podriadiť sa. Tak sa mi zdá, že takéto rekvizície nedejú sa v duchu rozkazov od vlády
         vydaných, bo pravda síce, že ona nakladá nám všetky kupecké spojenia Čerkesov s Turkami
         zničiť, aby tamtí — nemohúc dostávať z Turecka soľ, náboj a jiné potreby — prinútení boli s
         nami udržovať priateľský obchod; ale veru nikde nerozkazuje sa jich zbožie bez dostatočných
         príčin sožínať, jich sená kosiť, jich chatrče nivočiť a jich dediny a polia pustošiť, lebo
         tieto násilenstvá nám vôbec veľmi málo osohu donášajú, u nich ale jednotlivcov ožobračujú a
         len nenávisť Čerkesov proti nám ešte väčšmi roznecujú.
   </p>
   <p>
    Lež vráťme sa k našej výprave.
   </p>
   <p>
    Sprievod náš záležal zo 300 jágrov a pešiakov a dvoch diel; okrem toho ale sprevádzala
         nás po mori ešte i jedna menšia loď, hotová k ochrane našej. — Vybrali sme sa z pevnôstky o
         štvrtej ráno, krížom cez nižinu stromami pokrytú, ktorá so zátokou hraničí. Asi na poldruha
         versta od Gelenčíku šli sme cez veľký čerkeský hrobitov, jehožto hroby sú zväčša len z
         dosák neogabane sbité, truhly to bez dna na 5 — 6 stôp dlhé a na 2 stopy široké. Tieto
         truhly, v ktorých umrlec na holej zemi leží, nie sú klincami zabité, lež kamením akoby
         zúkol vúkol obmurované.
   </p>
   <p>
    S dovolením podplukovníkovým zaostal som trochu, abych hrobitov bližšie preskúmal.
   </p>
   <p>
    Všetky tieto hroby nachodia sa na površí pôdy, tak že je mrtvola iba jednou doskou od
         slobodného povetria odlúčená. Dážď a striedajúca sa zima s letným sparnom rýchle učinkujú
         na dosky truhiel, bo tieto sú zväčša zúverené, popukané a cez veľké jich škáry vidno
         drnejúce mrtvoly, popri nichžto veľkí žltí hadovia obľúbenú skrýšu majú.
   </p>
   <p>
    Tašiel som v bok. Na konci hrobitova bola nižina, hustými stromami pokrytá; pod jedným z
         týchto, medzi krovím, zabelelo sa mi čosi. Išiel som ta. Starý Čerkes ležal tu skrytý v
         tráve; nepochybne zazrúc náš sprievod, učupil sa. Staval sa, akoby spal.
   </p>
   <p>
    „Allu-gah-šu-hur!“
    <sup>
     [
     <a class="footnote" href="#ftn.id2578140" name="id2578140">
      23
     </a>
     ]
    </sup>
    oslovil som ho prívetive.
   </p>
   <p>
    „Choš gialdy!“
    <sup>
     [
     <a class="footnote" href="#ftn.id2578154" name="id2578154">
      24
     </a>
     ]
    </sup>
    vetil starec, zdvihnúc vrchnú polovicu tela a pretierajúc si oči.
   </p>
   <p>
    Bol to chlap asi šesťdesiatročný, tvári vráskami rozoranej, posmuhlej, ale nie
         nepríjemnej. Oblek jeho záležal z tmavozeleného ošumelého kaftanu s otvorenými
         doluvisiacimi rukávami a z červených šalvar;
    <sup>
     [
     <a class="footnote" href="#ftn.id2578177" name="id2578177">
      25
     </a>
     ]
    </sup>
    okolo drieku mal strakavý pás a za ním kyndžal; na hlave čerkeský arakčim.
    <sup>
     [
     <a class="footnote" href="#ftn.id2578188" name="id2578188">
      26
     </a>
     ]
    </sup>
   </p>
   <p>
    „Čo tu robíš?“ pýtal som sa ho viac prívetivým nežli panovitým hlasom.
   </p>
   <p>
    „Odpočívam,“ vetil starec sbierajúc sa so zeme.
   </p>
   <p>
    „Kto si?“
   </p>
   <p>
    „Nouker
    <sup>
     [
     <a class="footnote" href="#ftn.id2578213" name="id2578213">
      27
     </a>
     ]
    </sup>
    Musselim.“
   </p>
   <p>
    „A kam ideš?“
   </p>
   <p>
    „Do oulu Acezboho.“
   </p>
   <p>
    „Odkiaľ?“
   </p>
   <p>
    „Z oulu Aderby.“
   </p>
   <p>
    Na odpoveď túto len-len že som mu okolo krku nepadol. — Tento človek teda bol z Aderby,
         z tej dedinky, kde narodila sa moja Kyčina, kde odrástla, kde žije a i teraz býva. Ha,
         starče! netušíš, akou harmóniou nebies zvučí mi prostá tvoja mluva; nevieš, jak sladkým
         pocitom naplňuje mi dušu každé slovo tvoje. Po toľkých v trápnom túžení strávených dňoch a
         nociach konečne teda počujem dač o Kyčine svojej!
   </p>
   <p>
    „A čo máš za prácu v oule Acezboho?“
   </p>
   <p>
    „Som nouker aderbského kechuda,
    <sup>
     [
     <a class="footnote" href="#ftn.id2578258" name="id2578258">
      28
     </a>
     ]
    </sup>
    s odkazmi idem ku kechudovi oula Acezboho, kunakovi
    <sup>
     [
     <a class="footnote" href="#ftn.id2578269" name="id2578269">
      29
     </a>
     ]
    </sup>
    to nášmu, aby —“
   </p>
   <p>
    „Dosť! nežiadam zvedieť, čo tvoj aga
    <sup>
     [
     <a class="footnote" href="#ftn.id2578283" name="id2578283">
      30
     </a>
     ]
    </sup>
    komu odkazuje; — a siahnuc do vrecka, vyňal som pár strieborných a vopchal mu
         jich do hrsti. — Tu máš na misu kebaby
    <sup>
     [
     <a class="footnote" href="#ftn.id2578296" name="id2578296">
      31
     </a>
     ]
    </sup>
    a na sklenku búzy abo džany;
    <sup>
     [
     <a class="footnote" href="#ftn.id2578309" name="id2578309">
      32
     </a>
     ]
    </sup>
    vypi ju na moje zdravie a na tvoj úžitok.“
   </p>
   <p>
    Čerkes na znak srdečnej vďaky obe ruky položil na prsia.
   </p>
   <p>
    „Povedz mi, si dobre známy v oule Aderbe?“
   </p>
   <p>
    „Každé dieťa tam poznám.“
   </p>
   <p>
    „Znáš teda aj Kyčinu?“
   </p>
   <p>
    „Čo?“ skríkol starec, „vy znáte Kyčinu?“
   </p>
   <p>
    „Znám.“
   </p>
   <p>
    „Ale môjho agu dcéru? našu druhú Thamaru?“
    <sup>
     [
     <a class="footnote" href="#ftn.id2578353" name="id2578353">
      33
     </a>
     ]
    </sup>
   </p>
   <p>
    „Nie len že ju znám, ale ju aj ľúbim.“
   </p>
   <p>
    Čerkes nedôverujúc pozrel na mňa a jakoby nie samovoľne premeral ma od päty po hlavu,
         sťa by uvažoval, či to možné, že by ma Kyčina ľúbiť mohla.
   </p>
   <p>
    „No, čo na to povieš?“ tázal som sa ho po malej prestávke.
   </p>
   <p>
    „Možné,“ vetil s nejapným úsmevom, „že vy ju ľúbite, ale či aj ona vás?“
   </p>
   <p>
    „Asnáď.“
   </p>
   <p>
    „Neverím,“ šeptal Musselim polohlasne.
   </p>
   <p>
    „Či snáď má milého?“
   </p>
   <p>
    „Milého nemá,“ odpovedal starec s dôrazom.
   </p>
   <p>
    „Vari má snúbenca?“
   </p>
   <p>
    „Tak počujem; a síce, jestli nemýlim sa, Neftaliho, syna nášho kunaka, ku ktorému teraz
         s odkazmi idem. Otcovia vraj spravili karar (úmluvu), že Neftali dostane Kyčinu.“
   </p>
   <p>
    „A miluje ho Kyčina?“ tázal som sa so zdanlivou ľahostajnosťou.
   </p>
   <p>
    „Nemiluje,“ vetil Musselim s istotou; „ale vďačne pôjde zaňho. Snáď viete, že u nás
         nemnoho pýtavajú sa dcier, koho ktorá miluje. Otec má právo dieťa svoje predať; ba samy
         dcéry naše tešia sa predaju, zvlášte jestli jich odvádzajú do ištambulských haramov,
    <sup>
     [
     <a class="footnote" href="#ftn.id2578432" name="id2578432">
      34
     </a>
     ]
    </sup>
    v nichžto biedu našich vrchov s bezstarostným skvostným životom zamieňajú.“
   </p>
   <p>
    „Počuj, azir Musselime,“ počal som dôverne.
   </p>
   <p>
    „Som váš yessir.“
    <sup>
     [
     <a class="footnote" href="#ftn.id2578453" name="id2578453">
      35
     </a>
     ]
    </sup>
   </p>
   <p>
    „Vykonaj Kyčine odo mňa tisíc pozdravení a povedz jej, že bych rád ešte aspoň raz s ňou
         hovoriť; že ju dám prosiť, aby mi odkázala, kedy prijde na to miesto, kde sme sa prvý raz
         videli.“
   </p>
   <p>
    „Vďačne.“
   </p>
   <p>
    „A teraz ľahni si tu a skry sa, a teprv keď vrátime sa nazpäť, vyber sa, kam isť máš.“
   </p>
   <p>
    „A kamže vy idete?“
   </p>
   <p>
    „Do oula Acezboho. Možné, že strhnú sa tam dáke neporiadky, a záleží mi teraz na živote
         tvojom.“
   </p>
   <p>
    „Aha, rozumiem.“
   </p>
   <p>
    „No, maj sa dobre a pozdrav mi Kyčinu,“ a nečakajúc na jeho, u Čerkesov pri lúčení veľmi
         obvyklé blahoželania, rýchlym krokom ponáhľal som sa za sprievodom naším.
   </p>
   <p>
    Rovnobežne so zátokou mora tiahol sa nízky záboj, za nímžto veliká plešivá rovina
         ležala, opustené to lúky a role. Celý tento priestor je rumom a tehlami posiaty, ktoré
         zrejme svedčia, že tu v šerej dávnovekosti veľké mesto stálo. U výbehu tejto úbočiny, ktorá
         početné pramene má, dohonil som náš sprievod na pobreží mora.
   </p>
   <p>
    Pri každom kroku sme nachádzali veľké korytnačky, ktoré na pobrežie vychádzaly na pašu;
         všeobecné udivenie u našich ľudí zapríčinili veľmi početní, žltí, asi na štyri stopy dlhí
         hadi, ktorí i na stromy liezli, aby ochránili sa pred bodákmi našich vojakov.
   </p>
   <p>
    Do oula Acezboho sme šťastlive dorazili.
   </p>
   <p>
    Nemožno si dač malebnejšieho predstaviť, ako je taká čerkeská dedina. Domy sú asi na
         jedno strelenie vzdialené jeden od druhého a stoja v tôni stromov, menovite dubov, jaseňov,
         hrušiek, slivák, krásnych brestov, hrabov a j.
   </p>
   <p>
    Väčšieho ontaku
    <sup>
     [
     <a class="footnote" href="#ftn.id2578547" name="id2578547">
      36
     </a>
     ]
    </sup>
    som v tejto dedine na prvý pohľad nezbadal. Takmer všetky junähy (domy) tú istú
         podobu majú. Hlavné stavanie, lakli, je z dreva abo z prútia, blatom ohádzaného. Strecha z
         dosák slamou pokrytých, nad priedomom asi na 3 — 4 stopy von vyčnievajúca, tak že pod ňou
         nachodiacu sa pavlač, akú aj u krymských Tatarov vidno, úplne zatôňuje a pred dážďom
         chráni. Na jednom konci tejto pavlače je malá stajeň s ohradou, jejžto dvere z vnútra
         zatarasiť možno. Vnútrok stavania záleží z jednej abo dvoch blatom zalíčených izieb s dvoma
         — troma maličkými okienkami, ktoré len drevené okenice majú, bo sklené okná sú na Kavkaze
         celkom neznáme; pôda je zem vodorovne ubitá a bielym homokom posypaná; podlahy, krom
         spomenutej strechy, žiadnej nieto. Každá izba má najmenej jedny dvere na von a jedny vedúce
         do súsednej izby. Najväčšie izby, ktoré som videl, boly asi 15 stôp dlhé a 12 stôp široké.
         Krb stojí popri vonkajšej stene; popri krbe sú murované sedadlá. V náprotivnom kúte stojí
         nízka sedánka, pri nej pri stene hassilami
    <sup>
     [
     <a class="footnote" href="#ftn.id2578604" name="id2578604">
      37
     </a>
     ]
    </sup>
    povesenej, ešte jedna lebo dve lavice. Stoly a stolice Čerkesi nemajú, i lavíc
         málo. Sedanka jich záleží z vankúšov na rohoži poukladaných. Okolo krbu na stene visia na
         drevených klincoch plechové hrnce, drevené misky, ďalej zbraň a šaty; na stene ponad
         sedánkou ale drevené krásne rezané čiaše a krčahy. V celom dome niet zámku, bľachu ani
         železného klinca.
   </p>
   <p>
    Asi na tridsať krokov od tejto hlavnej budovy, vôbec junehšuha menovanej stojí čerkeský
         zásobník. Záleží on zo šiestich, asi štyri stôpy vysokých kolov, na ktorých šesť velikých
         asi na poldruhej stopy širokých čapí
    <sup>
     [
     <a class="footnote" href="#ftn.id2578637" name="id2578637">
      38
     </a>
     ]
    </sup>
    spočíva, šesť malých kameňov je v prostriedku; na týchto sú postavené štyri
         brvná čili stĺpy, na nichžto múry magazínu spočívajú. Vnútrok má štyri oddiele k uschovaniu
         zbožia, stravy atď. Krytý je tento zásobník, ktorý z ďaleka podobu vysokonohej truhly má,
         tiež len slamou. Bohatí Čerkesi majú aj 5 — 10 takýchto zásobníkov.
   </p>
   <p>
    Dajedny bytoviská majú ešte i tretiu budovu, totiž dlhú stajeň pre ovce a kozy. Okrem
         toho takmer v každom dvore stojí oproti magazínu v náprotivnom kúte dvora takrečený
         hadžijuneh, t. j. hosťovský dvor, s izbou pre hosťov.
   </p>
   <p>
    Všetky tieto budovy stoja v jednom dvorci, t. j. ohradené sú plotom, ktorý len jednu,
         ale širokú kapyju (bránu), obyčajne dve z prútia pletené lesy, máva. Plot dvora je pokrytý
         tŕnim, aby sa prielaz obťažil. Poza touto ohradou má každý Čerkes hneď i svoj okruh poľa,
         na ktorom žito, raž, ovos a hlavne proso seje. Každý takýto okruh je zase lesíkom
         rozličných stromov, tu i tu aj na 50 stôp širokým, obsadený.
   </p>
   <p>
    Rozumie sa, že ako nás Čerkesi zazreli sbližovať sa k jich tichej dedinke, mimo pár
         starých báb a dakoľko detí všetko z domov do neďalekej hory zutekalo, a my dali sa potom
         bestarostne do špatného šafárenia. Jedni kácali najkrásnejšie stromy, druhí žali ešte
         nezralú raž, iní zas kosili trávu. Tak že sotva minuly dve hodiny, už našich šestnásť vozov
         korisťou naplnené bolo.
   </p>
   <p>
    Kým mužstvo naše takto hospodárilo, ja vnišiel som do viacej domov a prehovoril som pár
         slov, kde s poplašenými deťmi, kde s babkami strachom trnúcimi. Malý peňažitý dárok
         medzitým ich rýchle ako tak uspokojil, a ony staly sa hneď shovorčivejšími. Vysvetlil som
         jim príčinu príchodu nášho, že nemajúc krme pre statok, prinútení sme tam brať, kde jest.
   </p>
   <p>
    Po dokonanej práci zasadli sme do bujnej trávy v tôni brestov ku krátkym raňajkám a nato
         brali sme sa preč a síce nasledujúcim poriadkom: na predku tlupa pešiakov, v prostredku
         vozy, v bokoch jágri a po zadku zas dakoľko pešiakov ako záchraň.
   </p>
   <p>
    Medzitým Čerkesi použili predsa náš dlhší pobyt v dedine k sústredneniu sa na jednom
         vršku na pravom boku dediny. Mohlo jich byť len asi šesťdesiat, a preto neverili sme, že by
         sa opovážili náš, o veľa silnejší sprievod napadnúť. No, zle sme rátali; bo sotva sme
         prišli do hája, cez ktorý kus niže dediny cesta viedla, začuli sme známy nám už krik
         „garni!“ a „om urra!“
    <sup>
     [
     <a class="footnote" href="#ftn.id2578735" name="id2578735">
      39
     </a>
     ]
    </sup>
    načo kus napredujúc počali do nás páliť, majúc i tuná viacej poukrývaných
         menších tlúp, v nichžto som aj dakoľko našich poľských úskokov bol zbadal. Najväčšmi
         znepokojovalo nás to, že nám snáď v úzkej doline, cez ktorú sme ísť museli, návrat odrežú.
         Ale naši perestrielci (Plänkler) znamenite držali sa, znemožniac ohňom pušiek svojich
         Čerkesom každé smelšie sblíženie sa k nám. Asi v prostred lesa stál holý obvyšný kopec; na
         tento sme postavili jedno delo a počali z neho kartáčami páliť do nich, práve keď chceli sa
         už vrhnúť do úzkej doliny. Vidiac, čo sa deje, zastali a rozhutovali. Tu naraz zahučia i zo
         sprevádzajúcej nás lodi delá, ktoré dakoľko falkonnetových gúľ medzi nich hodily. Dvoch
         Čerkesov videli sme padnúť. To jich zastrašilo, tak že utiahli sa rýchle nazpät.
   </p>
   <p>
    My sme šťastlive prešli úzku dolinu a ani jednoho muža neztratiac dostali sme sa bez
         úrazu do pevnôstky.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578030" name="ftn.id2578030">
        22
       </a>
       ]
      </sup>
      <span class="emphasis">
       <em>
        agač
       </em>
      </span>
      — 7 verst
     </p>
    </div>
    <div class="footnote">
     <p>
      <sup>
       [
       <a class="para" href="#id2578140" name="ftn.id2578140">
        23
       </a>
       ]
      </sup>
      <span class="emphasis">
       <em>
        Allu-gah-šu-hur!
       </em>
      </span>
      — pochválen buď pán!
     </p>
    </div>
    <div class="footnote">
     <p>
      <sup>
       [
       <a class="para" href="#id2578154" name="ftn.id2578154">
        24
       </a>
       ]
      </sup>
      <span class="emphasis">
       <em>
        Choš gialdy!
       </em>
      </span>
      — vítajte
     </p>
    </div>
    <div class="footnote">
     <p>
      <sup>
       [
       <a class="para" href="#id2578177" name="ftn.id2578177">
        25
       </a>
       ]
      </sup>
      <span class="emphasis">
       <em>
        šalvare
       </em>
      </span>
      — nohavice
     </p>
    </div>
    <div class="footnote">
     <p>
      <sup>
       [
       <a class="para" href="#id2578188" name="ftn.id2578188">
        26
       </a>
       ]
      </sup>
      <span class="emphasis">
       <em>
        arakčim
       </em>
      </span>
      — čiapka fezu podobná
     </p>
    </div>
    <div class="footnote">
     <p>
      <sup>
       [
       <a class="para" href="#id2578213" name="ftn.id2578213">
        27
       </a>
       ]
      </sup>
      <span class="emphasis">
       <em>
        nouker
       </em>
      </span>
      — sluha, zbrojnoš, koniar, čo pána svojho aj pri stole
               obsluhuje
     </p>
    </div>
    <div class="footnote">
     <p>
      <sup>
       [
       <a class="para" href="#id2578258" name="ftn.id2578258">
        28
       </a>
       ]
      </sup>
      <span class="emphasis">
       <em>
        kechud
       </em>
      </span>
      — predstavený oula
     </p>
    </div>
    <div class="footnote">
     <p>
      <sup>
       [
       <a class="para" href="#id2578269" name="ftn.id2578269">
        29
       </a>
       ]
      </sup>
      <span class="emphasis">
       <em>
        kunak
       </em>
      </span>
      — spojenec, príbuzný
     </p>
    </div>
    <div class="footnote">
     <p>
      <sup>
       [
       <a class="para" href="#id2578283" name="ftn.id2578283">
        30
       </a>
       ]
      </sup>
      <span class="emphasis">
       <em>
        aga
       </em>
      </span>
      — pán
     </p>
    </div>
    <div class="footnote">
     <p>
      <sup>
       [
       <a class="para" href="#id2578296" name="ftn.id2578296">
        31
       </a>
       ]
      </sup>
      <span class="emphasis">
       <em>
        kebaba
       </em>
      </span>
      — drobné uparené mäso, asi ako maďarské pörkölt abo
               guľáš
     </p>
    </div>
    <div class="footnote">
     <p>
      <sup>
       [
       <a class="para" href="#id2578309" name="ftn.id2578309">
        32
       </a>
       ]
      </sup>
      <span class="emphasis">
       <em>
        džana
       </em>
      </span>
      — varené víno;
      <span class="emphasis">
       <em>
        búza
       </em>
      </span>
      — nápoj zo
               žita abo prosa pripravovaný, ponášajúci sa na naše pivo
     </p>
    </div>
    <div class="footnote">
     <p>
      <sup>
       [
       <a class="para" href="#id2578353" name="ftn.id2578353">
        33
       </a>
       ]
      </sup>
      Povestná krásavica Kavkazská bola deva Thamara. Dľa národných povestí zaľúbil sa
               do nej kráľ, vzal si ju za ženu, a po jeho skorej smrti vraj potom ona panovala,
               krásou svojou na uzde držiac všetky divé národy Kavkazu. A jako krásna bola, tak bola
               vraj i cudná. Ona prvá vraj na Kavkaze vztýčila kríž kresťanský. Dľa grúzskych
               letopiscov žila na konci 12-ho stoletia. Ostatne zdá sa to byť len povesť v pohanskom
               rúchu o bl. Panne Márii, bo tha znamená boha a mara Máriu.
     </p>
    </div>
    <div class="footnote">
     <p>
      <sup>
       [
       <a class="para" href="#id2578432" name="ftn.id2578432">
        34
       </a>
       ]
      </sup>
      <span class="emphasis">
       <em>
        haram
       </em>
      </span>
      — hárem; bydlo tureckých žien
     </p>
    </div>
    <div class="footnote">
     <p>
      <sup>
       [
       <a class="para" href="#id2578453" name="ftn.id2578453">
        35
       </a>
       ]
      </sup>
      <span class="emphasis">
       <em>
        yessir
       </em>
      </span>
      — sluha, t. j. k službám hotový;
      <span class="emphasis">
       <em>
        azir
       </em>
      </span>
      — milý
     </p>
    </div>
    <div class="footnote">
     <p>
      <sup>
       [
       <a class="para" href="#id2578547" name="ftn.id2578547">
        36
       </a>
       ]
      </sup>
      <span class="emphasis">
       <em>
        lakli
       </em>
      </span>
      — bydlo;
      <span class="emphasis">
       <em>
        eve
       </em>
      </span>
      — chyžka;
      <span class="emphasis">
       <em>
        junäh
       </em>
      </span>
      — dvor, dom;
      <span class="emphasis">
       <em>
        ontak
       </em>
      </span>
      — kaštiel;
      <span class="emphasis">
       <em>
        seraj
       </em>
      </span>
      — veliká budova
     </p>
    </div>
    <div class="footnote">
     <p>
      <sup>
       [
       <a class="para" href="#id2578604" name="ftn.id2578604">
        37
       </a>
       ]
      </sup>
      <span class="emphasis">
       <em>
        hassil
       </em>
      </span>
      — dlhé rohožky zo sítia abo rákosia
     </p>
    </div>
    <div class="footnote">
     <p>
      <sup>
       [
       <a class="para" href="#id2578637" name="ftn.id2578637">
        38
       </a>
       ]
      </sup>
      <span class="emphasis">
       <em>
        čapa
       </em>
      </span>
      — plochý kameň
     </p>
    </div>
    <div class="footnote">
     <p>
      <sup>
       [
       <a class="para" href="#id2578735" name="ftn.id2578735">
        39
       </a>
       ]
      </sup>
      <span class="emphasis">
       <em>
        garni
       </em>
      </span>
      — do zbroja!;
      <span class="emphasis">
       <em>
        om, urra!
       </em>
      </span>
      — bi,
               stúpaj!
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2578792">
       </a>
       VIII. Dňa 15. júna 1833
      </h2>
     </div>
    </div>
   </div>
   <p>
   </p>
   <p>
   </p>
   <p>
    Včera ráno sme zase boli v jednej čerkeskej dedine pre krmu pre náš statok. Mali sme
         zase malú šarvátku; avšak všetci šťastlive dostali sme sa domov.
   </p>
   <p>
    Tri dni minuly od tedy, čo som Kyčine odkázal, aby mi vedieť dala, kedy prijde do
         jaskyne, a túžobne čakaná odpoveď jej ešte voždy neprichodí. Už ozajst veriť počínam, že ma
         neľúbi, a obavy tieto hrozne trýznia ubolenú dušu moju.
   </p>
   <p>
    Pri posledných dvoch výpravách som mal príležitosť bližšie obznámiť sa s pomerami
         Čerkesov; nemajúc ti čo zaujímavejšieho písať, podám ti krátky náčrtok tých pomerov. Odpusť
         však, jestli by ťa to snáď nudilo. Ak by tak bolo, zahoď list, a bude pokoj.
   </p>
   <p>
    Kastový duch vyrazený je u Čerkesov vo všetkých pomeroch. Dôstojenstvo pšeha čili kňaza,
         jedine rodom dosiahnuť možno; rodina a príbuzenstvo jeho tvorí prvú triedu obyvateľstva:
         pšeh pojať si môže len kniežaciu dcéru za manželku. U Čerkesov má aj pšeh len jednu ženu.
   </p>
   <p>
    K druhej triede náležia vorkci a esdeni, čili velikáši. Vork abo esden má svoje početné
         poddanstvo a musí s ním na rozkaz pšeha do války tiahnuť. K predprávam jeho náleží
         obsluhovanie pšeha pri stolovaní. Tretia trieda záleží z ugdenov a tfokolov t. j.
         šľachticov; štvrtá zo serfov čili poddaných, ktorí dedične držia a užívajú kus šľachtického
         poľa, ale za to patričnému šľachticovi i jeho pole obrábať a s ním do války tiahnuť musia.
         Týchto poddaných šľachtic iba cestou trestu predať smie a i to len následkom výroku
         starešínstva. Do piatej triedy patria pšihtli a čokoti t. j. otroci, zväčša zajatci ruskí a
         vôbec cudzozemci spolu aj s jich potomstvom.
   </p>
   <p>
    Náboženstvo Čerkesov je hrozná miešanina. Teraz sú vlastne mohamedáni; ale poneváč teprv
         asi pred 150 rokami zanechali predtým všeobecnú u nich pravoslávnu vieru, až po dnes vôbec
         podržali ešte mnoho kresťanských obradov; tak na príklad svätia Veľkú noc, ba niekde i
         Kračún; mnohé stromy majú znakom kríža poznačené, u nichžto všelijaké slávnosti vydržiavajú
         atď. Okrem toho sú v jich náboženstve aj mnohé pozostatky pohanstva, bo veria v osobitných
         bohov ohňa, povetria, zeme a vody a sú vôbec ľudia veľmi poverčiví. Veľboha čili
         najvyššieho boha menujú tašuha, ostatných bohov thacyku; medzi týmito sú hlavní: memsitha
         hájobôh, psitha vodobôh a kushamtha vrchobôh. Zlého ducha (čerta) gulom nazývajú. Nedeľa
         jejich menuje sa džouma a padá na náš piatok. Mená ostatných dňov sú následujúce: šambi
         sobota, ihšamba nedeľa, dušamba pondeľok, sešamba utorok, steršamba streda a pkanšamba
         štvrtok. Ostatne i to ešte doložiť musím, že kavkazskí horali sú teraz zväčša moslemíni
         sunnitickej sekty, obyvatelia nižín ale Šagide, čili prívrženci Aliho, tak ako Peršania.
         Tieto dve sekty veľmi nenávidia sa; poznať ich po vlasoch: sunnite sa holia ako Turci,
         šagide ale nosia zilfliare t. j. dlhé kadere vlasov.
   </p>
   <p>
    Hlavné zákony Čerkesi len tri majú: pohostinstvo, ctenie starších a krvnú pomstu.
   </p>
   <p>
    Hosťa svojho, trebárs by aj jeho úhlavným nepriateľom bol, každý Čerkes ako vlastného
         brata zastáva a preto zavraždenie hosťa hrozne pomstené býva. Staršieho človeka ctí si
         Čerkes bez rozdielu rodu čili triedy, ku ktorej náleží. Keď starší vstúpi do izby, mladší
         vstanú a stoja, kým vstúpivší neriekne tizé, t. j. posaď sa. Krvnú pomstu dedí syn po
         otcovi, a mnohorazy teprv pravnuk pomstí sa nad urazením pradeda svojho. Touto pomstou
         zaviazané bývajú často celé plemená proti iným plemenám, z čoho mnohorazy hrozné občianské
         války povstávajú. Krvnej pomste zadosť učiniť možno trojakým spôsobom a síce krvavou
         porážkou uraziteľa, sväzkom manželským, abo skrz tlilunassa t. j. vykúpením sa, jehožto
         cenu od oboch strán zvolený nestranný sudca ustanovuje; na tento posledný spôsob smytia
         krvnej pomsty ale opravdivý šľachtic málokedy pristane.
   </p>
   <p>
    Akékoľvek súkromné spory a roztržky rozsudzuje verejný sjazd smiešaný zo šľachticov a
         poddaných, na ktorých kňazia a velikáši síce len poradné slovo, postavením a výrečnosťou
         svojou ale na usnesenia sjazdu predsa veľký vplyv majú. Ten istý sjazd skrz vyvolených k
         tomu cieľu 12 sudcov odsudzuje aj všetkých priestupníkov a zločincov. Krádež je dovolená,
         najväčší kmíni sú šľachtici, ktorí kone, kravy, kozy a otrocké deti kradnú; ale na skutku
         dostižený kmín musí oškodenému ukradenú vec trojnásobne nahradiť. Preto sú Čerkesi vôbec
         veľmi lstiví a ostražití. Isté je, že lož nikde na svete tak uvedomená nie je ako na
         Kavkaze; dané slovo a prísaha nemá u Čerkesa naskrze žiadnej platnosti. Trestanie smilstva
         patrí k právam manželovým. Nevernú manželku môže jej muž aj usmrtiť, abo jej uši, vlasy,
         rukávy odrezať a tak ju odoslať k jej rodine, ktorej ponechané je potom právo krvnej
         pomsty. Ostatne sú Čerkesi nie veľmi žiarliví, prirodzený to následok mravnej bezuzdnosti,
         ktorá na Kavkaze vôbec panuje. Viac ako jednu ženu máloktorý Čerkes má, bo mnohoženstvo
         vzdor izlamu neujalo sa dosiaľ u Čerkesov.
   </p>
   <p>
    Výchova Čerkesov je triede, ku ktorej patria, primeraná. Kniežacie deti majú vlastných
         atalikov, t. j. vychovavateľov. Hlavné predmety pri výchove šľachtických chlapcov sú:
         jazda, šermovanie, strieľanie a vôbec telocvik, okrem toho i rečníctvo. Devy učia sa variť,
         piecť, šiť, vyšívať, tkať plátno i súkno, koše a rohožky pliesť, obuv šiť, pošvy i sedlá
         robiť atď. Dievčatká už v útlom veku oblekajú na holé telo úzky driečnik z pevného plátna,
         abo kožený opasok, ktorý jednakaždá potom mnohé roky nosí, aby tenkou ostala; teprv v ten
         večer po sobáši, pri zvláštnych obradoch rozpára jej ho mladoženích končiarom kyndžalu
         svojho. Dievčence majú práve takú slobodu ako chlapci; ba veľmi mnohé i jazdia a strieľajú
         a preto nie sú bojazlivé.
   </p>
   <p>
    Hlavný pokrm Čerkesov je prosná kaša a osúchy. Chleba Čerkesi veľmi málo pečú, miesto
         jeho obyčajne prosná kaša zastupuje, ktorou každé mäsité jedlo obkladajú. Milý nápoj jejich
         je búza čili pivo z prosa abo žita, chudobnejší pijú medovec a mlieko, zámožnejší aj džanu
         t. j. varené víno; varené a pečené mäso jedia len pri slávnostnejších príležitostiach. K
         jedeniu určené hodiny nemajú; každý jie vtedy, keď hlad cíti, vôbec ale neobeduje sa; bo
         raňajkujú teprv asi o 11. ráno a večerajú o 5. hodine popoludní. Na ceste sú veľmi
         striedmi; na chudej kaši z prosnej múky s medom mnoho dní vydržia. Vidličky Čerkes nezná,
         iba nôž a lyžičku. Misky, taniere, pohárky atď. má Čerkes len z dreva, hlinené náradie
         naskrze nezná.
   </p>
   <p>
    Periny Čerkes nebárs zná, ba i posteľ máloktorý. Chlap si prestre na zem svoju čanku,
         bašlík alebo burku,
    <sup>
     [
     <a class="footnote" href="#ftn.id2579062" name="id2579062">
      40
     </a>
     ]
    </sup>
    a vyspí sa na nej. Hlava rodiny obyčajne leží popri krbe, deti po kútoch.
   </p>
   <p>
    Skvost zná Čerkes iba jeden a síce skvost vo zbrani. Za peknú pušku, čašeku (šabľu),
         kyndžal, nôž veľmi mnoho obetuje a ju potom vždy s sebou nosí. Zajatci, otroci a jich deti
         nesmejú zbraň nosiť. Krom toho visí na opasku každému Čerkesovi kresivo a burduk (mechúr) s
         dohánom. Malá fajka trčí mu poza opaskom. Boháči doma fajčia aj z kalianu (nargylla).
   </p>
   <p>
    Hudba čerkeská záleží z husiel so troma strunami, z píšťaly a plochého bubienka. — Tanec
         Čerkesov ponáša sa na náš kozácky. — Majú aj národných pesníkov, ktorí vo veľkej úcte
         stoja; pri comuze
    <sup>
     [
     <a class="footnote" href="#ftn.id2579113" name="id2579113">
      41
     </a>
     ]
    </sup>
    so troma strunami ospevujú v nerymovaných piesniach národné deje a povesti.
   </p>
   <p>
    Vôbec je Čerkes veľmi lenivý; nerád robí, — len keď musí; žena jeho ale je veľmi
         pracovitá. Táto s otrokami vedie celé hospodárstvo, obrába polia, ba i role kope, poneváč
         pluhov nemajú.
   </p>
   <p>
    Šľachtic málokedy predá svoje dieťa; chudobný otec ale obyčajne, aby si pomohol. Po
         smrti otcovej má najstarší brat právo slobodné sestry popredať; manžel len nevernú manželku
         predať môže. Zajatca abo otroka svojho Čerkes obyčajne ožení, aby mu potom jeho deti
         popredať mohol.
   </p>
   <p>
    Kupectva, krom kupčenia s otrokami, niet skoro žiadneho. Turci dovážajú Čerkesom soľ,
         pušný prach, náboj, zbraň a bavlnené tkanivá, odvážajúc za to zlatnícke dôrobky, med, vosk,
         kože, grzno, zbožie a budovné drevo. Jediné remeslo, ktoré Čerkes prevodzuje, je
         zlatníctvo; robia pekné gombíky, sponky, pracky, prstene, čiaše, šialky atď. a vedia cievy
         pušiek damaskovať. Dajedni prevodzujú aj garbiarstvo, ale veľmi neohrabane.
   </p>
   <p>
    Lež pravda je, že veľmi mnoho statku majú, menovite koní, volov, kráv, oviec a hlavne
         kôz. Kone dochovávajú na slobode; také stádo koní menuje sa tabuna. Tieto kone sú skoro
         celkom divé, a teprv keď ich potrebovať abo predať mienia, chytajú jich dlhým provazom,
         ktorý sa arkan menuje. Ovocný strom tiež pilne rozploddzujú, menovite hrušky, jablone a
         slivky; aj vinič majú, ale len divý s veľmi drobným hroznom.
   </p>
   <p>
    Keď Čerkes zomrie, zašijú ho pri trúchlivom speve do bielej plachty, mullah, u
         zámožnejších džakunet,
    <sup>
     [
     <a class="footnote" href="#ftn.id2579184" name="id2579184">
      42
     </a>
     ]
    </sup>
    modlí sa za dušu nebožtíka ku imanu šikhu
    <sup>
     [
     <a class="footnote" href="#ftn.id2579200" name="id2579200">
      43
     </a>
     ]
    </sup>
    a priatelia odnesú umrlca na nosidlách do hrobu a prikryjú ho truhlou, ktorú
         kamením obmurujú; rodina ide za trúchlosprievodom, plače a bije sa v prsia. Zbrane
         zomrelého Čerkesa nesmie sa nikto za celý 1 rok dotknúť. Po pohrabe je veliký kar; u
         zámožných hneď, u chudobných až o viac dní, abo aj týždňov, aby si k hostine potrebné veci
         zadovážiť mohli. S karom spojené sú ku cti zomrelého voždy aj národné hry, menovite
         jazdenie a behanie o závod, strieľanie do cieľa, pešky i koňmo, áno i džignid, čo vlastne
         žrď znamená; táto hra v tom záleží, že kôň cvála a jazdec železným končiarom opatrenou
         žrďou trafiť musí do vytrčeného cieľu. Turci túto hru menujú džerid. Výtečníci týchto
         ihier, ktorí sa zvlášte vyznačili, aj všelijaké odmeny dostávajú.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2579062" name="ftn.id2579062">
        40
       </a>
       ]
      </sup>
      <span class="emphasis">
       <em>
        burka
       </em>
      </span>
      — halena z ťavo-srsti; upomína na maďarské
      <span class="emphasis">
       <em>
        burok
       </em>
      </span>
      — obálka;
      <span class="emphasis">
       <em>
        čanka
       </em>
      </span>
      — plášť;
      <span class="emphasis">
       <em>
        bašlík
       </em>
      </span>
      — kepeň z plsti (filcu), s kapucňou
     </p>
    </div>
    <div class="footnote">
     <p>
      <sup>
       [
       <a class="para" href="#id2579113" name="ftn.id2579113">
        41
       </a>
       ]
      </sup>
      <span class="emphasis">
       <em>
        comuz
       </em>
      </span>
      — gytara
     </p>
    </div>
    <div class="footnote">
     <p>
      <sup>
       [
       <a class="para" href="#id2579184" name="ftn.id2579184">
        42
       </a>
       ]
      </sup>
      <span class="emphasis">
       <em>
        mullah
       </em>
      </span>
      — duchovný;
      <span class="emphasis">
       <em>
        džakunet
       </em>
      </span>
      — najstarší
               duchovný
     </p>
    </div>
    <div class="footnote">
     <p>
      <sup>
       [
       <a class="para" href="#id2579200" name="ftn.id2579200">
        43
       </a>
       ]
      </sup>
      <span class="emphasis">
       <em>
        iman
       </em>
      </span>
      — svätý;
      <span class="emphasis">
       <em>
        šikh
       </em>
      </span>
      — prorok
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579248">
       </a>
       IX. Dňa 18. júna 1833
      </h2>
     </div>
    </div>
   </div>
   <p>
   </p>
   <p>
   </p>
   <p>
    Victoria! Túžobne čakaný odkaz Kyčiny konečne dorazil! — victoria! Miško môj, a ešte
         raz: victoria!!!
   </p>
   <p>
    Teda som jej predsa nie ľahostajný. Ale ako som o náklonnosti jej ku mne aj pochybovať
         mohol?! Či tie tri, do jaskyne pre mňa položené ružičky nesvedčily dosť zrejme, že ma ľúbi?
         — Oh, áno, ona ma miluje, moja Kyčina ma ľúbi, a ja som nejšťastlivejší človek na svete.
   </p>
   <p>
    Miško môj! teraz len cítim, ako to zle v cudzine bez verného priateľa. Kebys tu bol,
         objal bych ťa, a zľúbal bozkami úprimnej bratskej lásky, abys poprial výslychu valne
         prúdiacim sa mi z ňadier výlevom vrúcich citov, horúcej ľúbosti, — abys účastným bol
         šťastia a blaha môjho, — abys mi ale i prispel priateľskou radou, bo úprimne vyznám —
         nesmiernou radosťou unášaná duša moja, skoro ani nevie, čo myslieť, ako si počínať, a čoby
         podujať radno bolo.
   </p>
   <p>
    Lež ešte som ti ani nesdelil, ako a čo mi vlastne Kyčina odkázala. — Počuj teda.
   </p>
   <p>
    Poneváč je dnes nedeľa, vstal som o voľačo pozdejšie ako obyčajne; raňajkoval som a
         potom išiel som sa trochu prejsť, aby mi čas pred službami Božími dajako prešiel.
   </p>
   <p>
    Vyjdúc von z pevnôstky obrátil som sa cestou k juhu a sotva idúc pár sto krokov z ďaleka
         videl som približovať sa človeka s krošnou na chrbte. Je to tuná, zvlášte v nedeľu ráno,
         dač veľmi obyčajného; chudobní Čerkesi prichodia do pevnôstky a predávajú tu kus medu, abo
         masla, trochu prosa abo pár kureniec. Tento vo svojej krošni iste tiež kurence niesol. Už
         som sa chcel v pravo k pobrežiu kurence obrátiť, keď mi naraz sťa strela, prelietlo čosi
         modzgom, že by to snáď aj posol od Kyčiny byť mohol. Čerkes sbližoval sa; a, hľa, sotva
         urobil pár krokov, poznal som v ňom noukera Musselima.
   </p>
   <p>
    Bol som od pevnôstky na dobré strelenie; na zábojoch jej prechodiace sa stráže nás síce
         vidieť musely, ale rozhovor náš počuť nemohly. Zastal som teda, napnute čakajúc z úst
         prichodiaceho noukera, sťa zločinec z úst súdcových, výrok života — abo smrti.
         Nedočkavosťou triasol som sa na celom tele, — bolo to pár strastných okamihov trápnej
         neistoty.
   </p>
   <p>
    Konečne priblížil sa Čerkes; poznal ma, lebo ešte asi na dvadsať krokov vzdialený odo
         mňa, položiac ruku na čelo, ozval sa: „Žakči mussen? tara mussen?“
    <sup>
     [
     <a class="footnote" href="#ftn.id2579360" name="id2579360">
      44
     </a>
     ]
    </sup>
   </p>
   <p>
    „Allah bereket!“
    <sup>
     [
     <a class="footnote" href="#ftn.id2579378" name="id2579378">
      45
     </a>
     ]
    </sup>
    vetil som, „dobre. No Musselime! na khaber?“
    <sup>
     [
     <a class="footnote" href="#ftn.id2579389" name="id2579389">
      46
     </a>
     ]
    </sup>
   </p>
   <p>
    Miesto odpovede usmial sa Čerkes s výrazom úprimnej dobrosrdečnosti a pokory.
   </p>
   <p>
    „No, hovor!“
   </p>
   <p>
    Musselim ostražite poobzeral sa na všetky strany a potom skoro šeptavo hovoril: „Pane
         môj, Kyčina vám odkazuje, aby ste dnes popoludní prišli na to miesto, kde ste sa prvý raz
         videli“ — a položiac ruku na čelo, chcel kráčať ďalej.
   </p>
   <p>
    „Počkaj!“ — prosil som ho, mieniac dopytovať sa na podrobnosti tohoto milo ma
         prekvajúceho vzkazu a chtiac zvedieť, čo Kyčina robí, ako sa má, ako vyhliada; on ale
         pokázal na stráže, ktoré dívaly sa zo zábojov na nás.
   </p>
   <p>
    „Pravdu máš!“ vetil som, siahol do vrecka a dal mu päť rubľov. „Máš med?“
   </p>
   <p>
    „Mám.“
   </p>
   <p>
    „Choď dnu, pýtaj sa hen tej stráže pri bráne na môjho sluhu Ďura, odovzdaj mu med, a
         riekni, že je už vyplatený.“
   </p>
   <p>
    „Allah sakla syn!“ slovil Čerkes obrátiac kroky svoje ku Gelenčíku.
   </p>
   <p>
    Ja ale obrátil som sa v pravo, s prekypujúcimi citami radosti vyberúc sa ku pobrežiu
         mora, abych sobral sa trochu, a pri tom šplechote vĺn morských, v milej samote dumal o
         nesnívanom šťastí svojom.
   </p>
   <p>
    Dnes popoludní ju teda uvidím; dnes jej vyjavím, ako veľmi ju ľúbim, priviniem ju k
         srdcu, zľúbam jej biely krk, jej jahodové rtíky; — dnes budem šťastný, ako som ešte nikdy
         nebol.
   </p>
   <p>
    Miško môj drahý! nevýslovný blahocit sladkej radosti unáša mi dušu, — ako na slnci
         ihravo poletujúca muška teším sa životu. A čo bych sa netešil, však dnes, po toľkých v
         strastnom túžení strávených dňoch a bezesných nociach konečne uzriem zas ľúbeznú devu moju.
         Už vidím v duchu to jej utešené čierne očko, ako popod dlhými obrvami raz nyje sladkým
         bôľom, raz zase ziskrí sa panenským ohňom bujarej mladosti; — vidím jej štíhlu postavu, jej
         plné okrúhle ramená; vidím jej útly driek, iste túžobne čakajúci sňatie pút, ktorými
         skľučuje ho národný obyčaj horalov kavkazských. Ó, kiež by mi súdené bolo švy pút tých čo
         najspieš svojím kyndžalom narezať.
   </p>
   <p>
    A mám práve dnes znamenitú príležitosť k dlhšiemu vzdialeniu sa z pevnôstky. Jedna loď
         odchádza dnes popoludní do Kertču — ktorej ešte i tento lístok odovzdám; iste že všetko na
         nohách bude, a moju neprítomnosť v tom hluku sotva kto pobadá. — Škoda, že neide tá loď o
         deň neskoršie; bol bych ti mohol Miško môj, hneď aj sdeliť, ako ma prijala Kyčina, a vôbec
         ako sa mi vodilo. — No pevne verím, že dobre. Viem, že srdečnú účasť berieš na každej
         príhode života môjho, ponáhľam sa teda s najbližšou príležitosťou ti zaslať zprávy o lose
         svojom. Dotiaľ s Bohom!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2579360" name="ftn.id2579360">
        44
       </a>
       ]
      </sup>
      <span class="emphasis">
       <em>
        Žakči mussen?
       </em>
      </span>
      — Ako sa máte?;
      <span class="emphasis">
       <em>
        Tara
                  mussen?
       </em>
      </span>
      — Ako sa vám vodí?
     </p>
    </div>
    <div class="footnote">
     <p>
      <sup>
       [
       <a class="para" href="#id2579378" name="ftn.id2579378">
        45
       </a>
       ]
      </sup>
      <span class="emphasis">
       <em>
        Allah bereket!
       </em>
      </span>
      — Sláva bohu!
     </p>
    </div>
    <div class="footnote">
     <p>
      <sup>
       [
       <a class="para" href="#id2579389" name="ftn.id2579389">
        46
       </a>
       ]
      </sup>
      <span class="emphasis">
       <em>
        Na khaber?
       </em>
      </span>
      — Čo nového?
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2579529">
       </a>
       X. Dňa 1. júla 1833
      </h2>
     </div>
    </div>
   </div>
   <p>
   </p>
   <p>
   </p>
   <p>
    Od dvoch týždňov ležím, — nezdravý som. Mal som horúčku. Od pár dňov je mi už lepšie,
         len cítim sa byť ešte veľmi slabý. Ledva pero držím; no, nemôžem sa zdržať, musím ti písať.
         Zajtra ide loď „Viestnik“ do Anapy, — musím ti po nej o svojom lose krátku zprávu poslať.
   </p>
   <p>
    Lež ako ti opísať všetko, čo dialo sa so mnou? To nežiadaj, je to v mojom terajšom stave
         čirá nemožnosť, bo krv búri sa mi ešte i teraz, keď len na to pomyslím.
   </p>
   <p>
    18-ho júna teda, popoludní — bol práve deň Judáša — vzkazom Kyčiny omámený vydal som sa
         na ľúbostnú púť do doliny Zemesy.
   </p>
   <p>
    Deň bol pošmúrny, nepríjemný; ale v oku mojom bolo jasno ako v oku neviny. Na krýdlach
         roztúženej ľúbosti ponáhľal som sa hustými lesami ku jaskyni. Oči moje teraz nepripútaly
         vetrom skláňané pestré kvety, uši moje neokúzlil ani magický šum vĺn bystrého potoka ani
         hrkútanie divých holubov ani štebotavý spev iných operencov; ja videl už v duchu kvet
         Kavkazu sklonený k prsiam mojim a v sluchu sladce šumela mi harmonia jej striebrozvukého
         hlaholu. No, bol som od nedočkavosti a napnutosti celý u vytrženia, sluchy moje horely, a
         srdce div že neprerazilo sa mi ňadrami.
   </p>
   <p>
    Konečne dobehol som na vršok.
   </p>
   <p>
    Tu bola!
   </p>
   <p>
    Ju som nevidel; ale modrá jej arkaluka na tom istom mieste ležala, na ktorom pohodená
         bola, keď som ju tu po prvý raz videl.
   </p>
   <p>
    Alebo — rečiem k sebe — bude v jaskyni abo dakde po úbočinách kvety sbiera.
   </p>
   <p>
    Pustil som sa dolu vrškom.
   </p>
   <p>
    Akési tušenie prelietlo mi dušou; neviem ani, čo som myslel, zmiernil som kroky — —
   </p>
   <p>
    Tu naraz z jaskyne vyrúti sa proti mne rozsŕdený mladý Čerkes s napnutým kyndžalom v
         pravici.
   </p>
   <p>
    Na šťastie mal som dnes kord pri sebe.
   </p>
   <p>
    Ohromený ostal som stáť a siahol po korde.
   </p>
   <p>
    „Čo tu hľadáš?!“ osopil sa na mňa divým hlasom.
   </p>
   <p>
    „Teba nie!“
   </p>
   <p>
    „To viem! podlý svodníče čerkeských pannien; ale neminie ťa zaslúžená odplata!“ a s tým
         rozbehol sa proti mne na vršok.
   </p>
   <p>
    Vtom ozval sa úšklebný chachot v pravo nado mnou. Pozriem hor a vidím tam na skale nad
         priepasťou učupenú Kyčinu s výrazom hroznej škodoradosti. Ohyzdnejšiu karikatúru krásy som
         nikdy nevidel.
   </p>
   <p>
    Nebolo čo váhať. Kebych bol mal kyndžal pri sebe, s tym bol bych sa pustil v ľúty súboj
         so zdivelým vášňou Čerkesom, aby boj bol rovný; no, nemal som, iba kord, zachrániť chtiac
         život svoj musel som túto nerovnú zbraň upotrebiť. Ako rozbehol sa proti mne zdivelec,
         máchol som kordom svojím celou silou po hlave jeho — on zareval a zrútil sa na zem.
   </p>
   <p>
    Nado mnou na skale ozval sa úzkostlivý výkrik: „Neftali!“ — listie stromov popri skale
         zašušťalo, suché ratolesti sprašťaly, čosi rútilo sa dolu z ohromnej výšky: mrtvola Kyčiny.
         — Jestli len úžasom a ľakom zamdletá bola, na tvrdej skale iste dorazila sa.
   </p>
   <p>
    Hrozné divadlo.
   </p>
   <p>
    Ťahy Kyčiny úplne zhyzdené boly.
   </p>
   <p>
    Sťa šialený vzchopil som sa a utekal domov. — Neviem, či následkom duševných útrap a či
         následkom hrozného napnutia telesných síl pri spešnom návrate svojom: ochorel som, a to
         veľmi nebezpečne.
   </p>
   <p>
    Včera zadal som prosbu o preloženie do Kertču. Nemožno mi tu ďalej žiť, kde ma všetko na
         ňu upomína.
   </p>
   <p>
    S Bohom, Miško môj. Poľutuj tvojho nešťastného priateľa — Fedora.
   </p>
   <p>
   </p>
  </div>
 </body>
</html>
