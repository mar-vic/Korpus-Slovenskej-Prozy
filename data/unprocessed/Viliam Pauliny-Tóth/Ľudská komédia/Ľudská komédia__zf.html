<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2549705">
       </a>
       Osoby
      </h2>
     </div>
    </div>
   </div>
   <p>
   </p>
   <p>
   </p>
   <p>
    TEKENI
   </p>
   <p>
    BARANSKÝ
   </p>
   <p>
    NEBOJSKÝ
   </p>
   <p>
    SZABADY
   </p>
   <p>
    BARTOŠ
   </p>
   <p>
    KRUCH
   </p>
   <p>
    KRIVÁNSKY
   </p>
   <p>
    HERIDÓN
   </p>
   <p>
    JOZEF
   </p>
   <p>
    BUBENÍK
   </p>
   <p>
    DÓŽA
   </p>
   <p>
    HREHOR
   </p>
   <p>
    VAVRINEC
   </p>
   <p>
    BARABÁŠ
   </p>
   <p>
    KOVÁČ
   </p>
   <p>
    ŠIMON
   </p>
   <p>
    ZÁPOĽSKÝ
   </p>
   <p>
    KRÁĽOVSKÝ SLUHA
   </p>
   <p>
    ELIÁŠ
   </p>
   <p>
    SAMUEL
   </p>
   <p>
    BALTAZÁR
   </p>
   <p>
    PRVÝ
   </p>
   <p>
    DRUHÝ
   </p>
   <p>
    SEDLIAK
   </p>
   <p>
    CHLAP
   </p>
   <p>
    RAVAZDY
   </p>
   <p>
    DÓCI
   </p>
   <p>
    ĎURKO
   </p>
   <p>
    PRVÝ KRIŽIAK
   </p>
   <p>
    DRUHÝ KRIŽIAK
   </p>
   <p>
    TRETÍ KRIŽIAK
   </p>
   <p>
    MÁRIA
   </p>
   <p>
    ELENA
   </p>
   <p>
    ZUZANA
   </p>
   <p>
    DIEVČA
   </p>
   <p>
    KRKOŠKA
   </p>
   <p>
    ŽENSKÁ
   </p>
   <p>
    PRVÁ BABA
   </p>
   <p>
    DRUHÁ BABA
   </p>
   <p>
    TRETIA BABA
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2522938">
       </a>
       I. Čertovo rebro
      </h2>
     </div>
    </div>
   </div>
   <p>
   </p>
   <p>
    <span class="emphasis">
     <em>
      Na krížnych cestách tancujú tri baby.
     </em>
    </span>
   </p>
   <p>
   </p>
   <p>
   </p>
   <div class="literallayout">
    <p>
     PRVÁ BABA:
     <br/>
     <br/>
     Sinci bynci na kamenci,
     <br/>
     hrach sa varí v čiernom hrnci.
     <br/>
     <br/>
     DRUHÁ BABA:
     <br/>
     <br/>
     Koľko zrniek, toľko rokov,
     <br/>
     podľa písem a prorokov.
     <br/>
     <br/>
     TRETIA BABA:
     <br/>
     <br/>
     Klo, klo, klo, klo.
     <br/>
     <br/>
     PRVÁ BABA:
     <br/>
     <br/>
     Cinci bynci na kamenci,
     <br/>
     hrach sa varí v čiernom hrnci.
     <br/>
     <br/>
     TRETIA BABA:
     <br/>
     <br/>
     Poď, poď, poď, poď.
     <br/>
     <br/>
     DRUHÁ BABA:
     <br/>
     <br/>
     Hurrá, hurrrá!
     <br/>
     Do kola sa, čerti!
     <br/>
     Do kola sa, staré morky,
     <br/>
     bosoráci a bosorky!
     <br/>
     Do kola sa, do kolesa,
     <br/>
     do kola sa, čerti!
    </p>
   </div>
   <p>
   </p>
   <p>
    <span class="emphasis">
     <em>
      (Kňaz Vavrinec privádza Dóžu.)
     </em>
    </span>
   </p>
   <div class="literallayout">
    <p>
     VAVRINEC:
     <br/>
     <br/>
     Sem sa, do kola, chlape vyziably!
     <br/>
     Tu sa zohreješ dlhej po púti —
     <br/>
     Slovo dané zadržali diabli,
     <br/>
     nech tvoj teraz čujem spev labutí.
     <br/>
     O pár minút päťdesiattri rokov
     <br/>
     bude, čo si krvou svojou tento
     <br/>
     podpísal pergamen, dušu viažúc
     <br/>
     tvoju zloduchu svetov mocnému.
     <br/>
     Pár minút len a doba vyprší,
     <br/>
     v ktorej tvojmu ty upadneš lósu.
     <br/>
     Päťdesiattri rokov! Oj, pekná to
     <br/>
     doba! Ktorú si ty len v radosťach
     <br/>
     a vo sláve šťastne prežil,
     <br/>
     a doba tá, krátka dosti síce,
     <br/>
     avšak šťastne žitá, viac zaváži —
     <br/>
     Ba jeden slávny okamih viac stojí
     <br/>
     než storočnej biedy živorenie.
     <br/>
     <br/>
     PRVÁ BABA:
     <br/>
     <br/>
     Rok nový, rok nový — vrzúk —
     <br/>
     nastal zas čertovi — vrzúk —
     <br/>
     Radujme sa, veseľme sa a potešme sa,
     <br/>
     že nastal rok nový! — vrzúk —
     <br/>
     <br/>
     DRUHÁ BABA:
     <br/>
     <br/>
     Tie zvady, tie zvady — vrzúk —
     <br/>
     Sú naše poklady — vrzúk —
     <br/>
     Keď sa ľudia zo snov budia, seba trudia,
     <br/>
     to my máme radi! — vrzúk —
     <br/>
     <br/>
     TRETIA BABA:
     <br/>
     <br/>
     Duch iný, duch iný — vrzúk —
     <br/>
     Rozjatril rodiny — vrzúk —
     <br/>
     Oj, tešme sa, veseľme sa, radujme sa,
     <br/>
     že nastal duch iný! — vrzúk.
     <br/>
     <br/>
     BUBENÍK
     <span class="emphasis">
      <em>
       (bubnuje, baby tancujú):
      </em>
     </span>
    </p>
   </div>
   <p>
    A stalo sa času toho, podľa čítania ľudského roku sto päťdesiateho i druhého, pred
         narodením najúhlavnejšieho nášho nepriateľa, syna človeka, jako nasleduje: Do onoho času
         týmto svetom jednako vládnul pán náš Belzebub a nepriateľ jeho nazvaný ľuďmi Boh. Bojoval
         jeden proti druhému. Žiaden nepadnul,žiaden nezvíťazil. Čo jeden staval, druhý nivočil a
         skazil. A keď ani jeden dostatočnej moci na ľud sveta, jeho dni a noci sebe vymôcť
         nevládal, a jako dvíhal sa, tak klesal a padal, roku vyše spomenutého, stopäťdesiat i
         druhého, urobili zmluvu nasledujúcu: Belzebub odrieka sa na deväť rokov pekelných, nad
         svetami jeho panstva bezprostredného, a odovzdáva celú sveta tohto berlu nepriateľovi,
         Bohovi — pod tou výnimkou jednou, jedinkou, že za deväť plných rokov pekelných k cieľom
         svojim a peklovým vo dne v noci v svojej podobe a celej moci na svete vidieť sa nedá, lež
         mu bude k službám státi ľud na hriechy prebohatý a nová viera, nová veda. Jestli ale po
         uplynutí plných deväť rokov pekelných by ľudstvo zeme predsaj viac pánu nášmu Belzebubovi
         nežli Bohovi naklonené bolo, vtedy Boh všetky svoje práva na ľud stratí a jediným sveta
         pánom bude Belzebub náš svätý, pán náš krásny, mocnár jasný, vladár šťastný. To viete,
         verní moji, že rok jeden pekelný obsahuje v sebe tristotridsaťtri rokov zemsko-ľudských, a
         že u nás každý rok tretí, je rok priestupný, do nehož tristotridsaťštyri zemských rokov
         padá. Od uzavretia onej zmluvy uplynulo už našich päť rokov. Dnes slávime prvý deň roku
         šiesteho. Spomeňme si deje minulých päť rokov
         pekelných.
   </p>
   <div class="literallayout">
    <p>
     <br/>
     PRVÁ BABA:
    </p>
   </div>
   <p>
    Prvý deň roku tohoto počal sa vojnou
         tarentínskou.
   </p>
   <div class="literallayout">
    <p>
     <br/>
     DRUHÁ BABA:
    </p>
   </div>
   <p>
    Rím dvíha
         sa.
   </p>
   <div class="literallayout">
    <p>
     <br/>
     TRETIA BABA:
    </p>
   </div>
   <p>
    K nám blíži sa. Púnické zažili sme vojny;
         poslali Grachov do Ríma, Syllu, Máriusa, Catilinu, Bruta; lež keď vec naša najlepšie
         stála…
   </p>
   <div class="literallayout">
    <p>
     <br/>
     PRVÁ BABA:
    </p>
   </div>
   <p>
    … narodil sa syn
         človeka…
   </p>
   <div class="literallayout">
    <p>
     <br/>
     DRUHÁ BABA:
    </p>
   </div>
   <p>
    … ktorý najkrásnejšie nádeje pekiel
         znivočil. A poslali sme na zem ancikristov našich, Nera a jiných,
         ale…
   </p>
   <div class="literallayout">
    <p>
     <br/>
     TRETIA BABA:
    </p>
   </div>
   <p>
    Darmo, darmo,
         darmo.
   </p>
   <div class="literallayout">
    <p>
     <br/>
     PRVÁ BABA:
    </p>
   </div>
   <p>
    Nastal roku druhý — dvestoosemdesiaty
         prvý.
   </p>
   <div class="literallayout">
    <p>
     <br/>
     TRETIA BABA:
    </p>
   </div>
   <p>
    Posadili sme na trón druhého, ancikrista
         — Diokleciána.
   </p>
   <div class="literallayout">
    <p>
     <br/>
     PRVÁ BABA:
    </p>
   </div>
   <p>
    Lež i to neosožilo nič. Čím sa
         prívržencom Krista horšie viedlo, tým boli zbožnejší a
         lepší.
   </p>
   <div class="literallayout">
    <p>
     <br/>
     DRUHÁ BABA:
    </p>
   </div>
   <p>
    Pán náš velemúdry hútal a povedal: „Per
         aspera a prospera“, a tak stalo sa…
   </p>
   <div class="literallayout">
    <p>
     <br/>
     TRETIA BABA:
    </p>
   </div>
   <p>
    Konstantin
         Veliký stal sa kresťanom…
   </p>
   <div class="literallayout">
    <p>
     <br/>
     PRVÁ BABA:
    </p>
   </div>
   <p>
    … a dal jim vládu
         sveta, aby ochromela v nich sila nebies.
   </p>
   <div class="literallayout">
    <p>
     <br/>
     DRUHÁ BABA:
    </p>
   </div>
   <p>
    Škrupina pravdy zvíťazila.
   </p>
   <div class="literallayout">
    <p>
     <br/>
     TRETIA BABA:
    </p>
   </div>
   <p>
    Jadro jej upadlo a
         veci naše dobre stáli.
   </p>
   <div class="literallayout">
    <p>
     <br/>
     PRVÁ BABA:
    </p>
   </div>
   <p>
    Z Ázie
         prišli…
   </p>
   <div class="literallayout">
    <p>
     <br/>
     DRUHÁ BABA:
    </p>
   </div>
   <p>
    … národy divé a plienili
         ľudstvo.
   </p>
   <div class="literallayout">
    <p>
     <br/>
     TRETIA BABA:
    </p>
   </div>
   <p>
    V svetskom šťastí pohrúžené, aby v
         trampotách nových rozpamätovalo sa na Boha.
   </p>
   <div class="literallayout">
    <p>
     <br/>
     PRVÁ BABA:
    </p>
   </div>
   <p>
    Nové
         biedy a neresti, v ktorých…
   </p>
   <div class="literallayout">
    <p>
     <br/>
     DRUHÁ BABA:
    </p>
   </div>
   <p>
    … zaniknul svätý
         Augustín, Hieronym a jiní.
   </p>
   <div class="literallayout">
    <p>
     <br/>
     TRETIA BABA:
    </p>
   </div>
   <p>
    Zaviedli sme hádky o
         literách, a ducha zabili…
   </p>
   <div class="literallayout">
    <p>
     <br/>
     PRVÁ BABA:
    </p>
   </div>
   <p>
    … a i hordy
         divé…
   </p>
   <div class="literallayout">
    <p>
     <br/>
     DRUHÁ BABA:
    </p>
   </div>
   <p>
    … sme takto
         skresťančili.
   </p>
   <div class="literallayout">
    <p>
     <br/>
     TRETIA BABA:
    </p>
   </div>
   <p>
    Nastal rok tretí —
         päťstoštrnásty.
   </p>
   <div class="literallayout">
    <p>
     <br/>
     PRVÁ BABA:
    </p>
   </div>
   <p>
    Nábožní
         mužovia…
   </p>
   <div class="literallayout">
    <p>
     <br/>
     DRUHÁ BABA:
    </p>
   </div>
   <p>
    … prvý rád mníšsky
         založili.
   </p>
   <div class="literallayout">
    <p>
     <br/>
     TRETIA BABA:
    </p>
   </div>
   <p>
    Ríma svetopanstvo stroskotané
         a…
   </p>
   <div class="literallayout">
    <p>
     <br/>
     PRVÁ BABA:
    </p>
   </div>
   <p>
    … miesto neho trónikov hŕba a za ne boje
         rozličné. Sláva pekiel skvitá.
   </p>
   <div class="literallayout">
    <p>
     <br/>
     TRETIA BABA:
    </p>
   </div>
   <p>
    Nastal rok
         štvrtý — osemstoštyridsiaty ôsmy.
   </p>
   <div class="literallayout">
    <p>
     <br/>
     DRUHÁ BABA:
    </p>
   </div>
   <p>
    Zákazy nám
         pomáhajú.
   </p>
   <div class="literallayout">
    <p>
     <br/>
     PRVÁ BABA:
    </p>
   </div>
   <p>
    Vznik meštianstva pod
         Henrikom.
   </p>
   <div class="literallayout">
    <p>
     <br/>
     TRETIA BABA:
    </p>
   </div>
   <p>
    Vek náš
         zlatý.
   </p>
   <div class="literallayout">
    <p>
     <br/>
     PRVÁ BABA:
    </p>
   </div>
   <p>
    Križácke
         ťaženia.
   </p>
   <div class="literallayout">
    <p>
     <br/>
     TRETIA BABA:
    </p>
   </div>
   <p>
    Nastal rok piaty — tisícstoosemdesiaty
         prvý.
   </p>
   <div class="literallayout">
    <p>
     <br/>
     PRVÁ BABA:
    </p>
   </div>
   <p>
    Talianska
         sloboda…
   </p>
   <div class="literallayout">
    <p>
     <br/>
     DRUHÁ BABA:
    </p>
   </div>
   <p>
    … a republika. Naše časy rozkvitajú,
         mongolské nám hordy pomáhajú.
   </p>
   <div class="literallayout">
    <p>
     <br/>
     TRETIA BABA:
    </p>
   </div>
   <p>
    A v
         Nemecku…
   </p>
   <div class="literallayout">
    <p>
     <br/>
     PRVÁ BABA:
    </p>
   </div>
   <p>
    … interregnum a pušný
         prach.
   </p>
   <div class="literallayout">
    <p>
     <br/>
     DRUHÁ BABA:
    </p>
   </div>
   <p>
    Kutnohorský,
         Hus…
   </p>
   <div class="literallayout">
    <p>
     <br/>
     TRETIA BABA:
    </p>
   </div>
   <p>
    … Hus
         spálený.
   </p>
   <div class="literallayout">
    <p>
     <br/>
     PRVÁ BABA:
    </p>
   </div>
   <p>
    Kolumbus…
   </p>
   <div class="literallayout">
    <p>
     <br/>
     DRUHÁ BABA:
    </p>
   </div>
   <p>
    … do Ameriky
         napravený.
   </p>
   <div class="literallayout">
    <p>
     <br/>
     TRETIA BABA:
    </p>
   </div>
   <p>
    Právo päste zničené a veľa škôl
         nastavaných.
   </p>
   <div class="literallayout">
    <p>
     <br/>
     PRVÁ BABA:
    </p>
   </div>
   <p>
    Nastáva rok šiesty —
         tisícpäťstoštrnásty.
   </p>
   <div class="literallayout">
    <p>
     <br/>
     DRUHÁ BABA:
    </p>
   </div>
   <p>
    Ameň,
         ameň.
   </p>
   <div class="literallayout">
    <p>
     <br/>
     PRVÁ BABA:
     <br/>
     <br/>
     Nastal nám rok nový, radujte sa, morky,
     <br/>
     kuvici, bosorky, netopiere, vrany,
     <br/>
     dudkovia, havrani, veseľte sa, sovy:
     <br/>
     Nastal nám rok nový!
     <br/>
     <br/>
     DRUHÁ BABA:
     <br/>
     <br/>
     Jakým dejom novú počať kapitolu?
     <br/>
     <br/>
     TRETIA BABA:
     <br/>
     <br/>
     Že sedliactvo dlhú zunovalo nevoľu,
     <br/>
     pánom povedalo svojims „Jam est satis!“
     <br/>
     Že rok nový nastal pre cirkev a školu,
     <br/>
     hej, že nový nastal pre cirkev a školu.
     <br/>
     Haeretice inquisitor pravitatis.
     <br/>
     <br/>
     VŠETKY BABY:
     <br/>
     <br/>
     Satis!
     <br/>
     <br/>
     PÚTNICI
     <span class="emphasis">
      <em>
       (prichádzajú, nesú kríže, zástavy, spievajú):
      </em>
     </span>
     <br/>
     <br/>
     Sláva Bohu na nebi, pokoj ľuďom na zemi.
     <br/>
     Narodil sa Kristus Pán,
     <br/>
     otec mu Duch svatý
     <br/>
     a Mária mati,
     <br/>
     narodil sa Kristus Pán,
     <br/>
     sláva Bohu na nebi, pokoj ľuďom na zemi.
     <br/>
     Narodil sa Kristus Pán,
     <br/>
     dobré svitnú časy,
     <br/>
     Ježiš ľud svoj spasí.
     <br/>
     Narodil sa Kristus Pán.
     <br/>
     Sláva Bohu na nebi, pokoj ľuďom na zemi.
     <br/>
     Narodil sa Kristus Pán.
    </p>
   </div>
   <p>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2506369">
       </a>
       II. Tekenice
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2506382">
        1. Krčma
       </a>
      </span>
     </dt>
     <dt>
      <span class="sect1">
       <a href="#id2506537">
        2. Krčma
       </a>
      </span>
     </dt>
     <dt>
      <span class="sect1">
       <a href="#id2506691">
        3. U Krivánskeho
       </a>
      </span>
     </dt>
     <dt>
      <span class="sect1">
       <a href="#id2506896">
        4. Orlové
       </a>
      </span>
     </dt>
    </dl>
   </div>
   <p>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506382">
        </a>
        1. Krčma
       </h2>
      </div>
     </div>
    </div>
    <p>
     <span class="emphasis">
      <em>
       Za stolom sedia zemani, pijú, obsluhuje ich Dievča. Bubeník vonku bubnuje a
               rozhlasuje.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      BUBENÍK:
      <br/>
      <br/>
      Jeho svätosť, otec pápež Lev X.:
      <br/>
      Všetkým, čo sa proti Turkom zbrane chopia,
      <br/>
      viny jich odpúšťa a ktorí v boji tom
      <br/>
      spravodlivom padnú za vieru a krajinu,
      <br/>
      tým sľubuje v rajskej sláve život večný.
     </p>
    </div>
    <p>
    </p>
    <p>
     <span class="emphasis">
      <em>
       (Vojde do krčmy a pozrie na pijúcich zemanov.)
      </em>
     </span>
    </p>
    <p>
    </p>
    <div class="literallayout">
     <p>
      Dobre tam, lepšie tu!
      <br/>
      Povedzže to svetu.
      <br/>
      Len žerieme, len pijeme.
      <br/>
      Tancujeme a zas jeme.
      <br/>
      Trillárí rudy rallí, kuji, kuji, kuji.
     </p>
    </div>
    <p>
    </p>
    <p>
     <span class="emphasis">
      <em>
       (Sadne si do kúta a pije.)
      </em>
     </span>
    </p>
    <p>
    </p>
    <div class="literallayout">
     <p>
      BARANSKÝ:
      <br/>
      Jeho svätosť a kráľ náš jasný a dobrý
      <br/>
      pevne veria, ba i my všetci — tak myslím —
      <br/>
      presvedčení sme, že nemajúc prostriedkov
      <br/>
      dostatočných k vydržiavaniu četného
      <br/>
      vojska, toto bude ten najľahší spôsob
      <br/>
      tisíce veriacich kresťanov pobožných
      <br/>
      pod zástavy naše víťazné zhromaždiť,
      <br/>
      ktorí vierou Krista zbožne oživení
      <br/>
      i oduševnení, zlomia moc a vládu
      <br/>
      mesiaca pohanskú a krížu a svätej
      <br/>
      Štefana korune predošlú navráťa
      <br/>
      jasnosť, moc a slávu!
      <br/>
      <br/>
      TEKENI:
      <br/>
      <br/>
      Áno, to verím síce, že sa ľudstva veľa
      <br/>
      zbehne tam ku Pešti hneď po všeobecnom
      <br/>
      bully vyhlášení: ale prosím, páni,
      <br/>
      čo to budú za ľudia? Biedni žobráci,
      <br/>
      tuláci, zlodeji, slovom háveď ľudstva,
      <br/>
      čo ničoho nemá, a ktorá len preto
      <br/>
      pripne kríž na plece, aby príležitosť
      <br/>
      mala zvyklé skutky páchať: lenošiť a
      <br/>
      zbíjať.
      <br/>
      <br/>
      BARANSKÝ:
      <br/>
      <br/>
      A ja verím, že snáď i roľníci,
      <br/>
      sedliaci daktorí v ťažení tom počtom
      <br/>
      väčší podiel vezmú.
      <br/>
      <br/>
      TEKENI:
      <br/>
      <br/>
      Lež ráčte mi veriť,
      <br/>
      že istotne iba samí takí, ktorí
      <br/>
      pred prácou utekať do tábora budú.
      <br/>
      <br/>
      NEBOJSKÝ:
      <br/>
      <br/>
      Alebo ktorí sa za tie tristoročné
      <br/>
      biedy a neresti, ktorých sme príčinou
      <br/>
      pomstiť budú hľadieť nad mocným zemanstvom.
      <br/>
      <br/>
      TEKENI:
      <br/>
      <br/>
      Lež i z druhej strany dobre vec povážme.
      <br/>
      Keď zemanstvo ramien nemajúce k prácam
      <br/>
      poľným, jich zadržať alebo i naspak
      <br/>
      požadovať bude, a k návratu nutiť
      <br/>
      do chyžiek rodinných
      <br/>
      vrhnúc do žalárov
      <br/>
      ženy a dietky jich — bo prosím, vyznajme,
      <br/>
      jak sme robiť zvykli — veríte, že ľud ten
      <br/>
      v hŕbach ozbrojený toto trpeť bude?
      <br/>
      A veríte, že sa jako zver zbesnený
      <br/>
      nevrhne na šľachtu, aby sa vypomstil
      <br/>
      za muky na ženách a deťoch páchané?
      <br/>
      A veríte vy, že ľud ten bôľom ťažkým,
      <br/>
      biedou tristoročnou hrozne rozľútený,
      <br/>
      potom akéhokoľvek poslúchať bude
      <br/>
      vodcu? A že sa s tými, čo sa z krajín
      <br/>
      susedných pripoja k nemu, nevrhne na
      <br/>
      nás a rodiny naše? A čoby trúba
      <br/>
      Pána z nebies zavznela, ľud ten už potom
      <br/>
      nebude znať cviku a nie poslušenstva,
      <br/>
      nie milosrdenstva. — Oh, bohdaj som ložným
      <br/>
      bol teraz prorokom, bohdaj sám Pán nebies
      <br/>
      a zemi, slov mojich smutné nedopustil
      <br/>
      nikdy vyplnenie, a odvrátil meč na
      <br/>
      hlavy naše strastné ostro namerený!
      <br/>
      <br/>
      NEBOJSKÝ:
      <br/>
      <br/>
      K zboru križáckemu sa chudoby krajiny
      <br/>
      Uhorskej pripojí, lebo veď čože má
      <br/>
      krome tej nádeji — ktorou ju krmíme —
      <br/>
      že tuná len bieda, dobre len v nebi.
      <br/>
      <br/>
      BARANSKÝ:
      <br/>
      <br/>
      Bez trovy väčšej, všetkým len ťarchavej
      <br/>
      tisíce vojakov dostaneme pre vlasť,
      <br/>
      vierou Krista svätou vysoko nadchnutých
      <br/>
      ku obrane cirkvi a koruny svätej.
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506537">
        </a>
        2. Krčma
       </h2>
      </div>
     </div>
    </div>
    <p>
     <span class="emphasis">
      <em>
       Za stolom sedia sedliaci, pijú, obsluhuje ich Dievča.
      </em>
     </span>
    </p>
    <p>
    </p>
    <div class="literallayout">
     <p>
      SZABADY:
     </p>
    </div>
    <p>
     Aký erb dostal
            Dóža?
    </p>
    <div class="literallayout">
     <p>
      <br/>
      BARTOŠ:
     </p>
    </div>
    <p>
     Odseknutú ruku na zelenom poli, k tomu
            dolomán, ostrohy, šabľu, štyristo jutier zeme. Dálnocký Jurko Dóža je spravený
            pán.
    </p>
    <div class="literallayout">
     <p>
      <br/>
      KRUCH:
     </p>
    </div>
    <p>
     Ale nie
            rodzený.
    </p>
    <div class="literallayout">
     <p>
      <br/>
      SZABADY:
     </p>
    </div>
    <p>
     Akokoľvek, ale zostane to pekná vec, že
            vyznačujú takto aj sedliaka.
    </p>
    <div class="literallayout">
     <p>
      <br/>
      KRUCH:
     </p>
    </div>
    <p>
     Dobre, veď zostane,
            ale divné je, že keď voľakoho vyznačia, spravia ho zemanom, jako keby sedliak už nebol
            ani človek. Napokon, verte mi, myslím, že to zas len bude dáky sladký motúzik. Urobili
            to preto, aby sa viac sedliakov hlásilo ku križiackemu ťaženiu. Čoby som bol o polovicu
            mladší, nešiel by som medzi tú zberbu.
    </p>
    <div class="literallayout">
     <p>
      <br/>
      SZABADY:
     </p>
    </div>
    <p>
     Zberba?
            Sedliaci ako my.
    </p>
    <div class="literallayout">
     <p>
      <br/>
      BARTOŠ:
     </p>
    </div>
    <p>
     Sú medzi nimi aj poriadni ľudia,
            ale zväčša otrhaní, ošarpaní žobráci.
    </p>
    <div class="literallayout">
     <p>
      <br/>
      SZABADY:
     </p>
    </div>
    <p>
     No, veď
            uvidíme, čo vykujú. Ja len toľko, ak sedliaci naozaj vyprášia toho Turka a potom za
            odmenu dostanú od pánov dáke slobody, aby na nás prstami neukazovali, že sme si nič
            nezaslúžili.
    </p>
    <div class="literallayout">
     <p>
      <br/>
      BARTOŠ:
     </p>
    </div>
    <p>
     No, veď vy len čakajte od pánov dáke
            slobody. Ha, ha, ha! Máte sa načakať.
    </p>
    <div class="literallayout">
     <p>
      <br/>
      SZABADY:
     </p>
    </div>
    <p>
     Myslím, že
            nám už len dačo dajú.
    </p>
    <div class="literallayout">
     <p>
      <br/>
      KRUCH:
     </p>
    </div>
    <p>
     Dajú, len keď musia.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506691">
        </a>
        3. U Krivánskeho
       </h2>
      </div>
     </div>
    </div>
    <p>
     <span class="emphasis">
      <em>
       Na smrteľnej posteli leží Krkoška, okolo nevlastné deti: Marína, Ján a
               bratranec jej Heridón.
      </em>
     </span>
    </p>
    <p>
    </p>
    <div class="literallayout">
     <p>
      KRKOŠKA:
     </p>
    </div>
    <p>
     Karína, choď mi z očí. Ty si moja smrť. Iba
            ty, a nikto iný. Iďi radšej spať.
    </p>
    <div class="literallayout">
     <p>
      <br/>
      MARÍNA:
     </p>
    </div>
    <p>
     Mamička moja
            machocha, načo, už svitá.
    </p>
    <div class="literallayout">
     <p>
      <br/>
      KRKOŠKA:
     </p>
    </div>
    <p>
     Choď, kam chceš, aspoň
            pri smrtnej posteli nech ťa nevidím. Janko!
    </p>
    <div class="literallayout">
     <p>
      <br/>
      KRIVÁNSKY:
     </p>
    </div>
    <p>
     Čo
            chcete?
    </p>
    <div class="literallayout">
     <p>
      <br/>
      KRKOŠKA:
     </p>
    </div>
    <p>
     Syn môj, choď na chvíľu von, mám dačo
            povedať Heridónovi.
    </p>
    <div class="literallayout">
     <p>
      <br/>
      KRIVÁNSKY:
     </p>
    </div>
    <p>
     Poďme, Marínka!
     <span class="emphasis">
      <em>
       (Odídu.)
      </em>
     </span>
    </p>
    <div class="literallayout">
     <p>
      <br/>
      KRKOŠKA:
     </p>
    </div>
    <p>
     Heridón!
    </p>
    <div class="literallayout">
     <p>
      <br/>
      HERIDÓN:
     </p>
    </div>
    <p>
     Čo rozkážeš,
            sesternica?
    </p>
    <div class="literallayout">
     <p>
      <br/>
      KRKOŠKA:
     </p>
    </div>
    <p>
     Znáš Jozefa na
            Orlovom?
    </p>
    <div class="literallayout">
     <p>
      <br/>
      HERIDÓN:
     </p>
    </div>
    <p>
     Z
            videnia.
    </p>
    <div class="literallayout">
     <p>
      <br/>
      KRKOŠKA:
     </p>
    </div>
    <p>
     Čo je to za
            človeka?
    </p>
    <div class="literallayout">
     <p>
      <br/>
      HERIDÓN:
     </p>
    </div>
    <p>
     Viem len toľko, že žije od sveta
            odtiahnutý, nepoznaný, že krásne spieva a často i veští. Ľudia hovoria, že je syn, či
            vnuk brata Michala Bradáča, ktorý pred polstoročím na panstvách Jura z Poděbrad založil
            cirkev bratov českých. Jozef sa vraj pred prenasledovaním ukryl do našich hôr. Farár zas
            vraví, že Jozef je apoštol pikardov, iní svedčia, že rozširuje valdenskú
            vieru.
    </p>
    <div class="literallayout">
     <p>
      <br/>
      KRKOŠKA:
     </p>
    </div>
    <p>
     Vravíš, že Jozef
            veští.
    </p>
    <div class="literallayout">
     <p>
      <br/>
      HERIDÓN:
     </p>
    </div>
    <p>
     Najviac o krásnej
            budúcnosti.
    </p>
    <div class="literallayout">
     <p>
      <br/>
      KRKOŠKA:
     </p>
    </div>
    <p>
     Heridón, iď k nemu a vypočuj ho.
            Jestli mi donesieš dobrú novinu, aspoň pokojne
            umriem.
    </p>
    <div class="literallayout">
     <p>
      <br/>
      HERIDÓN:
     </p>
    </div>
    <p>
     Drahá sesternica, nespomínaj smrť,
            nesmieš zomrieť. Ostatne, neboj sa, trhanie gazdovstva Krivánskych od Krkošov prekazím.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506896">
        </a>
        4. Orlové
       </h2>
      </div>
     </div>
    </div>
    <p>
    </p>
    <p>
    </p>
    <div class="literallayout">
     <p>
      JOZEF
      <span class="emphasis">
       <em>
        (stojí na vrchu a potom spieva):
       </em>
      </span>
      <br/>
      <br/>
      Tam, tam ma city moje zaneste,
      <br/>
      kde v krásnom ducha objatí
      <br/>
      s prírodou blahé sa raje tvoria,
      <br/>
      kde cit — duch boží posvätí.
      <br/>
      Bo ľud nezná túhy moje,
      <br/>
      svet sa smeje len zo slova,
      <br/>
      svet ten smiechom rozvlneným
      <br/>
      sochu si zo mňa vychová.
      <br/>
      Potom zbohom, vy paláce,
      <br/>
      vy miesta posvätné,
      <br/>
      zbohom spevy — berly moje,
      <br/>
      hrady nepodvratné.
      <br/>
      Čo hovorím? Berly a paláce?
      <br/>
      Či je básnik tiež bohatier?
      <br/>
      Hej, bo jeho je každé temeno,
      <br/>
      každé bralo Tatier.
      <br/>
      Jeho je, čo oko vidí,
      <br/>
      jeho, čo k sluchu došumí,
      <br/>
      jeho carské sú nádhery,
      <br/>
      tie posmuhlé hradov rumy.
      <br/>
      Jeho sú dňov krásne mrky,
      <br/>
      jeho rána svity,
      <br/>
      jeho je, čo duch pomyslí,
      <br/>
      čo duša pocíti.
      <br/>
      Zákony sväté sú spevu jeho
      <br/>
      myšlienka a ňadier city.
      <br/>
      Ale ktože je spevca poddaný?
      <br/>
      Každá duša, ktorá cíti.
      <br/>
      Ďaleké sú to hranice,
      <br/>
      lež pre spevca svety úzke,
      <br/>
      sťaby krídla ostrihali
      <br/>
      ulapnutej divej húske.
      <br/>
      A hľa, predsa pieseň moja
      <br/>
      pre ten svet je nemá.
      <br/>
      Bo tu slovo spevov mojich
      <br/>
      duše vernej nemá.
      <br/>
      Tam, tam ma city moje zaneste,
      <br/>
      kde v krásnom ducha objatí
      <br/>
      S dušou cítiacou sa raje tvoria,
      <br/>
      kde cit — duch boží posvätí.
      <br/>
      Bo ľud nezná túhy moje,
      <br/>
      svet sa smeje len zo slova,
      <br/>
      svet ten smiechom rozvlneným,
      <br/>
      sochu si zo mňa vychová.
      <br/>
      A na sochu slza kvapne
      <br/>
      z hviezd mliečnej koľaje,
      <br/>
      ale spevca sochu ona
      <br/>
      viacej neodkľaje.
      <br/>
      <br/>
      HERIDÓN:
      <br/>
      <br/>
      Prišiel som k vám, pane, dušu utrápenú
      <br/>
      vaším bohumilým si ukojiť spevom.
      <br/>
      <br/>
      JOZEF:
      <br/>
      <br/>
      Za spevom chodíte? Hm, divno to, pane!
      <br/>
      <br/>
      HERIDÓN:
      <br/>
      <br/>
      Nuže spievajte, prosím!
      <br/>
      <br/>
      JOZEF:
      <br/>
      <br/>
      O čomže spievať?
      <br/>
      Či snáď povesť dáku? A či lásky city?
      <br/>
      Či asnáď o peklách ľudstva bezbožného?
      <br/>
      <br/>
      HERIDÓN:
      <br/>
      <br/>
      Nie, prosím vás, pane! To som všetko ja sám,
      <br/>
      za života prežil. Ale vy, ste mladý,
      <br/>
      božnými citami za krásu a dobro
      <br/>
      vysoko nadchnutý: Nuž, vyvábte, prosím,
      <br/>
      hlasy piesni z temnej budúcnosti lona.
      <br/>
      <br/>
      JOZEF:
      <br/>
      <br/>
      Veľa žiadate! — Čo ja len ešte tuším,
      <br/>
      sa do ľudských slov dá, ťažko pozavíňať.
      <br/>
      <br/>
      HERIDÓN:
      <br/>
      <br/>
      Zvláštny ste človek! Mladý, bystrý, spievajte!
      <br/>
      Ja som vovždy myslel, že spevec musí byť
      <br/>
      blädý a vyžitý, v hlbokých myšlienkach
      <br/>
      slastne zanorený — nie pod nebom holým,
      <br/>
      ale v chyži temnej. A hľa, spevec tento
      <br/>
      tu pod bralom divým, rieky nad priepasťou
      <br/>
      a v doline krásnej po lesoch a lúkach
      <br/>
      spieva piesne svoje a sťa ruža kvitne.
      <br/>
      Prečo nevyjdete na svet spevom svojím
      <br/>
      okúzliť národy a mysľam jich marným
      <br/>
      zmer slávy dať nový? — Prečo, vravte, pane!
      <br/>
      Povedzte — prosím — kto ste a odkiaľ ste?
      <br/>
      <br/>
      JOZEF:
      <br/>
      <br/>
      Ja som spev môj, a spev môj je zas druhé ja:
      <br/>
      Žijeme a mrieme naveky len spolu,
      <br/>
      jeden bez druhého sa nám mysleť nedá.
      <br/>
      Jestli avšak meno snáď žiadate ľudské,
      <br/>
      viete, Že ma ľud váš Jozefom menuje.
      <br/>
      <br/>
      HERIDÓN:
      <br/>
      <br/>
      Jozefom, to jest; posledným?
      <br/>
      <br/>
      JOZEF:
      <br/>
      <br/>
      Ako chcete!
      <br/>
      Spev môj bude prvý a ja som posledný,
      <br/>
      čo ho tu v samote iba skalám sivým
      <br/>
      hlásam.
      <br/>
      <br/>
      HERIDÓN:
      <br/>
      <br/>
      Teda Jozef — lež rod a vlasť vaša?
      <br/>
      <br/>
      JOZEF:
      <br/>
      <br/>
      Vlasť spevu je vlasť len jedna, a vlasť vaša,
      <br/>
      teda i moja, to mi je domovina.
      <br/>
      <br/>
      HERIDÓN:
      <br/>
      <br/>
      Ale ľudia vravia —
      <br/>
      <br/>
      JOZEF:
      <br/>
      <br/>
      že som pikardista,
      <br/>
      kacír, zablúdilec a cirkvi rozkoľník,
      <br/>
      neznaboh a slepec, snáď i černokňažník?
      <br/>
      Nechte vravieť, pane, nechte blúzniť ľudí,
      <br/>
      nechže špincú aj verejne i po strane:
      <br/>
      Keď raz môj čas príde, nový svet sa vzbudí
      <br/>
      a starý sa za svoj blud špatne zastudí —
      <br/>
      lebo pravda božia vždy pravdou zostane,
      <br/>
      lebo pravda božia vždy pravdou zostane.
     </p>
    </div>
    <p>
    </p>
    <p>
     <span class="emphasis">
      <em>
       (Spieva.)
      </em>
     </span>
    </p>
    <div class="literallayout">
     <p>
      <br/>
      Na siedmej doline dievčatko si žije,
      <br/>
      a rany bolestí tichou pesňou myje:
      <br/>
      „Hoj, pesňá, pesňá má, pesničko neznaná,
      <br/>
      kedyže mi budeš svetami spievaná?
      <br/>
      Spievať nesmiem hlasne, zlý svet mi to bráni
      <br/>
      a milého môjho, odo mňa mi stráni.
      <br/>
      Hoj, pesňa, pesňa má, pesničko neznaná,
      <br/>
      kedyže mi budeš svetami spievaná.“
      <br/>
      A jako tak spieva v lipovom sa húští
      <br/>
      s lístkom vtáčik bystrý k nohám devy spustí:
      <br/>
      „Tu ty máš, Marínka, lístok od milého,
      <br/>
      netúž boľne za ním, veď si večne jeho.“
      <br/>
      A Marína lístok milého čítala,
      <br/>
      a keď prečítala, za ňadrá schovala.
      <br/>
      A za rok aj za deň pod lipu chodila,
      <br/>
      mladá „slávy dcéra“ — syna porodila.
      <br/>
      Svét náš na severu hviezdu novú vzhliadnul,
      <br/>
      od jejž zlatej žiare mesiačik oblädnul.
      <br/>
      A na nebi sa dve slniečká zjavili,
      <br/>
      aby mesiačkovi žiar starú vrátili.
      <br/>
      Lež hviezda sa dvíha k nebeské výšiny,
      <br/>
      aby ožiarila púť syna Maríny.
      <br/>
      Trinásti aj traja, čo stavali páni —
      <br/>
      zborí, a ľud milý od skazy zachráni.
      <br/>
      Na pohrab nevoli posledniu zazvoní,
      <br/>
      slávou svojou slávu päť svetov zacloní.
      <br/>
      Letia roky, letia a blížia sa časy,
      <br/>
      v ktorých syn Maríny svojich večne spasí.
      <br/>
      Mária, Mária, spolu my žijeme,
      <br/>
      jeden bez druhého ani nezomrieme:
      <br/>
      Svet nás ešte nezná, neznáme sa sami,
      <br/>
      ej, ale nás znajú tie hviezdy nad nami,
      <br/>
      pod nimiž sa skala slávy hor vypína,
      <br/>
      a tam hviezdam šopce, že žije Marína,
      <br/>
      Mária, Marína.
      <br/>
      Hoj, žije, žiť bude, blížia sa už časy,
      <br/>
      v ktorých i svet pozná mej Maríny krásy.
      <br/>
      A v Maríny krásach pozná krásy dvoje —
      <br/>
      nielen mej Maríny, lež i cnosti moje.
      <br/>
      Krása jej a moje svety popohýna,
      <br/>
      budeže to život — ty moja Marína,
      <br/>
      Mária, Marína.
     </p>
    </div>
    <p>
    </p>
    <p>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2507082">
       </a>
       III. Križiacky tábor
      </h2>
     </div>
    </div>
   </div>
   <p>
   </p>
   <p>
   </p>
   <div class="literallayout">
    <p>
     BARABÁŠ:
    </p>
   </div>
   <p>
    Čože je zemanovi jeden, čo sto sedliakov? Sto
         hovied, a nič iné. Kým si mladý, zdravý a súci na robotu, musíš drieť, že div neochromieš.
         Keď ostarieš a robiť nevládzeš, vysotia ťa z chalupy ako psa. Šťastie, že nie je obyčaj
         ľudské mäso jedať, viem, že na starosť by nás varili ako staré sliepky na
         polievku.
   </p>
   <div class="literallayout">
    <p>
     <br/>
     VAVRINEC:
    </p>
   </div>
   <p>
    Máte pravdu, ale mlčte, ak sa to dočujú,
         neverím, že by neuskutočnili vašu pekelnú myšlienku.
   </p>
   <div class="literallayout">
    <p>
     <br/>
     DÓŽA:
    </p>
   </div>
   <p>
    Kráľ sa díva so založenými rukami na muky ľudu. Vskutku zaslúžil by aj on malé naučenie
         kraľovať, ako sa má na zemi prisluhovať spravodlivosti. Avšak, neborák, čože za to môže?
         Dobre tí znali, akého kráľa im treba voliť.
   </p>
   <div class="literallayout">
    <p>
     <br/>
     BARABÁŠ:
    </p>
   </div>
   <p>
    Zápoľský je v Sedmihradsku, Báthory v Temešváre a v celom Budíne sotva tisíc
         chlapov.
   </p>
   <div class="literallayout">
    <p>
     <br/>
     VAVRINEC:
    </p>
   </div>
   <p>
    Máme doteraz štyridsaťtisíc križiakov.
         Vrhnime sa na Budín, nemajú tam ani Húnia, ani Kapistrána. Skántrime zemských radcov, pre
         ktorých sa chudák kráľ Vladislav nevládze ani pohnúť. Nášho patróna Bakoča nechajme tak,
         Ďurka Dóžu spravíme nádvorníkom, teba, Hrehor, spravíme sedmihradským vojvodom atď.
         Zmocníme sa písem, krajinskej pečate: kráľ Vladislav potvrdí všetky naše kroky, a tak majúc
         zákonitosť na našej strane, za pár dní veľké dielo oslobodenia ľudu, od tristo rokov
         zjarmeného v celej krajine, šťastne dokonáme.
   </p>
   <div class="literallayout">
    <p>
     <br/>
     BARABÁŠ:
    </p>
   </div>
   <p>
    Máte
         pravdu!
   </p>
   <div class="literallayout">
    <p>
     <br/>
     HREHOR:
    </p>
   </div>
   <p>
    Ďakujem za úrady a vojvodstvá, nenarodil som
         sa pre ne.
   </p>
   <div class="literallayout">
    <p>
     <br/>
     DÓŽA:
    </p>
   </div>
   <p>
    Sen to krásny, sen
         vábivý.
   </p>
   <div class="literallayout">
    <p>
     <br/>
     KRÁĽOVSKÝ SLUHA
     <span class="emphasis">
      <em>
       (vstúpi):
      </em>
     </span>
    </p>
   </div>
   <p>
    Vodca
         križiakov — pán Ďorďa Dóža Dálnocký.
   </p>
   <div class="literallayout">
    <p>
     <br/>
     DÓŽA:
    </p>
   </div>
   <p>
    K službám môjho
         kráľa.
   </p>
   <div class="literallayout">
    <p>
     <br/>
     SLUHA
     <span class="emphasis">
      <em>
       (podá mu list):
      </em>
     </span>
    </p>
   </div>
   <p>
    Od jeho
         jasnosti.
   </p>
   <div class="literallayout">
    <p>
     <br/>
     DÓŽA:
    </p>
   </div>
   <p>
    Treba
         odpoveď?
   </p>
   <div class="literallayout">
    <p>
     <br/>
     SLUHA:
    </p>
   </div>
   <p>
    Nie,
         zbohom!
   </p>
   <div class="literallayout">
    <p>
     <br/>
     DÓŽA:
    </p>
   </div>
   <p>
    Čítaj.
   </p>
   <div class="literallayout">
    <p>
     <br/>
     VAVRINEC:
     <br/>
     <br/>
     Stalo sa vo viacej stoliciach,
     <br/>
     že sedliactvo všeobecne, zanechajúc domy a
     <br/>
     dediny svoje, odobralo sa ku zboru križiackemu
     <br/>
     tak, že role a polá neobrobené krajine
     <br/>
     a ľudu hladom hrozia nebezpečným.
     <br/>
     Okrem toho sedliactvo do tábora križiackeho
     <br/>
     húfne putujúce a na cestách dlhých
     <br/>
     potravu nemajúce oborilo sa na miestach mnohých
     <br/>
     na domy panské a nielenže byty ich a
     <br/>
     mestá pokojné spľundrovalo, ale divosti
     <br/>
     ich zaslepenej už i pár životov ľudských
     <br/>
     v obeť padlo. Neporiadok a nezákonie toto
     <br/>
     ďalej trpeť nemohúce, nesmejúce
     <br/>
     a povážiac z druhej strany, že pod rukou
     <br/>
     tvojou nachodí sa už vyše štyridsať tisíc
     <br/>
     ozbrojených bojovníkov viery, ktorí k odvráteniu
     <br/>
     nebezpečenstva všelikého od vlasti
     <br/>
     našej pohodlne stačiť budú — zakazujeme a
     <br/>
     zapovedáme tebe prísne: Od prijatia listu tohoto,
     <br/>
     jehož obsah sme všetkým stoliciam v známosť
     <br/>
     uviedli, každé ďalšie ku zboru
     <br/>
     tvojmu dobrovoľných križiakov prijímanie.
     <br/>
     Turecké hordy v krajine našej chorvátskej
     <br/>
     hranice prestúpiac, dediny a mestá verných
     <br/>
     poddaných našich pustošia a rabujú:
     <br/>
     Rozkazujeme tebe, aby si najneskôr za tri dni
     <br/>
     pohnul sa nadol s veškerým vojskom križiackym
     <br/>
     ku tvrdzi Knin, kde ďalšie rozkazy naše prijmeš.
     <br/>
     <br/>
     HREHOR:
    </p>
   </div>
   <p>
    To prirodzene muselo nasledovať. Ani som nečakal
         iné.
   </p>
   <div class="literallayout">
    <p>
     <br/>
     VAVRINEC:
    </p>
   </div>
   <p>
    Myslím, že vieme, čo máme
         robiť.
   </p>
   <div class="literallayout">
    <p>
     <br/>
     DÓŽA:
    </p>
   </div>
   <p>
    Ak myslíš, že udriem so svojím zborom na Budín,
         veľmi sa mýliš.
   </p>
   <div class="literallayout">
    <p>
     <br/>
     VAVRINEC:
    </p>
   </div>
   <p>
    A prečo
         nie?
   </p>
   <div class="literallayout">
    <p>
     <br/>
     HREHOR:
    </p>
   </div>
   <p>
    Ty si myslíš o svojom bratovi, že povedie
         križiakov, určených svätým otcom k obrane vlasti, k rabovaniu
         Budína?
   </p>
   <div class="literallayout">
    <p>
     <br/>
     VAVRINEC:
    </p>
   </div>
   <p>
    Zemanstvo, kráľ a Bakoč sú v Budíne.
         Povedzme týmto štyridsaťtisícom bojovníkom viery, že zemanstvo, odporujúce ťaženiu
         križiackeho zboru, násilím zmocnilo sa kráľa i Bakoča četníkmi svojimi, Vladislava že k
         písaniu tohto listu mocou prinútilo a že my, kráľovi a primusovi Bakočovi, ktorí sú naši
         priatelia, najlepšiu službu vykonáme, keď ich z pazúrov šľachty vládybažnej mocou zbraní
         vyslobodíme.
   </p>
   <div class="literallayout">
    <p>
     <br/>
     DÓŽA:
    </p>
   </div>
   <p>
    Ký čert ti nadráža také
         myšlienky?
   </p>
   <div class="literallayout">
    <p>
     <br/>
     BARABÁŠ:
    </p>
   </div>
   <p>
    Je to vymyslené
         znamenite.
   </p>
   <div class="literallayout">
    <p>
     <br/>
     DÓŽA:
    </p>
   </div>
   <p>
    Na toto pristať
         nemôžem.
   </p>
   <div class="literallayout">
    <p>
     <br/>
     HREHOR:
    </p>
   </div>
   <p>
    Dobre robíš, braček
         môj.
   </p>
   <div class="literallayout">
    <p>
     <br/>
     DÓŽA:
    </p>
   </div>
   <p>
    Budínsky zámok má vysoké múry a za múrami početné
         delá. Nemáme žiadne stroje na dobývanie hradov, ani jedno delo. A z tých štyridsaťtisíc
         možno jedna desatina vyberaných chlapov vydrží huk a durkot gúľ nepriateľských diel.
         Ostatní — to je háveď. Hrad musíme dobývať dva-tri týždne, zatiaľ privolajú Báthoryho a
         Zápoľského pluky. A čo nás potom čaká? Náš ľud nové nekonečné tryzny a nám, jeho vodcom,
         zaistí šibenice, koly a kolesá, zatratenie časné a dosť ľahko, že i
         večné.
   </p>
   <div class="literallayout">
    <p>
     <br/>
     HREHOR:
    </p>
   </div>
   <p>
    Poďme, bratia, kam nám kráľ náš káže. Dokážme
         šľachte našej, že ačpráve moc a slávu v rukách našich máme, nie sme pomstychtiví za biedy a
         utrpenia tristoročné ľudu nášho. Dokážme im, že my moc našu nechceme nadužiť ku skaze
         nepriateľov slobody a ústavy Štefanovej. Dokážme svetu, že pod kríž nezišli sme sa pre
         korisť, rabovanie a pustošenie — ako páni vravia, lež jedine k obrane krajiny a viery.
         Presvedčený som, že kráľ náš dobrý a náš patrón Bakoč potom svojím vplyvom na sneme
         najprvšom uľahčia stav biedny sedliactva zákonmi blahonosnými, viem, že len tak občiahneme
         to, k čomu mnohých z nás kázne Pikardov tužiť naučili: slobodu a úplnú občiansku
         rovnoprávnosť.
   </p>
   <div class="literallayout">
    <p>
     <br/>
     VAVRINEC:
    </p>
   </div>
   <p>
    Tristo rokov už čakáme na tie
         úľavy, ale snem nám ich nedáva. A verte mi, ani nám ich nikdy nedá, ak si ich sami
         nezmôžeme. No veď vy len pánom verte! A ešte vám čosi šopnem. Celé toto križiacke ťaženie
         je len klam a mam. Slepenie očí a pustá komédia. Veríte, že by sa tak mohol zmáhať Turek,
         že by sa kedy dostal do Carihradu, keby si to sami západní kresťania nežiadali? Rím naoko
         podporuje snahy podunajských kresťanov, ale vnútorne, verte mi, teší sa pádu Carihradu. Má
         nádej, že dostane tie milióny podunajského pravoslávneho ľudu naspäť do cirkvi
         západnej.
   </p>
   <div class="literallayout">
    <p>
     <br/>
     DÓŽA:
    </p>
   </div>
   <p>
    Ani do Budína proti šľachte nepôjdeme, ale
         ani tuná nezostaneme. Urobíme dočasne taký pohyb, ktorý sa dá vysvetľovať i ako odboj i ako
         poslušnosť. Podľa našich potrieb to potom vysvetlíme nášmu ľudu alebo kráľovi.
    <span class="emphasis">
     <em>
      (Krik, dvaja križiaci privádzajú tretieho.)
     </em>
    </span>
    No, čo
         je?
   </p>
   <div class="literallayout">
    <p>
     <br/>
     SAMUEL:
    </p>
   </div>
   <p>
    Tento človek tu mi ukradol šubu. Kde je
         vodca?
   </p>
   <div class="literallayout">
    <p>
     <br/>
     DÓŽA:
    </p>
   </div>
   <p>
    Nejdeš vari
         žalovať?
   </p>
   <div class="literallayout">
    <p>
     <br/>
     SAMUEL:
    </p>
   </div>
   <p>
    Včera sa mi stratil
         nôž.
   </p>
   <div class="literallayout">
    <p>
     <br/>
     BALTAZÁR:
    </p>
   </div>
   <p>
    A mne krčah s
         vínom.
   </p>
   <div class="literallayout">
    <p>
     <br/>
     ELIÁŠ
     <span class="emphasis">
      <em>
       (poviazaný):
      </em>
     </span>
    </p>
   </div>
   <p>
    Čertvie, kto
         vám ho ukradol.
   </p>
   <div class="literallayout">
    <p>
     <br/>
     DÓŽA:
    </p>
   </div>
   <p>
    Prisahajte, že ste ho
         videli.
   </p>
   <div class="literallayout">
    <p>
     <br/>
     SAMUEL:
    </p>
   </div>
   <p>
    Prisahám.
   </p>
   <div class="literallayout">
    <p>
     <br/>
     BALTAZÁR:
    </p>
   </div>
   <p>
    Prisahám.
   </p>
   <div class="literallayout">
    <p>
     <br/>
     DÓŽA:
    </p>
   </div>
   <p>
    A ty?
    <span class="emphasis">
     <em>
      (Eliáš mlčí.)
     </em>
    </span>
    Si
         somár. Ku kradnutiu si si vyvolil veľmi nepríhodné miesto. Keby si ukradol dákemu
         veľkomožnému päť volov, náš arcipastier Vavrinec by ťa vyspovedal za tri otčenáše, a takto?
         Zastreľte ho.
   </p>
   <div class="literallayout">
    <p>
     <br/>
     ELIÁŠ:
    </p>
   </div>
   <p>
    Nedbám, nech! Zabite ma!
    <span class="emphasis">
     <em>
      (Odvádzajú
         ho.)
     </em>
    </span>
   </p>
   <div class="literallayout">
    <p>
     <br/>
     DÓŽA
     <span class="emphasis">
      <em>
       (k ostatným dvom):
      </em>
     </span>
    </p>
   </div>
   <p>
    Všiváci, pre jednu otrhanú šubu necháte zomrieť
         človeka.
   </p>
   <div class="literallayout">
    <p>
     <br/>
     BALTAZÁR:
    </p>
   </div>
   <p>
    Žartujete, vari ho naozaj nezastrelia?
    <span class="emphasis">
     <em>
      (Výstrel.)
     </em>
    </span>
   </p>
   <div class="literallayout">
    <p>
     <br/>
     SAMUEL:
    </p>
   </div>
   <p>
    Ježišmária!
   </p>
   <div class="literallayout">
    <p>
     <br/>
     HREHOR
     <span class="emphasis">
      <em>
       (k Samuelovi):
      </em>
     </span>
    </p>
   </div>
   <p>
    Pánboh ti buď milostivý.
    <span class="emphasis">
     <em>
      (Odchádzajú, opäť hluk a
         krik.)
     </em>
    </span>
   </p>
   <div class="literallayout">
    <p>
     <br/>
     PRVÝ
     <span class="emphasis">
      <em>
       (drží Druhého za vlasy):
      </em>
     </span>
    </p>
   </div>
   <p>
    Kde je Dóža?
   </p>
   <div class="literallayout">
    <p>
     <br/>
     DRUHÝ:
    </p>
   </div>
   <p>
    Pusť mi
         vlasy!
   </p>
   <div class="literallayout">
    <p>
     <br/>
     BARABÁŠ:
    </p>
   </div>
   <p>
    Pusť mu
         vlasy!
   </p>
   <div class="literallayout">
    <p>
     <br/>
     PRVÝ:
    </p>
   </div>
   <p>
    Ani bohovi. Kde je
         Dóža?
   </p>
   <div class="literallayout">
    <p>
     <br/>
     DÓŽA:
    </p>
   </div>
   <p>
    Tu je
         Dóža.
   </p>
   <div class="literallayout">
    <p>
     <br/>
     BARABÁŠ:
    </p>
   </div>
   <p>
    Pri víne sa
         povadili.
   </p>
   <div class="literallayout">
    <p>
     <br/>
     VAVRINEC:
    </p>
   </div>
   <p>
    Nie div, keď ho je
         primálo.
   </p>
   <div class="literallayout">
    <p>
     <br/>
     DRUHÝ:
    </p>
   </div>
   <p>
    Od soboty som nedostal ani za
         náprstok.
   </p>
   <div class="literallayout">
    <p>
     <br/>
     DÓŽA:
    </p>
   </div>
   <p>
    Hanba, vraj bojovníci viery Krista. Poviažte
         ich! Keď vytriezvejú, potom ich budem súdiť.
   </p>
   <div class="literallayout">
    <p>
     <br/>
     HREHOR:
    </p>
   </div>
   <p>
    Drahý
         brat môj. Predvčerom v nedeľu minuli už dva týždne, čo ti odovzdali bielu zástavu viery a s
         ňou úrad krásny, viesť križiacky zbor proti nepriateľom krajiny. Tlupy ozbrojeného ľudu sa
         ti zo dňa na deň množia. Prečo sa teda nepohneme nadol proti tureckým
         hraniciam?
   </p>
   <div class="literallayout">
    <p>
     <br/>
     DÓŽA:
    </p>
   </div>
   <p>
    Neposielajú
         nás.
   </p>
   <div class="literallayout">
    <p>
     <br/>
     HREHOR:
    </p>
   </div>
   <p>
    Si vodcom ľudu. Je tvoja povinnosť ísť ku
         kráľovi alebo k Bakočovi a zreteľne mu povedať: Pane, načo tu zaháľame! Lenivosť býva
         počiatkom veľkých hriechov. Pošli nás na miesto určenia, lebo počet ľudu sa nám zo dňa na
         deň množí, a o pár dní možno nebudeme vedieť, čo si s nimi
         počať.
   </p>
   <div class="literallayout">
    <p>
     <br/>
     DÓŽA:
    </p>
   </div>
   <p>
    Vravíš, že zaháľame? A či každý deň pred i
         poobede necvičím svoje vojsko v nosení zbrane? Neboj sa, kým chodia od Bakoča vozy s múkou,
         stravou, vínom a stáda volov, kráv, oviec — dotiaľ i tento ľud, nenavyklý k plným žalúdkom,
         bude verne plniť moje rozkazy.
   </p>
   <div class="literallayout">
    <p>
     <br/>
     HREHOR:
    </p>
   </div>
   <p>
    Ale čo potom, keď
         vozy a stáda neprídu? Čo potom, keď tento ľud, ktorý predtým v potu tváre hľadal kôrku
         chleba, privykne k životu bez práce, príde na myšlienku, že i on je človek, priam tak ako
         zeman stvorený k obrazu božiemu, a že i on dokáže žiť bez práce a starostí tak, ako v našej
         krajine už žije tristo rokov šľachta? Môj drahý brat, mali sme síce dve matky, ale iba
         jedného otca, a tak polovica mojej krvi je krv tvoja. Jurko, vieš, že ťa ľúbim, brat môj
         jediný! Ver mi, že ak budeš kráčať cestou vzbury, ak budeš počúvať Vavrincove rady, tak i
         keď počiatok tvojej púti vo verejnom živote bol krásny a slávny, jej koniec bude biedny,
         smutný, ohavný. Prosme radšej snem alebo kráľa…
   </p>
   <div class="literallayout">
    <p>
     <br/>
     DÓŽA:
    </p>
   </div>
   <p>
    Snem?
         Povedz ovci, aby si od vlka dravého jahňa svoje vymodlila. A kráľ Vladislav tancuje tak,
         ako mu hvízdajú. Nieto inej pomoci, ako ukázať zase moc, silu zotročeného ľudu, ktorý je
         hotový vydobyť si božie práva života. Oni nám ich vymazali zo Štefanovej ústavy. Týmto
         strašidlom zjašená šľachta popustí zo svojich nadpráv a v sneme zabezpečí našu slobodu už
         tristo rokov nesvedomite šliapanú.
   </p>
   <p>
    <span class="emphasis">
     <em>
      (Prichádza Barabáš so
         sedliakmi.)
     </em>
    </span>
   </p>
   <div class="literallayout">
    <p>
     <br/>
     BARABÁŠ:
    </p>
   </div>
   <p>
    Pane, dvesto chlapov sa
         pripojilo k nášmu vojsku.
   </p>
   <div class="literallayout">
    <p>
     <br/>
     DÓŽA:
    </p>
   </div>
   <p>
    Odkiaľ
         prichádzate?
   </p>
   <div class="literallayout">
    <p>
     <br/>
     SEDLIAK:
    </p>
   </div>
   <p>
    Z Bihoru,
         pane!
   </p>
   <div class="literallayout">
    <p>
     <br/>
     DÓŽA:
    </p>
   </div>
   <p>
    Čo je tam
         nové?
   </p>
   <div class="literallayout">
    <p>
     <br/>
     SEDLIAK:
    </p>
   </div>
   <p>
    Nič dobré, pane. I v našej stolici vyhlásili
         list svätého otca, že sa križiakom sľubuje odpustenie hriechov. Ponáhľali sme sa k vašim
         zástavám. Bolo nás vyše tristo. Panskí četníci poviazali naše ženy a deti, chlapov, ktorých
         lapili, vrhli do temníc, vraj nieto ľudí, ktorí by orali a siali na zemských rolách.
         Pätnástich chlapov mučili pred kaštieľom, pálili žeravými klincami, štípali kliešťami,
         prsty im mliaždili, pokým neodprisahali, že ostanú doma. Tých, ktorí nechceli prisahať,
         povešali na vŕby. Nám sa podarilo dostať do vášho tábora. Prijmite nás, prosím. Vrátiť
         domov sa, je istá smrť.
   </p>
   <div class="literallayout">
    <p>
     <br/>
     DÓŽA:
    </p>
   </div>
   <p>
    Ste
         prijatí.
   </p>
   <div class="literallayout">
    <p>
     <br/>
     SEDLIAK:
    </p>
   </div>
   <p>
    Ďakujeme,
         pane.
   </p>
   <div class="literallayout">
    <p>
     <br/>
     DÓŽA
     <span class="emphasis">
      <em>
       (k Barabášovi):
      </em>
     </span>
    </p>
   </div>
   <p>
    Ukáž im, kam
         majú ísť.
    <span class="emphasis">
     <em>
      (K Hrehorovi.)
     </em>
    </span>
    Čo na to
         vravíš?
   </p>
   <div class="literallayout">
    <p>
     <br/>
     HREHOR:
    </p>
   </div>
   <p>
    Zemanstvo má pravdu, keď to pôjde takto
         ďalej pár týždňov sa musí chytiť sama šľachta pluhu a motyky. Aj tak to nepomôže a v zime
         pomrieme hladom.
   </p>
   <div class="literallayout">
    <p>
     <br/>
     DÓŽA:
    </p>
   </div>
   <p>
    Nuž, a ti to je dáky hriech, chytiť
         sa pluhu a motyky? Kto nerobí, nepracuje a neupotrebuje sily bohom mu dané, či tela, či
         duše k dobru rodiny, národa, vlasti, je trupák biedny vo veľkom úle krajiny, nie zveľadku,
         ale skazy hoden.
   </p>
   <div class="literallayout">
    <p>
     <br/>
     HREHOR:
    </p>
   </div>
   <p>
    Prosím ťa, nedaj sa zachvátiť
         predpojatým citom.
   </p>
   <div class="literallayout">
    <p>
     <br/>
     DÓŽA:
    </p>
   </div>
   <p>
    Mám cieľ, mám úlohu, ktorú mi
         vytknul osud. Hrehor môj, ja som ťa ustanovil v tábore svojím námestníkom, ale ty
         neprestávaš prekážať môjmu svätému cieľu, hatíš prevedenie mojej veľkej úlohy, zastávaš sa
         tých slobodomyseľných zradcov slobody a hubiteľov tvojho ľudu. Prosím ťa, prestaň už raz
         takouto vravou dolíhať na mňa. Ver mi, nerád bych zúžil a ohraničil nekonečnú dôveru moju
         naproti tebe, braček môj drahý.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505470">
       </a>
       IV. Znovu Tekenice
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2505482">
        1. Krčma
       </a>
      </span>
     </dt>
     <dt>
      <span class="sect1">
       <a href="#id2505694">
        2. Krčma
       </a>
      </span>
     </dt>
     <dt>
      <span class="sect1">
       <a href="#id2505876">
        3. U Krivánskeho
       </a>
      </span>
     </dt>
     <dt>
      <span class="sect1">
       <a href="#id2505978">
        4. Orlové
       </a>
      </span>
     </dt>
    </dl>
   </div>
   <p>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505482">
        </a>
        1. Krčma
       </h2>
      </div>
     </div>
    </div>
    <p>
     <span class="emphasis">
      <em>
       Za stolom sedia sedliaci, pripitý Bubeník tára.
      </em>
     </span>
    </p>
    <p>
    </p>
    <div class="literallayout">
     <p>
      BUBENÍK:
     </p>
    </div>
    <p>
     Vraví sa, že nieto svetla bez tône, akože by
            teda vo vesmíre dobrodruh bez zloducha byť mohol? A ako svetlo potrebuje tôňu k
            dokázaniu svojej existencie, tak aj dobrodruh potrebuje zloducha, lebo bez neho v neho
            nikto
            neuverí.
    </p>
    <div class="literallayout">
     <p>
      <br/>
      SZABADY
      <span class="emphasis">
       <em>
        (vojde do krčmy):
       </em>
      </span>
     </p>
    </div>
    <p>
     Pochválen pán Ježiš Kristus!
    </p>
    <div class="literallayout">
     <p>
      <br/>
      BARTOŠ:
     </p>
    </div>
    <p>
     Až naveky
            ameň.
    </p>
    <div class="literallayout">
     <p>
      <br/>
      SZABADY:
     </p>
    </div>
    <p>
     Tu nieto
            pravdy.
    </p>
    <div class="literallayout">
     <p>
      <br/>
      BARTOŠ:
     </p>
    </div>
    <p>
     Čo sa
            stalo?
    </p>
    <div class="literallayout">
     <p>
      <br/>
      KRUCH:
     </p>
    </div>
    <p>
     Veľa sa stalo, a predsa ešte sa nestalo
            nič.
    </p>
    <div class="literallayout">
     <p>
      <br/>
      BABTOŠ:
     </p>
    </div>
    <p>
     Povedzte, čo sa
            stalo?
    </p>
    <div class="literallayout">
     <p>
      <br/>
      KRUCH:
     </p>
    </div>
    <p>
     Nič.
    </p>
    <div class="literallayout">
     <p>
      <br/>
      SZABADY:
     </p>
    </div>
    <p>
     Myslíte? Takto to dlho nemôže zostať. Kôň
            ťahá, dokiaľ môže, aj poddaný trpí, iba koľko môže. Človek bozkáva ruku, ktorú nesmie
            uťať. A preto je tu teraz tak ticho. Ale tam dole… Dóža pánom berie a chudobe
            dáva.
    </p>
    <div class="literallayout">
     <p>
      <br/>
      KRUCH:
     </p>
    </div>
    <p>
     A inšie
            nič?
    </p>
    <div class="literallayout">
     <p>
      <br/>
      SZABADY:
     </p>
    </div>
    <p>
     Nie.
    </p>
    <div class="literallayout">
     <p>
      <br/>
      KRUCH:
     </p>
    </div>
    <p>
     Somár.
    </p>
    <div class="literallayout">
     <p>
      <br/>
      SZABADY:
     </p>
    </div>
    <p>
     Neviete
            nič.
    </p>
    <div class="literallayout">
     <p>
      <br/>
      KRUCH:
     </p>
    </div>
    <p>
     Tak nám
            povedz.
    </p>
    <div class="literallayout">
     <p>
      <br/>
      SZABADY:
     </p>
    </div>
    <p>
     Dóža už pol krajiny oslobodil od
            zemanského jarma.
    </p>
    <div class="literallayout">
     <p>
      <br/>
      KRUCH:
     </p>
    </div>
    <p>
     Hm,
            hm.
    </p>
    <div class="literallayout">
     <p>
      <br/>
      BARTOŠ:
     </p>
    </div>
    <p>
     Teda
            tak?
    </p>
    <div class="literallayout">
     <p>
      <br/>
      SZABADY:
     </p>
    </div>
    <p>
     Viete už, čo sa robí?
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505694">
        </a>
        2. Krčma
       </h2>
      </div>
     </div>
    </div>
    <p>
     <span class="emphasis">
      <em>
       Za stolom sedia zemani a pijú.
      </em>
     </span>
    </p>
    <p>
    </p>
    <div class="literallayout">
     <p>
      TEKENI:
     </p>
    </div>
    <p>
     Odvtedy, čo križiaci vyrabovali domy
            pešťbudínskych zemanov, množí sa ich počet zo dňa na deň, šíri sa nákazlivá nemoc
            povstania. Máme málo zbrojnošov. Naposledy i ja sám tu sotva budem môcť
            zostať.
    </p>
    <div class="literallayout">
     <p>
      <br/>
      BARANSKÝ:
     </p>
    </div>
    <p>
     Včera, keď som odchádzal z Budína, päť
            buričov na koly natiahli, ôsmich sťali a niekoľkých s pourezovanými ušami a rozrezanými
            nosmi pustili domov.
    </p>
    <div class="literallayout">
     <p>
      <br/>
      NEBOJSKÝ:
     </p>
    </div>
    <p>
     Chválapánubohu!
    </p>
    <div class="literallayout">
     <p>
      <br/>
      TEKENI:
     </p>
    </div>
    <p>
     O Dóžovom zbore čo
            počuť?
    </p>
    <div class="literallayout">
     <p>
      <br/>
      BARANSKÝ:
     </p>
    </div>
    <p>
     Čo sa robí tam dole, to v Budíne ešte
            nikto nevie.
    </p>
    <div class="literallayout">
     <p>
      <br/>
      NEBOJSKÝ:
     </p>
    </div>
    <p>
     Dnes ráno som najzámožnejších
            gazdov z dediny povolal. Vysvetľoval som, do akej neistej hry sa pustil
            Doža.
    </p>
    <div class="literallayout">
     <p>
      <br/>
      TEKENI:
     </p>
    </div>
    <p>
     A čože robí náš neborák
            kráľ?
    </p>
    <div class="literallayout">
     <p>
      <br/>
      BARANSKÝ:
     </p>
    </div>
    <p>
     Málo už dbá o svet, modlí sa a vzdychá za
            nebohou kráľovnou.
    </p>
    <div class="literallayout">
     <p>
      <br/>
      TEKENI:
     </p>
    </div>
    <p>
     To bola dobrá duša, pánboh jej
            daj slávu večnú. Ale sama si zavinila svoju smrť. Žiadala, keď zľahla s Ludvikom, aby
            bol prítomný pri pôrode Zápoľský. Splnili jej vôľu, ale baby, ktoré jej pomáhali, pre
            prítomnosť veľmoža nemohli kráľovnú jak treba
            zaopatriť.
    </p>
    <div class="literallayout">
     <p>
      <br/>
      BARANSKÝ:
     </p>
    </div>
    <p>
     Preto kráľ Zápoľského
            nenávidí!
    </p>
    <div class="literallayout">
     <p>
      <br/>
      TEKENI:
     </p>
    </div>
    <p>
     Ale inak je náš kráľ veľmi dobrá duša a
            bol to vzor manžela a dokonalého
            otca.
    </p>
    <div class="literallayout">
     <p>
      <br/>
      BUBENÍK
      <span class="emphasis">
       <em>
        (prebudí sa a tára):
       </em>
      </span>
     </p>
    </div>
    <p>
     Mnohí zo zemšťanov taja existenciu diabla. Hlavne ľudia honorárni, od cnosti odpadlí,
            tvrdia, že je to človek ako oni. Ale prečo zapierajú jestvovanie pekiel? Preto, aby sa
            tešili, kým žijú, že nieto neba, nieto pekla, a tak ani odmeny, ani pokuty. Avšak verte,
            dilectisimmi, i ľudia takto uvažujúci sú najoddanejší vychovanci pekiel, najistejší
            majetok pekiel.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505876">
        </a>
        3. U Krivánskeho
       </h2>
      </div>
     </div>
    </div>
    <p>
     <span class="emphasis">
      <em>
       Na posteli leží mŕtva Krkoška. Krivánsky a Heridón sa handrkujú o
               majetok.
      </em>
     </span>
    </p>
    <p>
    </p>
    <div class="literallayout">
     <p>
      KRIVÁNSKY:
     </p>
    </div>
    <p>
     Nuž ale, strýčko, ak sa budeme takto deliť,
            nič mi nezostane.
    </p>
    <div class="literallayout">
     <p>
      <br/>
      HERIDÓN:
     </p>
    </div>
    <p>
     Ja môžem za to? Ty sa žiadaš
            vylúčiť zo spoločného hospodárstva. Maj si
            teda!
    </p>
    <div class="literallayout">
     <p>
      <br/>
      KRIVÁNSKY:
     </p>
    </div>
    <p>
     Beriete si panské šaty nebohej macochy,
            šperky. Proti tomu nič nemám. Nechcem, aby moja sestra, ktorú krášli prostota obleku,
            privykala k takej vycibrenej panštine. Ale vy vynášate z domu aj všetko spoločné
            náradie!
    </p>
    <div class="literallayout">
     <p>
      <br/>
      HERIDÓN:
     </p>
    </div>
    <p>
     Iba, čo je naše. Zubáč, motyka, hrable…
            zrkadlo…
    </p>
    <div class="literallayout">
     <p>
      <br/>
      KRIVÁNSKY:
     </p>
    </div>
    <p>
     Zostane nám holý
            múr!
    </p>
    <div class="literallayout">
     <p>
      <br/>
      HERIDÓN:
     </p>
    </div>
    <p>
     Posteľ je moja, stôl i lavice… Pravda je,
            pravda, veľa vám nezostane. Inu, tak ste chceli. Začnite teda to túžobne žiadané nové
            gazdovstvo a skúste, čo to znamená: nadobúdať!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505978">
        </a>
        4. Orlové
       </h2>
      </div>
     </div>
    </div>
    <p>
     <span class="emphasis">
      <em>
       Jozef spieva, Mária ho počúva.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      JOZEF:
      <br/>
      <br/>
      Mária, Mária, spolu my žijeme,
      <br/>
      jeden bez druhého ani nezomrieme,
      <br/>
      svet nás ešte nezná, neznáme sa sami,
      <br/>
      ej, ale nás znajú tie hviezdy nad nami,
      <br/>
      pod nimiž sa skala slávy hor vypína,
      <br/>
      a tam hviezdam šopce, že žije Marína,
      <br/>
      Mária, Marína…
     </p>
    </div>
    <p>
    </p>
    <p>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2506020">
       </a>
       V. Bojovníci slobody
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2578030">
        1. Pod Temešvárom
       </a>
      </span>
     </dt>
     <dt>
      <span class="sect1">
       <a href="#id2578408">
        2. Ďuro Dóža
       </a>
      </span>
     </dt>
     <dt>
      <span class="sect1">
       <a href="#id2579582">
        3. Elena
       </a>
      </span>
     </dt>
    </dl>
   </div>
   <p>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578030">
        </a>
        1. Pod Temešvárom
       </h2>
      </div>
     </div>
    </div>
    <p>
    </p>
    <div class="literallayout">
     <p>
      VAVRINEC:
     </p>
    </div>
    <p>
     Nuž, Vavro môj, čo robí pán veľkomožný Ďuro
            Dóža?
    </p>
    <div class="literallayout">
     <p>
      <br/>
      KOVÁČ:
     </p>
    </div>
    <p>
     Zabáva sa. Každý deň nový sud vína a frišné
            dievča. Ak tu ešte dlho budeme, nepostačíme mu s vínom a frajerkami. Teraz už i toť na
            moju Zuzku akosi pozerá.
    </p>
    <div class="literallayout">
     <p>
      <br/>
      ZUZANA:
     </p>
    </div>
    <p>
     Ale neondej, zato, že
            trochu žartuje so mnou.
    </p>
    <div class="literallayout">
     <p>
      <br/>
      VAVRINEC:
     </p>
    </div>
    <p>
     Neboj sa, Vavro, všetko
            to ešte dobre bude. Ale s vínom a frajerkami nedobýjajú sa
            pevnosti.
    </p>
    <div class="literallayout">
     <p>
      <br/>
      ZUZANA:
     </p>
    </div>
    <p>
     Ako
            kedy.
    </p>
    <div class="literallayout">
     <p>
      <br/>
      KOVÁČ:
     </p>
    </div>
    <p>
     Choď, zásmažka ti
            prihorí!
    </p>
    <div class="literallayout">
     <p>
      <br/>
      ZUZANA:
     </p>
    </div>
    <p>
     Nepôjdem. Hľa, hľa ho, ako by len naveky
            rozkazoval!
    </p>
    <div class="literallayout">
     <p>
      <br/>
      VAVRINEC:
     </p>
    </div>
    <p>
     No, neplač, dcéra moja. A ty,
            Vavro, maj rozum, čo trápiš také pekné božie stvorenie? Vieš, že je
            sirota.
    </p>
    <div class="literallayout">
     <p>
      <br/>
      ZUZANA:
     </p>
    </div>
    <p>
     Veru sirota, a to
            nevoľná.
    </p>
    <div class="literallayout">
     <p>
      <br/>
      KOVÁČ:
     </p>
    </div>
    <p>
     Ale sebevoľná. Och, nezastávajte ju,
            velebný pane. Dóža zabáva sa teraz s Elenou. Po zábave bude pýtať večeru a večer je kde
            nič, tu nič.
    </p>
    <div class="literallayout">
     <p>
      <br/>
      ZUZANA:
     </p>
    </div>
    <p>
     Všetko je
            hotové.
    </p>
    <div class="literallayout">
     <p>
      <br/>
      VAVRINEC:
     </p>
    </div>
    <p>
     Vidíš, Vavro, dva týždne, čo som ťa
            sobášil, a už máš také zvady so ženou.
    </p>
    <div class="literallayout">
     <p>
      <br/>
      ZUZANA:
     </p>
    </div>
    <p>
     Kebych
            bola vedela, že bude taký neznesný… Tohľa je vďaka za moju veľkú
            lásku.
    </p>
    <div class="literallayout">
     <p>
      <br/>
      KOVÁČ:
     </p>
    </div>
    <p>
     Zuzinka, si dobré žieňa. Len aby Dóža
            neteremtetoval.
    </p>
    <div class="literallayout">
     <p>
      <br/>
      ZUZANA:
     </p>
    </div>
    <p>
     Nech teremtetuje, keď sa mu páči,
            ľahko ho ukrotím.
    </p>
    <div class="literallayout">
     <p>
      <br/>
      KOVÁČ:
     </p>
    </div>
    <p>
     Veď to ma mrzí, to večné
            krotenie. Tuším by to aj bez toho mohlo byť.
     <span class="emphasis">
      <em>
       (Hudba, spev a krik sa
               blíži.)
      </em>
     </span>
    </p>
    <div class="literallayout">
     <p>
      <br/>
      VAVRINEC:
     </p>
    </div>
    <p>
     Ej, ale sú len veselí, tí
            naši križiaci!
    </p>
    <div class="literallayout">
     <p>
      <br/>
      KOVÁČ:
     </p>
    </div>
    <p>
     Bár by už raz aj smutní boli,
            velebný pane. Každý deň len žrať, logať a tancovať. Namojdušu som to už
            zunoval.
    </p>
    <div class="literallayout">
     <p>
      <br/>
      ZUZANA:
     </p>
    </div>
    <p>
     Povedz mi, prosím ťa, čos ty ešte
            nezunoval?
    </p>
    <div class="literallayout">
     <p>
      <br/>
      KOVÁČ:
     </p>
    </div>
    <p>
     Teba, duša
            moja.
    </p>
    <div class="literallayout">
     <p>
      <br/>
      ZUZANA:
     </p>
    </div>
    <p>
     Ale ja teba veru onedlho zunujem, ak budeš
            taký, aký si v posledné dni.
    </p>
    <div class="literallayout">
     <p>
      <br/>
      KOVÁČ:
     </p>
    </div>
    <p>
     Srdce moje, to
            krotenie večné…
     <span class="emphasis">
      <em>
       (Prichádzajú chlapi a ženy, sú opití,
            spievajú.)
      </em>
     </span>
    </p>
    <div class="literallayout">
     <p>
      <br/>
      <br/>
      PRVÝ KRIŽIAK:
      <br/>
      <br/>
      Ani som sa vyspal, ani som čo stískal,
      <br/>
      ani som do vôli milú nevystískal.
      <br/>
      <br/>
      VAVRINEC:
     </p>
    </div>
    <p>
     No, len veselo, chlapci! Zápoľský sa vraj blíži, aby sme potom s dobrou vôľou išli proti
            nemu.
    </p>
    <div class="literallayout">
     <p>
      <br/>
      KOVÁČ:
     </p>
    </div>
    <p>
     Velebný pane, ešte ich podpaľujte. Dnes je
            piatok, piatočný smiech každý oplače v nedeľu. Radšej by sme sa mali postiť a modliť.
            Ten ľa, má tri ženy.
    </p>
    <div class="literallayout">
     <p>
      <br/>
      ŽENSKÁ:
     </p>
    </div>
    <p>
     A ja mám dvoch mužov. Hi,
            hi. Ak chceš, prijmem teba za tretieho.
    </p>
    <div class="literallayout">
     <p>
      <br/>
      KOVÁČ:
     </p>
    </div>
    <p>
     Chce ťa
            čert, ty
            pľuha!
    </p>
    <div class="literallayout">
     <p>
      <br/>
      <br/>
      ŽENSKÁ:
      <br/>
      <br/>
      Vtedy som veselá, vtedy si ja spievam:
      <br/>
      Keď v postieľke mojeho milého spočievam.
      <br/>
      <br/>
      DRUHÝ KRIŽIAK:
      <br/>
      <br/>
      Dolina, dolina, na doline tráva,
      <br/>
      vystískať dievčatá — najmilšia zábava.
      <br/>
      <br/>
      TRETÍ KRIŽIAK:
      <br/>
      <br/>
      Cudzé ženy ľúbim, nič pritom netratím,
      <br/>
      dá mi čo zažiadam: pätou ju vyplatím.
      <br/>
      <br/>
      ŽENSKÁ:
      <br/>
      <br/>
      Ej, veď ťa my vyplatíme!
      <br/>
      <br/>
      PRVÝ KRIŽIAK:
      <br/>
      <br/>
      Tri slová na svete zahoja mi rany,
      <br/>
      sklenička, dievčatko a mešťok napchaný.
      <br/>
      <br/>
      BARABÁŠ
      <span class="emphasis">
       <em>
        (privádza dvoch poviazaných pánov):
       </em>
      </span>
     </p>
    </div>
    <p>
     Lapli sme dvoch zemanov, chceli sa dostať k Báthorymu do
            pevnosti.
    </p>
    <div class="literallayout">
     <p>
      <br/>
      PRVÝ KRIŽIAK:
     </p>
    </div>
    <p>
     Spravme križiacku
            slávnosť.
    </p>
    <div class="literallayout">
     <p>
      <br/>
      ŽENSKÁ:
     </p>
    </div>
    <p>
     Hej, slávnosť, dolu s
            nimi!
    </p>
    <div class="literallayout">
     <p>
      <br/>
      VAVRINEC:
     </p>
    </div>
    <p>
     Počkajte,
            bračekovci.
    </p>
    <div class="literallayout">
     <p>
      <br/>
      ŽENSKÁ:
     </p>
    </div>
    <p>
     Dolu s
            nimi!
    </p>
    <div class="literallayout">
     <p>
      <br/>
      VAVRINEC:
     </p>
    </div>
    <p>
     Ešte nevieme, akú smrť im náš slávny
            vodca rozkáže. Treba mu to oznámiť a vyžiadať si od neho ďalšie
            rozkazy.
    </p>
    <div class="literallayout">
     <p>
      <br/>
      ŽENSKÁ:
     </p>
    </div>
    <p>
     Ale slávnosť bude!!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578408">
        </a>
        2. Ďuro Dóža
       </h2>
      </div>
     </div>
    </div>
    <p>
    </p>
    <div class="literallayout">
     <p>
      ELENA
      <span class="emphasis">
       <em>
        (objíma Dóžu rozvaleného na pohovke):
       </em>
      </span>
     </p>
    </div>
    <p>
     Teda ma už neľúbiš? Vieš ešte, ako si ma našiel v Čanáde, čo si mi sľuboval? Pravda,
            zadržal si slovo, s mužom ma Vavrinec rozsobášil, uplatil si mi mať, muža spravil
            vodcom, a mňa — ponočnicou svojou! Čo mám z tvojich peňazí, čo mám z tvojich darov,
            neľúbiš ma. Ďurko môj, pre teba som nechala matku, stratila dobrého muža, meno,
            poctivosť, a ty ma neľúbiš!
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Neľúbim… veď vravím, že
            ťa mám rád, ale teraz ma bolí hlava.
     <span class="emphasis">
      <em>
       (Pije.)
      </em>
     </span>
    </p>
    <div class="literallayout">
     <p>
      <br/>
      ELENA:
     </p>
    </div>
    <p>
     Teraz ťa bolí hlava,
            že som pri tebe, vtedy ťa bolelo celé telo, keď si nebol pri
            mne.
    </p>
    <div class="literallayout">
     <p>
      <br/>
      DóŽA:
     </p>
    </div>
    <p>
     To som počul už sto razy. Daj mi pokoj, chcem
            spať.
    </p>
    <div class="literallayout">
     <p>
      <br/>
      ELENA:
     </p>
    </div>
    <p>
     Chceš spať? Ja som tu, a on chce spať!
            Kedysi to bolo naopak.
    </p>
    <div class="literallayout">
     <p>
      <br/>
      DóŽA:
     </p>
    </div>
    <p>
     Teraz je, to takto. Nehnevaj
            ma, zunuješ sa mi.
    </p>
    <div class="literallayout">
     <p>
      <br/>
      ELENA:
     </p>
    </div>
    <p>
     Už som sa ti
            zunovala.
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Dobre,
            zunovala.
    </p>
    <div class="literallayout">
     <p>
      <br/>
      ELENA:
     </p>
    </div>
    <p>
     V Čanáde si mi prisahal, že ma budeš
            ľúbiť naveky, že ma nikdy nenecháš. Takto plní svoj sľub vodca križiakov, uhorský
            zeman?
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Však ťa neposielam preč. Neboj sa, kým
            žiješ, budeš u mňa.
    </p>
    <div class="literallayout">
     <p>
      <br/>
      ELENA:
     </p>
    </div>
    <p>
     Nechcem tvoj šiator, chcem
            lásku.
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     No, veď ťa ľúbim, len mi daj teraz pokoj.
     <span class="emphasis">
      <em>
       (Spieva.)
      </em>
     </span>
    </p>
    <div class="literallayout">
     <p>
      <br/>
      Preletel, preletel ponad tábor sokol,
      <br/>
      ja sebe zostanem a ty mi daj pokoj.
     </p>
    </div>
    <p>
    </p>
    <p>
     Ha, ha, ha, ha, akej som dobrej vôli.
    </p>
    <div class="literallayout">
     <p>
      <br/>
      ELENA:
     </p>
    </div>
    <p>
     Teda len
            teraz ti mám dať pokoj. Dobre, dám ti pokoj. Och, sloboda, sloboda, veru si pochodila!
     <span class="emphasis">
      <em>
       (Vonku krik.)
      </em>
     </span>
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Čo je
            to?
    </p>
    <div class="literallayout">
     <p>
      <br/>
      KOVÁČ
      <span class="emphasis">
       <em>
        (prichádza):
       </em>
      </span>
     </p>
    </div>
    <p>
     Barabáš
            doviedol dvoch väzňov.
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Nech ich predvedie. A tvoja
            Zuza nech mi donesie čašu vody. Pekné žieňa, tá Zuzina, ale psia potvora. A ty, Vavro,
            tak na ňu merkuješ, ako na vlastné
            oči.
    </p>
    <div class="literallayout">
     <p>
      <br/>
      KOVÁČ
      <span class="emphasis">
       <em>
        (podáva čašu vody):
       </em>
      </span>
     </p>
    </div>
    <p>
     Nech
            sa páči, pán veľkomožný.
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Tebe som kázal doniesť
            vodu? Prašivý pes! Choď, lebo ti tou čašou rozrazím hlavu. Povedal som, aby mi doniesla
            vodu tvoja Zuza.
    </p>
    <div class="literallayout">
     <p>
      <br/>
      KOVÁČ:
     </p>
    </div>
    <p>
     Nedorozumel
            som.
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Ak ma ešte raz nedorozumieš, dám ťa obesiť na
            dvere. Ber sa!
    </p>
    <div class="literallayout">
     <p>
      <br/>
      KOVÁČ:
     </p>
    </div>
    <p>
     Ja som prašivý pes?!
     <span class="emphasis">
      <em>
       (Odíde.)
      </em>
     </span>
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Prekliaty lakomec,
            nedopraješ mi ani len pozrieť sa na to
            motovidlo.
    </p>
    <div class="literallayout">
     <p>
      <br/>
      BARABÁŠ
      <span class="emphasis">
       <em>
        (prichádza so zemanmi):
       </em>
      </span>
     </p>
    </div>
    <p>
     Za hájom pri Temeši som chytil dvoch zemanov, chceli sa doškrabať k Báthorymu do
            pevnosti. Určite mu nesú odkazy od Zápoľského. Sú nebezpeční, prehľadal som ich, ale nič
            som nenašiel.
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Vyplienim tú háveď do posledného
            koreňa. Čo ste za vtákov? Ako sa voláš?
    </p>
    <div class="literallayout">
     <p>
      <br/>
      DÓCI:
     </p>
    </div>
    <p>
     Ďuro
            Dóci.
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     A ty,
            holobriadok?
    </p>
    <div class="literallayout">
     <p>
      <br/>
      RAVAZDY:
     </p>
    </div>
    <p>
     Peter
            Ravazdy.
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Čo ste hľadali pri našom
            tábore?
    </p>
    <div class="literallayout">
     <p>
      <br/>
      DÓCI:
     </p>
    </div>
    <p>
     Predvčerom v noci nás tento človek v našej
            dedine vyvliekol z postele, vôbec sme tu neboli.
    </p>
    <div class="literallayout">
     <p>
      <br/>
      BARABÁŠ:
     </p>
    </div>
    <p>
     Veľkomožný pane, dnes ráno som ich lapil okúňajúcich sa pri
            Temeši.
    </p>
    <div class="literallayout">
     <p>
      <br/>
      DÓCI:
     </p>
    </div>
    <p>
     Kvôli tebe nebude uhorský zeman
            luhať!
    </p>
    <div class="literallayout">
     <p>
      <br/>
      RAVAZDY:
     </p>
    </div>
    <p>
     Zložím prísahu na to, že je pravda, čo
            povedal pán Dóci.
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Nuž, a či jesto taká nehanebná
            lož na svete, na ktorú by ste vy, páni, nezložili prísahu? Musíte
            zomrieť.
    </p>
    <div class="literallayout">
     <p>
      <br/>
      DÓCI:
     </p>
    </div>
    <p>
     Pane, mám ženu a jednu nedorostlú
            dcéru.
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Počuješ, Barabáš, ženu a dcéru — zajtra ráno
            musia byť tu. Do posledného koreňa nadobro vyplieniť tú
            háveď.
    </p>
    <div class="literallayout">
     <p>
      <br/>
      RAVAZDY:
     </p>
    </div>
    <p>
     Pane, aj vy ste jediný syn vašej
            matky.
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Nepoznal som
            ju.
    </p>
    <div class="literallayout">
     <p>
      <br/>
      RAVAZDY:
     </p>
    </div>
    <p>
     Neznáte teda synovskú lásku, no istotne
            znáte lásku dvoch duší, rovnako zmýšľajúcich, sŕdc rovnako bijúcich, viem, že znáte tie
            sväté city, v nichž to stápajú sa ľudské duše v nebeskú blaženosť, v rajské nadšenie.
            Zaklínam vás, pane, na lásku juných a nevinných duší, dajte nám slobodu. Moja mať
            zahynie od žiaľu a moja sľúbenica — dcéra jediná Ďurka
            Dóciho…
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Počuješ, Barabáš, má sľúbenicu, neomylne
            peknú, mladú. Zajtra ráno musia byť tie baby tu. Neboj sa, Ravazdy, tvoja mať nebude
            dlho žialiť a sľúbenici tvojej — ak sa nám zapáči — vynahradíme mladoženícha. Barabáš,
            teraz ich odveď, zakop do zeme dva koly a po zvyčajných prípravách s klincami a
            kliešťami, daj ich na ne natiahnuť. A tvoji chlapi nech sa cvičia na nich v hádzaní
            nožov.
    </p>
    <div class="literallayout">
     <p>
      <br/>
      DÓCI:
     </p>
    </div>
    <p>
     Pane, počujte, prosím, azda za
            peniaze…
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Ani slov. Nieto tých peňazí na svete tom,
            ktoré bych dal za vaše prežitie jedinej hodiny prejdúcej.
     <span class="emphasis">
      <em>
       (Barabáš ich
               odvedie.)
      </em>
     </span>
     Pyšné zemanstvo, nakoniec vie aj prosiť. Napokon, už niekoľko
            týždňov som nevidel takú
            komédiu.
    </p>
    <div class="literallayout">
     <p>
      <br/>
      ZUZANA
      <span class="emphasis">
       <em>
        (príde s čašou vody):
       </em>
      </span>
     </p>
    </div>
    <p>
     Veľmožný pane!
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Zuzina, no poď sem, dieťa moje, daj
            mi, daj tej vodičky. Och, smäd mám veliký, a len ty si vstave ho udusiť.
     <span class="emphasis">
      <em>
       (Elena hľadí nepozorovane z
            úzadia.)
      </em>
     </span>
    </p>
    <div class="literallayout">
     <p>
      <br/>
      ZUZANA:
     </p>
    </div>
    <p>
     Nech sa
            páči.
    </p>
    <div class="literallayout">
     <p>
      <br/>
      DÓŽA
      <span class="emphasis">
       <em>
        (chytí Zuzanu):
       </em>
      </span>
     </p>
    </div>
    <p>
     Srdce
            moje, prečo si mi také divé, nevieš, že ťa ľúbim?
    </p>
    <div class="literallayout">
     <p>
      <br/>
      ZUZANA:
     </p>
    </div>
    <p>
     Mňa, takú svojvôľnicu? A Elena?
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Elena, Elena a
            stále len Elena. Veď popri nej vari aj teba môžem ľúbiť. A ver mi, ani ju tak velice
            neľúbim ako teba, no tak hľa, vidíš.
     <span class="emphasis">
      <em>
       (Objíme ju.)
      </em>
     </span>
     Povedz mi,
            Zuzinko, ľúbiš toho Vavru, toho bezcitného
            tyrana?
    </p>
    <div class="literallayout">
     <p>
      <br/>
      ZUZANA:
     </p>
    </div>
    <p>
     Musím ho ľúbiť, je to môj
            muž.
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Musíš? Však i to môžeš, ale pritom by si,
            vidíš, mohla aj mňa trochu ľúbiť.
    </p>
    <div class="literallayout">
     <p>
      <br/>
      ZUZANA:
     </p>
    </div>
    <p>
     Mám robotu, nie
            je hotová večera.
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     To nič, to
            nič.
    </p>
    <div class="literallayout">
     <p>
      <br/>
      ZUZANA:
     </p>
    </div>
    <p>
     Bude ma hľadať
            muž.
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Sem vari len nepríde. Poď sem blíž, Zuzika, tu
            si sadni, tak. Budeme sa dívať, ako skántria tých dvoch loptošov.
     <span class="emphasis">
      <em>
       (Pobozká
               ju.)
      </em>
     </span>
    </p>
    <div class="literallayout">
     <p>
      <br/>
      ZUZANA:
     </p>
    </div>
    <p>
     Preboha, mám mäkké srdce,
            nemôžem sa na to dívať. Pustite ma, zamdliem, ak ich velice budú
            trýzniť.
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Neboj sa, len tak obyčajne. Vidíš, už ich
            vyzliekajú. Vavrinec delí šaty medzi križiakov. Barabáš zahrieva klince a kliešte. Nuž,
            a či ma ľúbiš, Zuzino švárna?
    </p>
    <div class="literallayout">
     <p>
      <br/>
      ZUZANA:
     </p>
    </div>
    <p>
     Preboha, pustite
            ma! Nemôžem sa na to dívať.
     <span class="emphasis">
      <em>
       (Stúli sa k
            Dóžovi.)
      </em>
     </span>
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Ľúbiš ma, Zuzinko? Dajže mi
            pyšťok, duša moja.
    </p>
    <div class="literallayout">
     <p>
      <br/>
      ZUZANA:
     </p>
    </div>
    <p>
     No, len ma už pustite. Už ich
            štípu, pichajú, Ježišmária!
     <span class="emphasis">
      <em>
       (Stúli sa k
            Dóžovi.)
      </em>
     </span>
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Sľúbiš mi, že prídeš, ak ťa
            teraz pustím, čo?
    </p>
    <div class="literallayout">
     <p>
      <br/>
      ZUZANA:
     </p>
    </div>
    <p>
     Vavro ma
            zabije.
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Neboj sa, nedám ťa. Prídeš, však prídeš,
            holubička moja?
    </p>
    <div class="literallayout">
     <p>
      <br/>
      ZUZANA:
     </p>
    </div>
    <p>
     Prídem.
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Večer.
    </p>
    <div class="literallayout">
     <p>
      <br/>
      ZUZANA:
     </p>
    </div>
    <p>
     Hej! A
            Elena?
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Nebude
            tu.
    </p>
    <div class="literallayout">
     <p>
      <br/>
      ZUZANA:
     </p>
    </div>
    <p>
     Len ja
            sama?
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Hej, len ty sama.
     <span class="emphasis">
      <em>
       (Zuzana
               odíde.)
      </em>
     </span>
     Potvora, ako ma rozihrala. Aha, komédia sa dokonáva. Vždy to isté,
            najprv pýcha, oči plné opovrhnutia a nemý jazyk, potom vzdychy, jazyk sa rozviaže,
            prosby, lamentácie, zaklínanie a škrípanie zubov, potom stony, vždy ťažšie a hlbšie,
            prevracanie očí, klesanie hlavy, slabosť údov, ovisnutie a chrchľanie pokonné. Poznám to
            už
            naspamäť.
    </p>
    <div class="literallayout">
     <p>
      <br/>
      HREHOR
      <span class="emphasis">
       <em>
        (prichádza s Barabášom):
       </em>
      </span>
     </p>
    </div>
    <p>
     Čo zase robíš?
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Zabávam sa. Pozri, nie je to radosť?
            Zvíjajú sa, naduté mátohy!
    </p>
    <div class="literallayout">
     <p>
      <br/>
      HREHOR:
     </p>
    </div>
    <p>
     Čo ti urobili, prečo
            ich trápiš a mučíš?
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Sú zemani, musia
            zomrieť.
    </p>
    <div class="literallayout">
     <p>
      <br/>
      HREHOR:
     </p>
    </div>
    <p>
     Preboha živého ťa prosím, keď ich už
            chceš nasilu umárniť, aspoň ich netráp. Pamätaj, Ďurko, pamätaj, neminie nás trest
            boží.
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Nás? Ak ten trest príde, čo sa ty bojíš,
            trest iba mňa zastihne.
    </p>
    <div class="literallayout">
     <p>
      <br/>
      HREHOR:
     </p>
    </div>
    <p>
     Nenechaj tých ľudí
            trápiť.
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Hej, Barabáš, vedia pekne
            prosiť?
    </p>
    <div class="literallayout">
     <p>
      <br/>
      BARABÁŠ:
     </p>
    </div>
    <p>
     Mlčia, ale myslím, rozviažeme im
            jazyky.
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Povedz im, aby pekne
            prosili.
    </p>
    <div class="literallayout">
     <p>
      <br/>
      HREHOR:
     </p>
    </div>
    <p>
     Nie je ti dosť, že vidíš ich telesné
            muky? Chceš trápiť aj ich mysle a dušu?
    </p>
    <div class="literallayout">
     <p>
      <br/>
      BARABÁŠ:
     </p>
    </div>
    <p>
     Pán môj,
            ten mladý už prosí, ale vraví, že nie za seba, za toho šedivca
            zanovitého.
    </p>
    <div class="literallayout">
     <p>
      <br/>
      HREHOR:
     </p>
    </div>
    <p>
     Dóža, hanbi
            sa.
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     No dobre, akokoľvek, keď už len prosia. Vidíš,
            brat môj, i to som ti urobil kvôli. Poď a zapi si teraz so
            mnou.
    </p>
    <div class="literallayout">
     <p>
      <br/>
      HREHOR:
     </p>
    </div>
    <p>
     Nie som
            smädný.
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Si taký bez
            vôle.
    </p>
    <div class="literallayout">
     <p>
      <br/>
      HREHOR:
     </p>
    </div>
    <p>
     Miesto toho, aby sme sa starali o víťazstvo
            a pripravovali sa k boju, maríme drahý čas trápením a mučením zemanov. Nepriateľ sa
            blíži, a my? Jeme, pijeme, zabávame sa, zaháľame. Temešvárski mešťania nám každý deň
            odkazujú, aby sme už raz udreli na pevnosť, a my nič nerobíme. Keby sme tých dvadsať
            tisíc ľudí, čo sme tu stratili za šesť týždňov na nemoce a čo sa rozpŕchli pre naše
            neporiadky hneď v prvé dni, obetovali na dobytie pevnosti, dávno sme mohli dobyť
            Temešvár, ale takto, miesto križiakov máme iba lotrov, pohrúžených v zmyselných
            radostiach, máme háveď bez cviku a zvyku, bez riadku a skladu, bez bázní a kázní, ktorá
            vie len zbíjať, mordovať, plieniť, smilniť a žrať, a už ani nepozná, čo je to
            poslušnosť.
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     To nie je pravda! Kto ma tu
            neposlúchne, keď rozkážem?
    </p>
    <div class="literallayout">
     <p>
      <br/>
      HREHOR:
     </p>
    </div>
    <p>
     Poviem ti, onedlho
            nikto.
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     To by som rád videl. Máš pravdu, takto z nás
            nebude nič, chybil som, no sväto-sväte ti sľubujem, všetko
            napravím.
    </p>
    <div class="literallayout">
     <p>
      <br/>
      HREHOR:
     </p>
    </div>
    <p>
     To si mi už veľa razy
            vravel.
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Od zajtra to bude
            inak.
    </p>
    <div class="literallayout">
     <p>
      <br/>
      HREHOR:
     </p>
    </div>
    <p>
     Bodaj by
            bolo.
    </p>
    <div class="literallayout">
     <p>
      <br/>
      VAVRINEC
      <span class="emphasis">
       <em>
        (prichádza veselý):
       </em>
      </span>
     </p>
    </div>
    <p>
     No, aspoň náš ľud mal zase raz zábavu akú-takú.
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Už
            je po všetkom?
    </p>
    <div class="literallayout">
     <p>
      <br/>
      VAVRINEC:
     </p>
    </div>
    <p>
     Už.
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Toť, Hrehor, je zlej vôle. Brat môj ľúby, teraz
            preč so smútkom, zapime si, buďme veselí. Takej som dobrej vôle, ani neviem prečo. Čo je
            dnes?
    </p>
    <div class="literallayout">
     <p>
      <br/>
      HREHOR:
     </p>
    </div>
    <p>
     Piatok.
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     V piatok som sa narodil, v piatok som Alimu
            zo Smedereva odťal hlavu, tohto roku v piatok som prišiel do Budína pred kráľa, povolaný
            z Belehradu, slovom, piatok mi je deň najmilší. Hej! Desať sudov vína, okrem
            každodenného doľku dajte križiakom a pár volov nech upečie sa pre nich na ražni v celku.
            Dobrej som dnes vôle. Nech sa nikto neopováži byť smutný. Doneste mi večeru, a ty, kňaz,
            nalej trúnku a pi, lebo bohuprisám nebudeš primasom. Vavro! Tri najkrásnejšie ženy z
            tábora nech nás prídu obsluhovať!
    </p>
    <div class="literallayout">
     <p>
      <br/>
      HREHOR:
     </p>
    </div>
    <p>
     Ale,
            braček…
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Nepočul
            si?
    </p>
    <div class="literallayout">
     <p>
      <br/>
      KOVÁČ:
     </p>
    </div>
    <p>
     Tie, čo
            včera?
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     Druhé! Ak dačo poriadne nenájdeš, môže prísť
            i tvoja žena.
    </p>
    <div class="literallayout">
     <p>
      <br/>
      KOVÁČ:
     </p>
    </div>
    <p>
     Ponížene prosím, tá má robotu pri
            večeri.
    </p>
    <div class="literallayout">
     <p>
      <br/>
      DÓŽA:
     </p>
    </div>
    <p>
     No, kňaz, pripi
            mi.
    </p>
    <div class="literallayout">
     <p>
      <br/>
      VAVRINEC:
     </p>
    </div>
    <p>
     Nech žije Dóža, kráľ uhorský!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579582">
        </a>
        3. Elena
       </h2>
      </div>
     </div>
    </div>
    <p>
    </p>
    <div class="literallayout">
     <p>
      ŠIMON:
     </p>
    </div>
    <p>
     Tak skoro sa vyplnilo moje
            proroctvo?
    </p>
    <div class="literallayout">
     <p>
      <br/>
      ELENA:
     </p>
    </div>
    <p>
     Vyplnilo. Och, bárs bych ťa vtedy
            poslúchla. Neľúbila som ťa síce, ale snáď…
    </p>
    <div class="literallayout">
     <p>
      <br/>
      ŠIMON:
     </p>
    </div>
    <p>
     Nevravme o tom.
    </p>
    <div class="literallayout">
     <p>
      <br/>
      ELENA:
     </p>
    </div>
    <p>
     Šimko, však ma už
            neľúbiš?
    </p>
    <div class="literallayout">
     <p>
      <br/>
      ŠIMON:
     </p>
    </div>
    <p>
     Aká to
            otázka!
    </p>
    <div class="literallayout">
     <p>
      <br/>
      ELENA:
     </p>
    </div>
    <p>
     Nie je možné, aby si ma
            ľúbil.
    </p>
    <div class="literallayout">
     <p>
      <br/>
      ŠIMON:
     </p>
    </div>
    <p>
     Prečo?
    </p>
    <div class="literallayout">
     <p>
      <br/>
      ELENA:
     </p>
    </div>
    <p>
     Predal si
            ma.
    </p>
    <div class="literallayout">
     <p>
      <br/>
      ŠIMON:
     </p>
    </div>
    <p>
     Svojho koňa ľúbim. Ale daj mi zaň sto dukátov,
            dám ti ho, zvlášť, keď vidím, že je u teba radšej, ako u
            mňa.
    </p>
    <div class="literallayout">
     <p>
      <br/>
      ELENA:
     </p>
    </div>
    <p>
     Pravda, sama som si na
            vine.
    </p>
    <div class="literallayout">
     <p>
      <br/>
      ŠIMON:
     </p>
    </div>
    <p>
     Stala sa len tvoja vôľa. Ja som ťa dobre
            predal. Stal som sa križiackym vodcom, okrem toho päťdesiat dukátov, a ak zvíťazíme a
            Dóžu korunujeme, neminie ma grófstvo.
    </p>
    <div class="literallayout">
     <p>
      <br/>
      ELENA:
     </p>
    </div>
    <p>
     Ešte ťa vždy
            také sny mácu? Šimon, vidím, že za peniaze urobíš
            veľa.
    </p>
    <div class="literallayout">
     <p>
      <br/>
      ŠIMON:
     </p>
    </div>
    <p>
     Všetko, čo je
            možné.
    </p>
    <div class="literallayout">
     <p>
      <br/>
      ELENA:
     </p>
    </div>
    <p>
     Pozri, Šimko. Tu je sto dukátov. Dóža ich
            vzal Telegdymu a daroval ich mne. Dám ti ich, ak…
    </p>
    <div class="literallayout">
     <p>
      <br/>
      ŠIMON:
     </p>
    </div>
    <p>
     Čo?
    </p>
    <div class="literallayout">
     <p>
      <br/>
      ELENA:
     </p>
    </div>
    <p>
     Hneď teraz pôjdeš do pevnosti a povieš
            Báthorymu, že Dóža s celým táborom pije ako dúha a bezpochyby bude žrať a korheľovať až
            do rána. Keby pred svitom urobil výpad…
    </p>
    <div class="literallayout">
     <p>
      <br/>
      ŠIMON:
     </p>
    </div>
    <p>
     Daj to
            sem.
    </p>
    <div class="literallayout">
     <p>
      <br/>
      ELENA:
     </p>
    </div>
    <p>
     Pôjdeš?
    </p>
    <div class="literallayout">
     <p>
      <br/>
      ŠIMON:
     </p>
    </div>
    <p>
     Aj do pekla — za sto dukátov. Báthory neomylne urobí výpad, ak prehrá, som bližšie ku
            grófstvu, ak vyhrá mám aspoň sto dukátov. Ostatne, pravdu povediac, zunoval sa mi tento
            život. Peňazí mám dosť, ale už neverím, že sa niekedy doškrabeme do Budína k tej svätej
            korune. Čo nás tu čaká? Zápoľský je odtiaľto už iba na tri míle. čert ho tam vie, či nás
            dnes-zajtra náležite nevymastí, nerozpráši. Takto aspoň mám príležitosť vyprosiť si u
            Báthoryho ochranný list. Ak ho dostanem, bohuprisám, nedbám, nech sa robí, čo chce. Aj
            za grófstvom urobím kríž. Bližšia je košeľa, nežli
            kabát.
    </p>
    <div class="literallayout">
     <p>
      <br/>
      ELENA:
     </p>
    </div>
    <p>
     Veľa som na tomto mužovi
            nestratila.
    </p>
    <div class="literallayout">
     <p>
      <br/>
      ŠIMON:
     </p>
    </div>
    <p>
     No, maj sa dobre. Snáď sa uvidíme.
     <span class="emphasis">
      <em>
       (Odíde.)
      </em>
     </span>
    </p>
    <div class="literallayout">
     <p>
      <br/>
      ELENA:
     </p>
    </div>
    <p>
     V pekle. Som
            blázon, dala som sa zaslepiť vábivými slovami toho krvilačného vlkodlaka. Po čanáckom
            víťazstve sa počalo Dóžovi snívať o tróne a uhorskej korune. Dóža a kráľ! Hm, hm, a keby
            tak predsa… čert nespí… A ja kráľovná, v budínskom paláci, krásne izby, drahé šaty,
            hrúza sluhov, Vavrinec primáš, Hrehor palatín, Kováč komorník a Zuzina… tú dám obesiť!
            Hej, obesím ju, potvoru! Ha, ha, ha! Ech, Dóža, a kráľ! Ha, ha, ha!
     <span class="emphasis">
      <em>
       (Prichádza
               Kováč.)
      </em>
     </span>
     Ľa-ľa, Kováč, čo tu hľadáš? No, Vavro, čo
            nového?
    </p>
    <div class="literallayout">
     <p>
      <br/>
      KOVÁČ:
     </p>
    </div>
    <p>
     Hľadám
            Šimona-vodcu.
    </p>
    <div class="literallayout">
     <p>
      <br/>
      ELENA:
     </p>
    </div>
    <p>
     Aj ja ho čakám, nieto ho tu. Aké mu
            nesieš rozkazy? Prečo sem poslal teba? Si slepý! Vieš, prečo si tu? Aby sa Dóža mohol
            zabávať s tvojou ženou. Ha, ha, ha!
    </p>
    <div class="literallayout">
     <p>
      <br/>
      KOVÁČ:
     </p>
    </div>
    <p>
     Teda preto…
    </p>
    <p>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579879">
       </a>
       VI. Vzbura v Tekeniciach
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2579891">
        1. Krčma
       </a>
      </span>
     </dt>
     <dt>
      <span class="sect1">
       <a href="#id2580014">
        2. Orlové
       </a>
      </span>
     </dt>
     <dt>
      <span class="sect1">
       <a href="#id2580070">
        3. Krčma
       </a>
      </span>
     </dt>
    </dl>
   </div>
   <p>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579891">
        </a>
        1. Krčma
       </h2>
      </div>
     </div>
    </div>
    <p>
     <span class="emphasis">
      <em>
       Za stolom sedia sedliaci, pijú, Heridón sa sťažuje.
      </em>
     </span>
    </p>
    <p>
    </p>
    <div class="literallayout">
     <p>
      HERIDÓN:
     </p>
    </div>
    <p>
     Veľactené panstvo, všakovaké sú ľudské osudy,
            ktoré nás smrteľníkov veľa ráz sťa mocné zmije tak obovíňajú, že vymotať sa z nich sami
            nevládzeme. Dlhé časy Ján Krivánsky a Ján Krkoš žili v nerozlučnom priateľstve, podľa
            zvyku zdedeného od otcov hospodárili spolu a zhospodárené spolu zažívali. Zostarel som v
            týchto zväzkoch. Za mladi sa mi síce zdalo, že by pre Krivánskeho bolo lepšie, keby
            gazdoval osobitne, no nik ma nepočul, nik ma nepochopil. Krivánskovci robili, čo mohli,
            ale ich meno predsa nebolo zapísané medzi mená gazdov našej dediny. Všetko išlo pod
            menom Krkoša. Áno, oni pracovali, a predsa nikdy nemali nič svoje, spoločná pokladnica
            bola u Krkoša. Oni robotovali, a ich čeľaď predsa často mrela od hladu. Nemali vlastný
            chlieb. To všetko som v mladosti videl a poznal, vravel som o tom, no nik ma nepočul,
            nik ma nepochopil. Teraz sa však veci obrátili, keď som sa už dávno odriekol tej krásnej
            myšlienky. Teraz Krivánsky silou-mocou požaduje rozdelenie spoločného hospodárstva, lebo
            macocha v dome Krivánskeho zomrela. Ona zomrela a hospodárstvo zdedené od otcov má sa
            teraz podeliť a večne odlúčiť vo dve strany. Mladí vravia síce, že keď raz, ak pánboh
            dá, nastane spojenie všetkých členov našej veľkej rodiny, ľahšie budú sa spájať čeliadky
            s malým imaním, než by sa spájali zbohatnuté slávne famílie. Vravia, že netúžia po
            bohatstve pre svoje pohlavárstvo, lež jedine po každodennom chlebíku pre svoju čeliadku
            umorenú hladom. Avšak, ja neverím, že by delenie síl mohlo byť teraz prospešné, keď sa
            hýbe celý svet, hrozí Turek a sedliactvo domáha sa práv daných mu Bohom, pošliapaných
            ľuďmi. Nie je to hrozná krátkozrakosť, nie je to hľadanie vlastnej skazy? K osohu a
            prospechu oboch rodín treba znovu spojiť staré rodinné zväzky, teraz narušené, čo podľa
            môjho zdania jedine vzkriesením starej macochy bude možné. Čo, keby sa stalo naším
            pričinením, povedali by sme, že nezomrela, lež iba leží v trápnych
            mdlobách…
    </p>
    <div class="literallayout">
     <p>
      <br/>
      KRKOŠKA
      <span class="emphasis">
       <em>
        (po smrti, vojde do krčmy a prisadne si k Heridónovi):
       </em>
      </span>
     </p>
    </div>
    <p>
     Heridóne, netráp sa, pre váš svet som ja zomrela a nijako nenaleješ mi viac života do
            zdrnelých kostí. Uspokoj sa, časy môjho života boli krásne časy, teraz si odpočiniem.
            No, keď nastane deň slávy vzkriesenia, vstanem objať milú rodinu a žiť budeme vospolok
            dni blaha a slávy nekonečné. Zbohom.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580014">
        </a>
        2. Orlové
       </h2>
      </div>
     </div>
    </div>
    <p>
    </p>
    <p>
    </p>
    <div class="literallayout">
     <p>
      JOZEF
      <span class="emphasis">
       <em>
        (hovorí, Marína ho počúva):
       </em>
      </span>
      To je najslávnejšia trofej pekiel: poroba matky Slávy. Ona sedí na tróne reťazami poviazaná a každý úd jej inakší žerie hmyz. Vpredu kráča dcéra naša Zrada. V jej sprievode tisíce vyznavačov verných.
      <span class="emphasis">
       <em>
        (Spieva.)
       </em>
      </span>
      <br/>
      <br/>
      Mária, Mária, spolu my žijeme,
      <br/>
      jeden bez druhého ani nezomrieme.
      <br/>
      Svet nás ešte nezná, neznáme sa sami,
      <br/>
      ej, ale nás znajú tie hviezdy nad nami,
      <br/>
      pod nimiž sa skala slávy hor vypína,
      <br/>
      a tam hviezdam šopce, že žije Marína,
      <br/>
      Mária, Marína.
      <br/>
      Hoj, žije, žiť bude, blížia sa už časy,
      <br/>
      v ktorých i svet pozná mej Maríny krásy.
      <br/>
      A v Maríny krásach pozná krásy dvoje —
      <br/>
      nielen mej Maríny, lež i cnosti moje.
      <br/>
      Krása jej a moje svety popohýna,
      <br/>
      budeže to život — ty moja Marína,
      <br/>
      Mária, Marína.
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580070">
        </a>
        3. Krčma
       </h2>
      </div>
     </div>
    </div>
    <p>
    </p>
    <div class="literallayout">
     <p>
      SZABADY:
     </p>
    </div>
    <p>
     Kristus a sloboda! Dóža tiahne so
            štyridsiatimi tisícmi proti Temešváru. V pešťanskom tábore nechal dvadsaťtisíc chlapov.
            Nuže, chlapi, čo vy na to?
    </p>
    <div class="literallayout">
     <p>
      <br/>
      BARTOŠ:
     </p>
    </div>
    <p>
     Ja držím s vami, pán
            richtár.
    </p>
    <div class="literallayout">
     <p>
      <br/>
      SZABADY:
     </p>
    </div>
    <p>
     Boh ti pomáhaj. Neboj sa, nebudeme
            sami. Nuž, a vy čo? Zavoláme sem tisíc chlapov z Dóžovho tábora a skántrime všetko, čo
            bude proti nám. A prečo by ste nedržali s nami? Sám kráľ schvaľuje naše kroky. A potom,
            čo som ja nadarmo v dedine richtárom? Veď uvidíme, kto sa opováži sprotiviť richtárskym
            rozkazom. Čo nás tu takto čaká? Večná služba. Ak si sami nepomôžeme, nik nám nepomôže.
            Ak sami seba opustíme, aj Boh nás opustí.
    </p>
    <div class="literallayout">
     <p>
      <br/>
      BARTOŠ:
     </p>
    </div>
    <p>
     A či by
            nebolo teraz lepšie, keď sú križiaci pohromade a zemianstvo čuší učupené, pýtať dáku
            slobodu? Viem, že by nám náš stav uľahčili a zašanovala by sa krv
            národa.
    </p>
    <div class="literallayout">
     <p>
      <br/>
      SZABADY:
     </p>
    </div>
    <p>
     Teraz by mnoho nasľubovali, ale keby sme
            sa rozišli, nedodržali by sľub a ešte by nás viac trýznili pre našu opovážlivosť. Kto
            stavá ich kaštiele? My! Kto bráni ich proti Turkovi? My! Kto robí cesty, hate, mosty?
            My! Kto platí najväčšie dane? My! Ani to im nie je dosť! Strojnásobili poddanské
            poplatky a ty, sedliak, len splácaj a obrábaj panské! A keď už tvoj pán nemá pre teba
            roboty, pošle ťa robiť na tridsať míľ, požičajúc ťa ako hovädo švagrovi alebo kmotrovi.
            To je život? Komu sa ľúbi, nech si ho má! Ja — ďakujem. Kristus a sloboda!
     <span class="emphasis">
      <em>
       (Predstaví Kuliša, ktorý prišiel s ním.)
      </em>
     </span>
     Tento človek prišiel z
            Dóžovho tábora, priniesol vám pozdrav od vodcu križiakov a povie nám, čo sa robí tam
            dole.
    </p>
    <div class="literallayout">
     <p>
      <br/>
      BARABÁŠ:
     </p>
    </div>
    <p>
     Ďuro Dóža vás všetkých pozdravuje a
            vyzýva, aby ste sa ponáhľali k nemu. Tuhľa je jeho písmo: „Ďuro Székelský, Dóža de
            Dalnok, víťaz mocný, požehnaného ľudu hlava a kapitán, nie zemanov, ale jedine kráľa
            uhorského poddaný, pozdravenie vzkazuje všetkým mestám, mestečkám a osadám zemi
            uhorskej. Viete, že zemanstvo neverné proti nám a proti celému k vojne svätej
            chystajúcemu sa zboru násilne povstalo, aby nás prenasledovalo a skynožilo. Z príčiny
            tejto pod pokutou kliatby cirkevnej a večného zatratenia, tak i pod stratením hlavy a
            majetku vám všetkým ostro prikazujeme, aby ste hneď po prijatí tohto listu bez
            odkladania a výhovorky každej ponáhľali sa sem k Temešváru, k zveľadeniu voja svätého,
            jehož požehnaná zmluva a jednota všemocne usiluje sa moc a vládu nadrečeného, neverného
            a prekľatého zemanstva obmedziť a utlačiť. Čo robíme k osohu vašemu. Ak ale neprídete,
            pokuta vás neminie. Dáme vás na koly natiahnuť, majetok vám spustošíme, domy vaše
            znivočíme, ženy a deti vaše pomordujeme!“ No, gazdovci, čo na toto písmo
            poviete?
    </p>
    <div class="literallayout">
     <p>
      <br/>
      SZABADY:
     </p>
    </div>
    <p>
     Nech žije
            Dóža!
    </p>
    <div class="literallayout">
     <p>
      <br/>
      BARTOŠ:
     </p>
    </div>
    <p>
     Nech
            žije!
    </p>
    <div class="literallayout">
     <p>
      <br/>
      BARABÁŠ:
     </p>
    </div>
    <p>
     Teda všetci tak
            zmýšľate.
    </p>
    <div class="literallayout">
     <p>
      <br/>
      SZABADY:
     </p>
    </div>
    <p>
     Všetci.
    </p>
    <div class="literallayout">
     <p>
      <br/>
      BARABÁŠ
      <span class="emphasis">
       <em>
        (vytiahne zástavu s krížom):
       </em>
      </span>
     </p>
    </div>
    <p>
     Tuhľa, vidíte tento kríž, posvätil ho sám ostrihomský arcibiskup. Keď všetci jednako
            zmýšľate, prisahajte vernosť: Kristus a sloboda! Záhuba
            šľachte!
    </p>
    <div class="literallayout">
     <p>
      <br/>
      SZABADY:
     </p>
    </div>
    <p>
     Prisaháme! A ty, Heridón, prečo
            neprisaháš?
    </p>
    <div class="literallayout">
     <p>
      <br/>
      HERIDÓN:
     </p>
    </div>
    <p>
     Nezmýšľam o tejto veci tak ako vy.
            Chcem, aby sme kriesili slobodu nie cestou vzbury, ale cestou
            zákona.
    </p>
    <div class="literallayout">
     <p>
      <br/>
      SZABADY:
     </p>
    </div>
    <p>
     To je
            zrada!
    </p>
    <div class="literallayout">
     <p>
      <br/>
      BARABÁŠ:
     </p>
    </div>
    <p>
     Dolu s
            ním!
    </p>
    <div class="literallayout">
     <p>
      <br/>
      KRUCH:
     </p>
    </div>
    <p>
     Preboha, ľudia, čo
            robíte?
    </p>
    <div class="literallayout">
     <p>
      <br/>
      SZABADY
      <span class="emphasis">
       <em>
        (vrhne sa na Heridóna):
       </em>
      </span>
     </p>
    </div>
    <p>
     Poviažte ho! Ja vás naučím, kto je richtárom v
            Tekeniciach!
    </p>
    <div class="literallayout">
     <p>
      <br/>
      BARABÁŠ:
     </p>
    </div>
    <p>
     Nech žije
            Szabady!
    </p>
    <div class="literallayout">
     <p>
      <br/>
      KRUCH:
     </p>
    </div>
    <p>
     Nech
            žije…
    </p>
    <div class="literallayout">
     <p>
      <br/>
      BARANSKÝ
      <span class="emphasis">
       <em>
        (vojde s četníkom):
       </em>
      </span>
     </p>
    </div>
    <p>
     Čo to kričíte?
    </p>
    <div class="literallayout">
     <p>
      <br/>
      SZABADY:
     </p>
    </div>
    <p>
     Myslím, že náš krik nikoho nemýli
            v práci.
    </p>
    <div class="literallayout">
     <p>
      <br/>
      BARANSKÝ:
     </p>
    </div>
    <p>
     Mýlite každého pokojamilovného
            človeka.
    </p>
    <div class="literallayout">
     <p>
      <br/>
      SZABADY:
     </p>
    </div>
    <p>
     Zunoval sa nám
            pokoj.
    </p>
    <div class="literallayout">
     <p>
      <br/>
      BARTOŠ:
     </p>
    </div>
    <p>
     Tak
            je…
    </p>
    <div class="literallayout">
     <p>
      <br/>
      BARANSKÝ:
     </p>
    </div>
    <p>
     Rozkazujem vám, rozíďte
            sa!
    </p>
    <div class="literallayout">
     <p>
      <br/>
      SZABADY:
     </p>
    </div>
    <p>
     Beda tomu, kto sa pohne! Tu rozkazujem ja —
            richtár.
    </p>
    <div class="literallayout">
     <p>
      <br/>
      BARANSKÝ:
     </p>
    </div>
    <p>
     Menom tvojho veľmožného pána Andreja
            Tekeniho ti dávam na vedomie, že si z úradu, ktorý si posledný čas viedol k
            nespokojnosti veľmožného pána, prepustený. Odovzdáš mi richtársku palicu a
            kľúče.
    </p>
    <div class="literallayout">
     <p>
      <br/>
      BARABÁŠ:
     </p>
    </div>
    <p>
     Neráčte sa ďalej unúvať, tie časy, keď
            zemský pán menoval sedliactvu richtára, už minuli. Dóža, ktorý bude celú krajinu riadiť
            a spravovať podľa székelských zákonov, rozkázal, aby si ľud sám volil richtára a
            úradníkov.
    </p>
    <div class="literallayout">
     <p>
      <br/>
      BARANSKÝ:
     </p>
    </div>
    <p>
     Snáď aj zemského
            pána?
    </p>
    <div class="literallayout">
     <p>
      <br/>
      BARABÁŠ:
     </p>
    </div>
    <p>
     Aj toho, ak sa nám
            zachce.
    </p>
    <div class="literallayout">
     <p>
      <br/>
      SZABADY:
     </p>
    </div>
    <p>
     My ho
            nechceme!
    </p>
    <div class="literallayout">
     <p>
      <br/>
      BARANSKÝ:
     </p>
    </div>
    <p>
     Však ja vás naučím, nevďačná zberba.
            Stráž!
    </p>
    <div class="literallayout">
     <p>
      <br/>
      BARABÁŠ:
     </p>
    </div>
    <p>
     Záhuba
            šľachte!
    </p>
    <div class="literallayout">
     <p>
      <br/>
      BARANSKÝ:
     </p>
    </div>
    <p>
     Čo to má znamenať?
     <span class="emphasis">
      <em>
       (Je
               obkľúčený.)
      </em>
     </span>
    </p>
    <div class="literallayout">
     <p>
      <br/>
      SZABADY:
     </p>
    </div>
    <p>
     Si síce zeman, ale
            tiež iba sluha. Ak sa k nám pripojíš, odpustíme
            ti.
    </p>
    <div class="literallayout">
     <p>
      <br/>
      BARANSKÝ:
     </p>
    </div>
    <p>
     Hahaha.
    </p>
    <div class="literallayout">
     <p>
      <br/>
      SZABADY:
     </p>
    </div>
    <p>
     Kristus a sloboda!
     <span class="emphasis">
      <em>
       (Vrhne sa
               na neho.)
      </em>
     </span>
    </p>
    <div class="literallayout">
     <p>
      <br/>
      BARTOŠ:
     </p>
    </div>
    <p>
     Nech žije Dóža! Záhuba
            šľachte!
     <span class="emphasis">
      <em>
       (Vrhne sa na neho.)
      </em>
     </span>
    </p>
    <div class="literallayout">
     <p>
      <br/>
      KRUCH:
     </p>
    </div>
    <p>
     Kristus a sloboda…
     <span class="emphasis">
      <em>
       (Sedí.)
      </em>
     </span>
    </p>
    <div class="literallayout">
     <p>
      <br/>
      DIEVČA
      <span class="emphasis">
       <em>
        (to, ktoré obsluhuje v krčme, si privádza milého, četníka; keď vojdú, bijúci sa upokoja):
       </em>
      </span>
     </p>
    </div>
    <p>
     Prišiel si, Ďurko! Celý si uparený a zaprášený.
    </p>
    <div class="literallayout">
     <p>
      <br/>
      ĎURKO:
     </p>
    </div>
    <p>
     Idem rovno z Pešti.
    </p>
    <div class="literallayout">
     <p>
      <br/>
      DIEVČA:
     </p>
    </div>
    <p>
     Čo je tam
            nového?
    </p>
    <div class="literallayout">
     <p>
      <br/>
      ĎURKO:
     </p>
    </div>
    <p>
     Mali sme v Budíne znamenitú zábavu, päť
            križiakov sme na koly natiahli, ôsmich stínali a tristo križiakom sme rezali nosy a
            strihali uši.
    </p>
    <div class="literallayout">
     <p>
      <br/>
      DIEVČA:
     </p>
    </div>
    <p>
     Ale ty vari
            nie!
    </p>
    <div class="literallayout">
     <p>
      <br/>
      ĎURKO:
     </p>
    </div>
    <p>
     Aj ja som pomáhal, kráľovi ľudia už
            nestačili. A tu je čo nového?
    </p>
    <div class="literallayout">
     <p>
      <br/>
      BARABÁŠ:
     </p>
    </div>
    <p>
     Pre teba nič
            dobré!
     <span class="emphasis">
      <em>
       (Podíde k nemu a zabije ho nožom. Dievča vykríkne, Barabáš odíde,
               Szabady s ním.)
      </em>
     </span>
    </p>
    <div class="literallayout">
     <p>
      <br/>
      KRUCH:
     </p>
    </div>
    <p>
     Ja tak myslím. Čo
            nás pod Dóžovým panstvom čaká? Nič dobré. Szabady je sedliak ako my, ba ani taký. Jeho
            otec sem privandroval, a my tu žijeme od nepamäti, rozmaznaný priazňou pána Tekeniho
            stal sa majetným človekom a napokon richtárom. A teraz už horšie rozkazuje, ako sto
            najkrutejších zemanov. Chce mať slobodu, ale len pre seba. Ďakujem ja za takú
            slobodu.
    </p>
    <div class="literallayout">
     <p>
      <br/>
      BARTOŠ:
     </p>
    </div>
    <p>
     Tak je! Nechceme szabadyovskú slobodu.
            Nech psom tráva rastie, keď psi kone
            zedia.
    </p>
    <div class="literallayout">
     <p>
      <br/>
      BUBENÍK
      <span class="emphasis">
       <em>
        (bubnuje nad mŕtvym četníkom Ďurkom):
       </em>
      </span>
     </p>
    </div>
    <p>
     Keby zloduch k sebe nevábil človeka, človek by len preto bol verný Bohu a dobre by
            robil, lebo by inak robiť neznal, nevedel by hrešiť. Cnosť jeho bola by teda cnosťou
            prirodzenou, nie zásluhou, lež púhym pudom, inštinktom. Vysvetlím vám to per exemplum:
            Človek jeden napríklad zariekol by sa piť pálenku. Rozumejte ma, zariekol. Nuž, či to
            bude cnosť, keď potom ju viac piť nebude? Aká cnosť! Veď nesmie piť, zariekol sa, t.j.
            musí nepiť, no a musenej cnosti niet! To, že nepije, nie je cnosť. Nuž, a všetci vieme,
            že čo nie je cnosť, je hriech, lebo kto nie je so mnou, je proti mne. Ale nezarieknuť
            sa, môcť piť, a predsa nepiť, to jedine je skutočná cnosť. Teda negácia cnosti, necnosť,
            zlo, diablovstvo — to je pôvod cnosti. Ak ho niet, niet ani cnosti. Kto teda neuznáva
            hrozitánsku potrebu zla? Dixi.
    </p>
    <p>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580698">
       </a>
       VII. Smrť Dóžu Ďura
      </h2>
     </div>
    </div>
   </div>
   <p>
   </p>
   <p>
    <span class="emphasis">
     <em>
      Na kolesách, krížoch a koloch sú zavesení nahí, dolámaní križiaci. Dóža sedí
            umučený na železnom tróne, so železnou korunou na hlave. Vedľa Hrehor a
            Kováč.
     </em>
    </span>
   </p>
   <p>
   </p>
   <div class="literallayout">
    <p>
     HREHOR
     <span class="emphasis">
      <em>
       (k Dóžovi):
      </em>
     </span>
    </p>
   </div>
   <p>
    Sníval sa mi sen.
         Vracali sme sa po víťaznej bitke nad Turkami do Budína. Všade veľa ľudí, kričali, mávali
         nám, ty si šiel na čele v modrom brnení na svojom sivkovi, šiel si pyšne ako víťaz. Pred
         kráľovským zámkom sa tvoj kôň potkol. Spadol si pod neho, dolámal si si všetky údy, ťažko
         si stonal…
   </p>
   <div class="literallayout">
    <p>
     <br/>
     DÓŽA:
    </p>
   </div>
   <p>
    Kde je
         Vavrinec?
   </p>
   <div class="literallayout">
    <p>
     <br/>
     HREHOR:
    </p>
   </div>
   <p>
    Zmizol.
   </p>
   <div class="literallayout">
    <p>
     <br/>
     KOVÁČ:
    </p>
   </div>
   <p>
    Diabol si vždy nájde cestu do
         pekla.
   </p>
   <div class="literallayout">
    <p>
     <br/>
     DÓŽA:
    </p>
   </div>
   <p>
    Každý máme svojho diabla v sebe. Niekde tam
         vnútri čaká na svoj Čas. Dokonané
         jest.
   </p>
   <div class="literallayout">
    <p>
     <br/>
     ZÁPOĽSKÝ
     <span class="emphasis">
      <em>
       (príde a pokojne hovorí Dóžovi):
      </em>
     </span>
    </p>
   </div>
   <p>
    Uvidíme, či mi kráľ ešte aj teraz odmietne ruku svojej dcéry. Pravda, len pred týždňom jej
         minulo jedenásť, avšak my kvôli uhorskej korune pár rokov vďačne
         počkáme.
   </p>
   <div class="literallayout">
    <p>
     <br/>
     DÓŽA:
    </p>
   </div>
   <p>
    Pán Zápoľský zo Zápolia má sen. Sníva sa mu o
         korune…
   </p>
   <div class="literallayout">
    <p>
     <br/>
     ZÁPOĽSKÝ:
    </p>
   </div>
   <p>
    Videl som ťa dvadsiateho tretieho apríla v
         nedeľu, keď ťa Bakoč predstavil kráľovi a tá korunovaná hlava ti darovala erb a zemanstvo.
         Niet nič horšieho, ako keď sa otrok pánom stane. Nuž, Dóža, ako sa
         cítiš?
   </p>
   <div class="literallayout">
    <p>
     <br/>
     DÓŽA:
    </p>
   </div>
   <p>
    Dobre…
   </p>
   <div class="literallayout">
    <p>
     <br/>
     ZÁPOĽSKÝ:
    </p>
   </div>
   <p>
    Uvidíme teraz, ako vieš prosiť.
   </p>
   <div class="literallayout">
    <p>
     <br/>
     DÓŽA:
    </p>
   </div>
   <p>
    Prosiť nebudem nikdy.
         Zvíťazil si, som tvoj väzeň, uži svojho práva. Trap ma, muč ma — neprosím o milosť, ale to
         jedine žiadam, aby si bol spravodlivý, mňa trýzni, katuj, ako vieš, ale môjho brata Hrehora
         šanuj. Celý svet vie, že nie dobrovoľne, ale odo mňa násilne prinútený bojoval v križiackom
         tábore.
   </p>
   <div class="literallayout">
    <p>
     <br/>
     ZÁPOĽSKÝ:
    </p>
   </div>
   <p>
    Neboj sa, budeme spravodliví. Aká práca,
         taká pláca. Háveď lotrovská!
   </p>
   <div class="literallayout">
    <p>
     <br/>
     DÓŽA:
    </p>
   </div>
   <p>
    Pane, lotrovia nie
         sme.
   </p>
   <div class="literallayout">
    <p>
     <br/>
     ZÁPOĽSKÝ:
    </p>
   </div>
   <p>
    A čože ste? Lotrovia a
         zbojníci.
   </p>
   <div class="literallayout">
    <p>
     <br/>
     DÓŽA:
    </p>
   </div>
   <p>
    Boli sme mstitelia dlhých utrpení biednej
         sedlače a tryzien šľachtických. Je pravda, previnili sme sa proti zákonom vami
         navymýšľaných. Ale jedine preto, že vy ste sa previnili vašimi vymyslenými zákonmi proti
         večným zákonom Boha. Mali sme byť mstitelia tejto vašej viny, ale Boh nás opustil, lebo i
         my sme opustili Boha a mstiace ramená naše ochromeli v bahne hriechov a podlosti. Upadli
         sme vlastnou vinou, nie vaším víťazstvom. Ale verím, že príde čas, v ktorom ešte raz bude
         viať červený kríž na bielej zástave slobody ľudstva. Príde čas, v ktorom bojovníci kríža
         nesprznia hriechmi a svojvôľou svätú voľnosť národov. A ak ešte ani vtedy nepoznáte svoj
         čas, tak vám bude beda, beda!
   </p>
   <div class="literallayout">
    <p>
     <br/>
     ZÁPOĽSKÝ:
    </p>
   </div>
   <p>
    Hahaha! Dóža
         prorokuje! Mstitelia… otroci ste a psi ohyzdní, ktorých dám katom.
    <span class="emphasis">
     <em>
      (Dóžovi.)
     </em>
    </span>
    Zapálime pod tvojím trónom oheň, a pomaly sa budeš piecť.
         Potom si tvoji ľudia pochutia na tvojom mäse. Klaňajte sa mu, je to váš sedliacky kráľ!
         Klaňajte sa svojmu kráľovi!
   </p>
   <p>
   </p>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2580946">
       </a>
       VIII. Tekenice
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2580958">
        1. Krčma
       </a>
      </span>
     </dt>
     <dt>
      <span class="sect1">
       <a href="#id2581075">
        2. Orlové
       </a>
      </span>
     </dt>
    </dl>
   </div>
   <p>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580958">
        </a>
        1. Krčma
       </h2>
      </div>
     </div>
    </div>
    <p>
     <span class="emphasis">
      <em>
       Bubeník bubnuje, kričí, ale nerozumieme mu, čo hovorí, vieme len, že hovorí
               nariadenia… zakazuje sa… prikazuje sa… Sedliaci sedia za stolom, pijú, obsluhuje ich
               Dievča, je oblečené v smútku.
      </em>
     </span>
    </p>
    <p>
    </p>
    <div class="literallayout">
     <p>
      SZABADY:
     </p>
    </div>
    <p>
     No, čo som vám vravel. Tuhľa máte tie zákony.
            Tak vám treba! Trpte teraz. Keby všetko sedliactvo celej krajiny bolo s nami jednej
            vôle, jednej mysli, ináč by teraz veci stáli. Nesedel by nám Tekeni na krku, boli by sme
            zvíťazili a sami narobili zákony podľa vôle. Tak nám
            treba.
    </p>
    <div class="literallayout">
     <p>
      <br/>
      KRUCH:
     </p>
    </div>
    <p>
     Hja, susedko, nie je všetko zlato, čo sa
            blyští. Tie vami sľubované slobody, keď sa tak človek na to lepšie prizrel, málo boli
            odchodnejšie od pút a klady Tekeniho.
    </p>
    <div class="literallayout">
     <p>
      <br/>
      SZABADY:
     </p>
    </div>
    <p>
     Taľafatky.
            No, veď uvidíte, čo sa bude teraz diať. Ja mám pokoj svätý. Mám čo jesť a piť — o iné sa
            neveľmi starám. Uvidíte, príde čas a Tekeni mi bude ponúkať richtársku palicu. Lež beda
            vám potom, ak ju ešte raz do ruk dostanem.
    </p>
    <div class="literallayout">
     <p>
      <br/>
      BARTOŠ:
     </p>
    </div>
    <p>
     Hovorí
            sa, že sa Krivánskemu nedobre gazduje samotnému.
    </p>
    <div class="literallayout">
     <p>
      <br/>
      KRUCH:
     </p>
    </div>
    <p>
     Heridónovi tak isto. Ide to z kopca.
    </p>
    <div class="literallayout">
     <p>
      <br/>
      BARTOŠ:
     </p>
    </div>
    <p>
     Vraj ten
            veštec z Orlovej, ten Jozef, chodil za Máriou a ona je od neho v dobrej
            nádeji.
    </p>
    <div class="literallayout">
     <p>
      <br/>
      KRUCH:
     </p>
    </div>
    <p>
     Už tejto noci zľahla.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581075">
        </a>
        2. Orlové
       </h2>
      </div>
     </div>
    </div>
    <p>
     <span class="emphasis">
      <em>
       Na vrchu rodí v bolestiach Mária. Jozef pri nej kľačí a číta. Blížia sa
               pútnici — spievajú.
      </em>
     </span>
    </p>
    <p>
    </p>
    <div class="literallayout">
     <p>
      JOZEF:
     </p>
    </div>
    <p>
     Porodí ona syna a on istotne oslobodí ľud svoj
            od hriechov jejich. Toto všetko stalo sa, aby naplnilo sa, čo povedané bolo od Pána krez
            vraviaceho proroka: Aj, panna tehotná bude a porodí syna a nazveš meno jeho Emanuel,
            ktoré vykladá sa: Boh s nami. Amen, amen. Soli Deo gloria. In secula seculorum, amen.
    </p>
    <p>
     <span class="emphasis">
      <em>
       (Mária porodí syna.)
      </em>
     </span>
    </p>
    <div class="literallayout">
     <p>
      <br/>
      PÚTNICI
      <span class="emphasis">
       <em>
        (spievajú):
       </em>
      </span>
      <br/>
      <br/>
      Sláva Bohu na nebi, pokoj ľuďom na zemi.
      <br/>
      Narodil sa Kristus Pán,
      <br/>
      otec mu Duch Svätý
      <br/>
      a Mária mati,
      <br/>
      narodil sa Kristus Pán…
     </p>
    </div>
    <p>
    </p>
    <p>
     <span class="emphasis">
      <em>
       (Mária s dieťatkom na kopci, pútnici okolo nich, Jozef — veštec schádza z
               Vrchu Orlové a spieva.)
      </em>
     </span>
    </p>
    <div class="literallayout">
     <p>
      <br/>
      Čo duše spojuje a zas jich rozčesne,
      <br/>
      čo sa každým citom duše zaihráva,
      <br/>
      čo živým smrť a zas mŕtvym život dáva.
      <br/>
      Robil som, hlúbal som, no, človečes rob:
      <br/>
      Napokon nájdeš si prázdny v srdci hrob.
      <br/>
      <br/>
      Ach, i ja robil som a znám všetky svety,
      <br/>
      citov duše sloviť z bezcitnej pamäti,
      <br/>
      všetky ospievať city — lež, Bože môj, sám
      <br/>
      žiadneho citu teraz v ňadrách už nemám.
      <br/>
      <br/>
      Ja robil som, spieval o milosti svetoch
      <br/>
      a ľud išiel za mnou v prudkých cito-letoch,
      <br/>
      ja učil som ľúbiť — ale teraz sám
      <br/>
      pocítiť nič neviem — ja lásky neznám.
      <br/>
      <br/>
      Ja robil som, vedel i rozbroje meriť,
      <br/>
      ja učil som ľudí i nemožné veriť.
      <br/>
      Oni uverili — lež beda mi! Sám
      <br/>
      teraz čuvstva toho — ja viery nemám.
      <br/>
      <br/>
      A robil som a znal o „čáke“ spievať:
      <br/>
      Vedel som nádeju v ňadrá ľudské vlievať.
      <br/>
      Lež beda mi — ona včuľ mňa nezohreje.
      <br/>
      Ja neznám, ja nemám ani len nádeje.
     </p>
    </div>
    <p>
    </p>
   </div>
  </div>
 </body>
</html>
