<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2506682">
       </a>
       Úvod
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="blockquote">
    <blockquote class="blockquote">
     <p>
     </p>
     <div class="literallayout">
      <p>
       <br/>
       <span class="emphasis">
        <em>
         Cuncta trahit secum vertitque
        </em>
       </span>
       <br/>
       <span class="emphasis">
        <em>
         volubile tempus,
        </em>
       </span>
       <br/>
       <span class="emphasis">
        <em>
         nec patitur certa currere
        </em>
       </span>
       <br/>
       <span class="emphasis">
        <em>
         puemque via.
        </em>
       </span>
       <br/>
       <span class="emphasis">
        <em>
         Matthaeus de Chák
        </em>
       </span>
       <sup>
        [
        <a class="footnote" href="#ftn.id2506724" name="id2506724">
         1
        </a>
        ]
       </sup>
       <br/>
      </p>
     </div>
     <p>
     </p>
    </blockquote>
   </div>
   <p>
   </p>
   <p>
   </p>
   <p>
    Pre obnovenie a oživenie slávnej pamiatky našich hrdinov v národe slovenskom rozprávať
         vám idem, drahí rodáci moji, o najslávnejšom, no bohužiaľ i poslednom bohatierovi uhorského
         Slovenstva — o Trenčianskom Matúšovi. Nakoľko budú stačiť moje vedomosti o vtedajšom veku a
         spisovateľská schopnosť, sprítomním vám v zábavnom síce, ale na číročistej historickej
         pravde a na logike udalostí osnovanom líčení drievnych dejín Matúšovu dumu, vrchol jeho
         slávy a úžasný jeho pád, aby ste tak uvideli a spoznali tú priepasť bied, do ktorej bol s
         Matúšovým pádom slovenský národ vsotený. — Lebo keď ho pripravili o samosprávu a
         samostatnosť, olúpili o plody viacstoročnej činnosti, poviazali na nohách i rukách, odňali
         mu i len možnosť vzmužiť sa, vzchopiť sa a zotaviť sa, takže napokon, keď udusili v ňom už
         všetku národnú hrdosť, keď ho pripravili o všetky národné práva, musel sa stať povrheľom
         tohto sveta, ba politickým popolvárom i vo vlastnej domovine.
   </p>
   <p>
    Sú Slováci, ktorí už ani neveria, že by ten terajší národ ,valachov, pltníkov, drotárov
         a drevorubačov‘ bol mal snáď i nejaký vznešenejší zástoj v dejepise našej milej uhorskej
         vlasti. A sú Slováci, ktorí už ani neveria, že by určenie slovenského národa od nepamäti
         sveta bolo bývalo iné ako večná služba a otroctvo! — Vidíte, drahí rodáci moji, my už tak
         sme navykli na to naše odveké jarmo ducha, že si ho už ani nevšímame, ba mnohí z nás
         myslia, že to tak musí byť. Koža našej národnej hrdosti už tak otupela, zhrubla a
         zmozolovateľa, že šidlom treba do nej pichnúť, aby to do živého zasiahlo.
   </p>
   <p>
    Oj, kedysi to celkom inak bolo!
   </p>
   <p>
    Ten istý, teraz otupelý, hmotne i duševne zmorený národ, čo teraz tu tak biedne živorí s
         obťatými ratolesťami sily a zdaru, národ ako holý trup, ako zmŕtvený peň, ten istý národ
         bol kedysi jarý, bystrý, mohutný, slávny. Z jeho lona rozpriadali sa slávne deje,
         bohatierske skutky, zo stredu jeho prúdili idey s blahosľubným vplyvom na mohutný i mravný
         vývin človečenstva.
   </p>
   <p>
    Akože je to teda, že o niekdajšej mohutnosti a sláve slovenského národa, o bohatierskych
         skutkoch jeho hrdinov dejepisci nášho veku tak zanovite mlčia, že o tom ani sám náš
         slovenský národ nevie? A ak to všetko vskutku tak bolo, ako to všetko zapadlo, ako to
         zaniklo?
   </p>
   <p>
    Sú dejepisné pramene, ktoré obsahujú ojedinelé iskierky objasňujúce nám deje tých
         predávnych vekov, avšak slabé svetielka týchto, nám Slovákom prajných iskierok, od dávneho
         času dusí a tlmí kainovský požiar lži a klamu podpaľovaný zášťou neprajných nám dejepiscov,
         ktorí v slovenskom národe vidia len masu určenú od pravekov k službe cudzincom, ľud biedy a
         zbabelosti, ľud hany a manstva. Tak stavali dlhé veky naši neprajníci budovu uhorskej
         histórie, ku ktorej, bohužiaľ, ešte nejeden i z otcov a bratov našich pomáhal voziť tehly a
         skáľa. Nie div teda, keď sme nielen mlčali, lež v krátkozrakosti svojej ešte často i sami
         pomáhali stavať, že teraz už celý svet drží tú budovu za pravú a dobrú a za spoľahlivú
         skrýšu dejepisu. Pritom predsa je isté, že jej základom je lož, jej hlavnými múrmi klam,
         jej pokrovom krivda a násilie. Z toho teraz už asi vysvitá, aké veľké zásluhy pri budení
         národného povedomia majú tí vedomci naši, ako sú Sasinek, Záborský, Hostinský, Hložanský,
         Trenkus, Križko a iní, ktorí so smelým čelom a neúnavnou silou chytajú sa do rúcania tej
         teraz mohutnej budovy lži a krivdy, ktorí s nadobyčajnou horlivosťou snažne usilovne
         domáhajú sa tých malých, neprajníkmi našimi všemožne udusovaných iskierok, aby z nich
         rozžali vatru pravdy a spravodlivosti, ktorá prebudí, oživí a posilní národnú hrdosť a
         národné povedomie. Len jedno je, čo nás musí pri spomienke na veľké zásluhy týchto našich
         vedomcov prenesmierne bolieť a ňadrá naše hlbokým žiaľom naplňovať, a to je, že sám národ
         nie je vstave ešte ich prácu chápať a dostatočne oceniť, a my, inteligencia slovenská, nie
         sme vstave za tie veľké zásluhy sa im čo len skromne odslúžiť, tým menej opatriť im také
         nezávislé postavenie, v ktorom by sa mohli úplne posvätiť vede a národu a upravovať
         menovite našu študujúcu mládež na cestu historickej pravdy, dosiaľ tŕním a bodľačím
         zarastenú, dosiaľ tarasami lži a klamu zahatenú.
   </p>
   <p>
    Ktože napríklad neučil sa z nás ako chlapec v školách, že roku 884 po Kristu hnuli sa
         chrabrí Maďari z Ázie, prišli k Dunaju, porazili kráľa Svätopluka, podmanili si Slovákov a
         založili uhorské kráľovstvo?
   </p>
   <p>
    Či to naozaj tak bolo?
   </p>
   <p>
    Aby i tí ctení čitatelia moji, ktorí sú v dejepise Uhorska menej zbehlí, mohli pochopiť
         zástoj Trenčianskeho Matúša, treba mi aspoň pár slovami spomenúť staršiu históriu Uhorska,
         s ktorou v nerozlučnej súvislosti stojí celé Matúšovo pôsobenie.
   </p>
   <p>
    Svätopluk I., kráľ Veľkej Moravy, ktorý v Stolnom Belehrade dal bol okolo roku 892
         svojej dŕžave vtedajším okolnostiam primeranú a na vôli národa osnovanú ústavu, zomrel 10.
         mája 894 a zanechal troch synov: Mojmíra, Svätoboja a Svätopluka II. Veľkomoravská dŕžava
         skladala sa za Svätoplukovho panovania z troch, na základe vyššie spomenutej ústavy úplne
         samostatných, len veľkňazovou čiže kráľovou osobou spojených marchií alebo okolí. Tieto tri
         okolia sa menovali:
   </p>
   <p>
    1. Panónia medzi Dunajom, Ľutavou (Lajta) a Sávou, ktorej veľkniežacím sídlom bol Stolný
         Belehrad. Erb tejto marchie predstavoval sa štyrmi vodorovnými bielymi čiarami na červenom
         poli, ktoré vraj označovali Lajtu, Sávu, Dunaj a Tisu.
   </p>
   <p>
    Tuná ešte len to poznamenávam, že časom sa iste preukáže, že to, čo pražský Kosmas o
         Velegrade píše, nevzťahuje sa na moravský Velehrad, ale na panónsky, čiže Stolný Belehrad.
   </p>
   <p>
    2. Čiernouhorsko, skladajúce sa z kraja zatiského a časti Sedmohradska s kniežacím
         sídlom na Marušove, pozdejšie v Kniežacom (Gýlas) Belehrade (Gyula-Fehérvár). Erb tejto
         marchie bol ten istý, ktorý podnes užíva Sedmohradsko.
   </p>
   <p>
    3. Bielouhorsko alebo terajšie Slovensko, medzi Tatrami a Dunajom až po Topľu, Tisu,
         Zaďvu z jednej a Moravu z druhej strany, s kniežacím sídlom v Nitre. Erb tejto marchie
         predstavoval sa jej hlavnými troma vrchmi (Tatra, Fatra, Matra) modrej farby so vztýčeným
         dvojkrížom na prostriedku v červenom poli.
   </p>
   <p>
    Každá táto marchia alebo krajina mala svojho osobitného kňaza a to Marchia panónska
         veľkňaza, čiže kráľa, a druhé dve marchie údelných kňazov, ktorí skladali veľkňazovi údelnú
         prísahu (Wasalleneid). Každá marchia mala svoj osobitný zákonodarný sbor, svoje vlastné
         zákony, vojsko, hrady, váhy, miery, peniaze atď.
   </p>
   <p>
    Starý kráľ Svätopluk nasledovne podelil tieto tri marchie na základe ústavy vydanej v
         Stolnom Belehrade roku 892 medzi svojich troch synov, ktorých všetkých rovnako miloval a
         preto žiadnemu z nich nechcel ukrivdiť: veľkňaz Mojmír dostal Panóniu, údelný kňaz Svätoboj
         dostal Čiernouhorsko a najmladší syn údelný kňaz Svätopluk dostal Bielouhorsko, čiže naše
         terajšie Slovensko. Títo traja bratia, ako je známe, nebárs sa znášali, a preto ich otec
         ešte i na smrteľnej posteli napomínal k zhode a svornosti, aby boli ako nezlomná viazanica
         prútov. Avšak sotva zažmúril otec oči, bratská nesvornosť, ktorá dotiaľ len pod pahrebou
         tlela, vybúšila skazonosným plameňom a vypukol boj brata proti bratovi. V Nitre sídliaci
         Svätopluk totižto nebárs bol spokojný s poručeným mu údelným kniežatstvom; „Prečo vraj
         Mojmír má byť veľkňazom a ja jeho vazalom? Veď ja som takisto syn veľkého Svätopluka ako
         on. Prečo by som nemal právo na svojom území byť od neho úplne neodvislým kňazom?“ Tak
         rozumoval mladý, nerozvážny a neskúsený Svätopluk a svoje chúťky pomaly i začal
         uskutočňovať, z čoho rozpriadali sa vždy horšie a povážlivejšie spory, až konečne sa vec
         musela riešiť mečom. Jedna i druhá stránka, chcejúc si zabezpečiť istotu úspechu, postarala
         sa i o pomocné voje. Obozretný Mojmír spojil sa rýchle s bratom Svätobojom, ktorý mu
         dopomohol získať si žoldnierske voje maďarské. Svätopluk ale zavolal si na pomoc Nemcov.
   </p>
   <p>
    Pravda, ako vidno, bola na strane Mojmírovej a boj, ktorý nastal i skutočne podľa pravdy
         riešil tento bratský spor. Mojmír a Svätoboj s pomocou nájomného maďarského vojska porazili
         nitrianskeho Svätopluka a jeho marchiu si rozpoltili. Ale už okolo roku 930 zaujali Česi
         jej západnú časť až po Hron a Poliaci územie medzi Hronom, Tisou, Topľou a Dunajom, takže
         keď tieto časti asi deväťdesiat rokov zostali takto roztrhané, zmietali ich tie
         najneblahejšie osudy. Mojmír, chcejúc sa odmeniť Maďarom za pomocné služby, ktoré mu
         preukázalo ich nájomné vojsko, dal svoju dcéru za ženu Árpádovmu synovi Zlatoňovi, a s jej
         rukou, po odstránení Svätoboja, i údelné kniežatstvo Čiernouhorskej marchie. Po smrti
         Mojmírovej ale Zlatoň dosiahol dedičstvom i veľkniežací panónsky prestol a ako on, tak i
         jeho syn Tokyš (Toxus) panoval nad spojenými marchiami Panónie a Čiernouhorska. Takyšovi
         synovia rozdelili si dedičstvo, ktoré im ostalo po otcovi tak, že veľkňaz Gejza dostal
         Marchiu panónsku a kňaz Ladislav holec Marchiu čiernouhorskú čiže Zatisie a Sedmohradsko
         ako údelné knieža. Po Gejzovi zdedil Panónsku marchiu jeho syn, svätý Štefan (pôvodne
         Vaceslav, Voic, Vgek). Tu vznikol zase asi taký rodinný spor ako roku 895 medzi synmi
         veľkého Svätopluka. Totiž Štefanov strýko Ladislav holec (plešivý) chcel, aby nie on —
         starší — bol Štefanovým údelným kňazom, ale Štefan — ako mladší člen rodiny — jeho údelným
         kňazom. I teraz vec sa riešila bojom. Roku 1002 šťastlivo porazil Štefan cára Ladislava i
         jeho synov, cára Andreja a Belu, a k Panónskej veľmarchii opäť pridružil strýkovu marchiu
         Čiernouhorskú, čiže Zatisie a Sedmohradsko, ale nie ako podmanenú zem, lež iba ako údelné
         kniežatstvo a ponechal mu jeho staré práva a drievne ustanovizne.
   </p>
   <p>
    Spomenul som, že okolo roku 930 rozčesnutá bola marchia Bielouhorského kniežatstva na
         dve časti, v ktorých tiež údelní kňazi patričných panovníkov vladárili. Takýto údelný kňaz
         svätováclavskej koruny bol za čias Štefanových kňaz Ctibor, ktorý sídlil v Nitre. Ctibor
         ale udelenú mu marchiu zaplavil zbytočne poľskými a českými vojami a dobrodruhmi, usilovne
         podporoval snahy kňazov západnej cirkvi, vôbec teda tak vladáril, že nespokojnosť
         slovenského, od deväťdesiatich rokov všelijakými neblahými osudmi zmietaného národa, zo dňa
         na deň vzrastala. Vtedy v slovenskom národe vznikla myšlienka holdovať svätému Štefanovi
         pod podmienkou, že bude naklonený obnoviť ústavu veľkého Svätopluka a ju slávnostnou
         prísahou potvrdiť. V túžbe splniť toto prianie, národ obracal svoju pozornosť hlavne na
         Jóba, muža národu a cirkvi verne oddaného a už i preto vôbec cteného, že po praslici bol
         vnukom kňaza Svätopluka.
   </p>
   <p>
    Novozámocký Jób odobral sa teda s bratislavskými veľmožmi (Brastburg) Vencelínom a jeho
         synom Sebeslavom, s Jaroslavom a jeho príbuzným Hontom a mnohými inými, veľmožmi do
         Stolného Belehradu a menom slovenského národa vyjednával s kráľom Štefanom o pripojení
         Bielouhorska ako údelného kniežatstva k panónskej korune. Svätý Štefan, žiadostivý nielen
         hranice svojho kráľovstva rozšíriť, ale upevniť v ňom i trón mojmíroarpádovskej dynastie,
         radostne uvítal toto vyslanstvo slovenského národa a zoberúc svoje čaty roku 1018 tiahol k
         Nitre proti českému Ctiborovi. Keď ho porazil, pripojil Bielouhorsko na večné časy k svojej
         korune a ponechal jeho drievne práva a ustanovizne a vôbec celú ústavu Svätoplukovu. Jóba
         menoval údelným kňazom Bielouhorska a dal mu svoju sestru Šarlotu za ženu. Prísaha, ktorá
         sa konala vtedy v Nitre a v ktorej sa potvrdzujú všetky staré práva marchie Bielouhorskej
         ako údelného kniežatstva a touto prísahou potvrdené drievne ustanovizne (instituta), na
         ktoré odvolávali sa potom ešte i roku 1222 bielouhorskí veľmoži, boli tou osou, okolo
         ktorej točila sa všetka činnosť nášho Trenčianskeho Matúša. On nechcel iné, len aby ten,
         kto po vymretí dynastie mojmíroarpádovskej zasadne na trón uhorský túto drievnu, svätým
         Štefanom zloženú prísahu a tiež staré ustanovizne Bielouhorského údelného kniežatstva
         opätovným slávnostným potvrdením obnovil, oživil a utvrdil.
    <sup>
     [
     <a class="footnote" href="#ftn.id2507185" name="id2507185">
      2
     </a>
     ]
    </sup>
   </p>
   <p>
    Tretiu vojnu viedol svätý Štefan roku 1028 proti Ochtumovi, kňazovi, ktorý sídlil na
         Marušove. Porazil ho a jeho územie pripojil k panónskej korune. Pretože teraz už väčšiu
         časť jeho dŕžavy tvorili údelné kniežatstvá Čierneho a Bieleho Uhorska, prijal pre krajiny
         svojej koruny miesto názvu Panónie názov Uhorska.
   </p>
   <p>
    Mylná je teda podľa všetkého mienka, že by svätý Štefan bol založil nejakú novú ríšu s
         novou ústavou. To neobstojí. Svätý Štefan len obnovil ústavnú dŕžavu Veľkej Moravy a dal
         jej iné meno. Mylná je podľa toho i tá mienka, že by kráľ Štefan bol vydal pre krajiny
         svojej koruny dajakú novú ústavu. To tiež neobstojí. Svätý Štefan jedine drievnu, v Stolnom
         Belehrade roku 892 vydanú ústavu kráľa Svätopluka
    <sup>
     [
     <a class="footnote" href="#ftn.id2507231" name="id2507231">
      3
     </a>
     ]
    </sup>
    obnovil a utvrdil, čo už i z toho zrejme vysvitá, že decretum S. Stephani čo do
         zmyslu úplne súhlasí so Svätoplukovou ústavou, ktorú spomínajú juhoslovanskí kronikári.
   </p>
   <p>
    A teda ako za čias Svätopluka I. i za čias svätého Štefana pozostávala uhorská dŕžava z
         tých istých troch marchií:
   </p>
   <p>
    1. Z Panónskej marchie so sídlom v Belehrade, neskôr — pri vzmáhaní sa cirkevnej
         centralizácie — v Ostrihome, kde panoval sám veľký kňaz čiže kráľ.
   </p>
   <p>
    2. Z Čiernouhorskej marchie, ktorá sa skladala zo Zatisia a Sedmohradska, so sídlom v
         Kniežacom Belehrade (Gyula Fehérvár), kde panoval osobitný údelný kňaz, závislý od veľkňaza
         čiže kráľa.
   </p>
   <p>
    3. Z Bielouhorskej marchie alebo terajšieho Slovenska medzi Tisou, Moravou, Karpatmi a
         Dunajom, kde tiež panoval osobitný, v Nitre sídliaci údelný kňaz, ktorý rovnako závisel od
         veľkňaza belehradského čiže kráľa uhorského.
   </p>
   <p>
    A tento poriadok vecí trval po Štefanovej smrti ešte vyše dvesto rokov. Nasledovne za
         panovania kráľov z krvi árpádovskej nebolo v Uhorsku takej územnej celistvosti, aká je
         teraz a politickú jednotu tvorila len spoločná osoba veľkňazova čiže kráľova. Bola to
         federácia rôznych národov osídlených v troch samostatných marchiách Uhorska, ktoré však v
         prípade nebezpečenstiev, čo by im hrozili zvonku, stáli ako jeden múr, za milenú vlasť
         zliali sa v jednu čatu pod veliteľstvom kráľa, za posvätnú osobu ktorého s poddanskou
         ochotou cedili svoju krv. Podrývať základy tejto, všetky národy uspokojujúcej, vskutku a
         vpravde slobodomyseľnej ústavy, alebo druhými slovami, centralizovať túto uhorskú dŕžavu —
         začala najprv hierarchia západnej cirkvi ako moc postavená proti východnej cirkvi. Pod
         plášťom cirkevnosti vo vyšších, pod zásterou nábožnosti v nižších kruhoch usilovne sa
         pôsobilo za ideu scentralizovania uhorskej dŕžavy. V týchto snahách maďarizmus sa používal
         ako nástroj proti slovanizmu. Za čias panovania posledného Árpádovca bola na cirkevnom poli
         centralizácia uhorskej dŕžavy už dokončená, ale politická sa veľmi pomaly kľuvala. Až mladý
         Karol Róbert, vedený vplyvom kňazstva, začal ju veľmi usilovne uskutočňovať. Nastal zase
         ten istý boj, ktorý už roku 907 a roku 1002 prebiehal za drievnu ústavu dŕžavy a proti nej.
         Na tejto strane, teda za centralizáciu, stál Karol Róbert s kňazstvom, na tamtej
         čiernouhorský kňaz Ladislav Opor a náš slávny Matúš syn Petrov z rodu Čáka narodený roku
         1243. Spod Matúšovej zástavy idea federatívneho Uhorska, duma o podunajskej obci ešte raz
         zažiarila krásnym svetlom svojím od Tatier k Dunaju, no pri Rozhanovciach žiara tá jedným
         úderom zhasla, zanikla! Či len na čas, na päť, šesť storočí a či na veky? To sám pán boh
         vie.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2506724" name="ftn.id2506724">
        1
       </a>
       ]
      </sup>
      (lat.) Všetko vlečie za sebou a mení plynúci čas, nikomu nedá kráčať istou cestou (Matúš Čák).
     </p>
    </div>
    <div class="footnote">
     <p>
      <sup>
       [
       <a class="para" href="#id2507185" name="ftn.id2507185">
        2
       </a>
       ]
      </sup>
      <span class="emphasis">
       <em>
        … oživil a utvrdil
       </em>
      </span>
      — „Tuším, že mu zasvietila zhasnutá
               hviezda Veľkej Moravy, či na jasne, či len medzi chmárami, súdiť nemožno. Ale čo aj
               nezablysla mu táto hviezda, z jeho vyvedených a skutkom ustálených úmyslov bola by
               vstala z hrobu vlasť slovenská. Dejiny jeho sú kus pohrobní dejov krajiny a vlasti
               našej (Veľkej Moravy). Ľahko sa domyslieť, že jej pamiatka nebola v ten čas celkom
               zabudnutá a zaniknutá,“ Ľudovít Štúr (Živ., s. 113 — pozn. autora).
     </p>
    </div>
    <div class="footnote">
     <p>
      <sup>
       [
       <a class="para" href="#id2507231" name="ftn.id2507231">
        3
       </a>
       ]
      </sup>
      <span class="emphasis">
       <em>
        Svätopluka
       </em>
      </span>
      — Túto ústavu zreteľne zdeľuje Anonymus Presbyter
               dioklejský, ktorý v predmluve udáva, že ju preložil zo staroslovenského rukopisu
               (pozn. autora).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2507374">
       </a>
       1. Kráľovský tábor
      </h2>
     </div>
    </div>
   </div>
   <p>
   </p>
   <p>
   </p>
   <p>
    V utorok dňa 30. mája 1312 nachodil sa tábor mladého kráľa Karola Róberta, ktorého
         Uhorsku natisol Rím na základe akéhosi domnelého cirkevného práva, pred zámkom Šarišom. V
         šerej dávnovekosti zvali ho vraj Blatnicou. Bol to pekný pohľad na malebnosť tohto
         priestranného tábora. V jeho úzadí na homoľovitom vrchu, podobnom vysokému pecňu chleba, zo
         všetkých strán príkrom a nespojenom s nijakým pohorím, vypínal sa k nebu mohutný kráľovský
         hrad Šariš. Hrad sa najmä tým znamenite hodil i k dlhšiemu nepriateľskému obliehaniu, že
         mal hojnosť dobrej pitnej vody. Tábor Karola Róberta bol rozložený po poliach na juhozápad
         od vtedajšieho kráľovského mesta Veľkého Šariša, sídla to stolice. Mesto vtedy malo čisto
         maďarské obyvateľstvo a so zámkom nikdy nebolo spojené.
   </p>
   <p>
    V kráľovskom tábore panoval čulý život. Jedni cvičili sa v zbrani, druhí čistili si
         zbroj, iní zase šípy strúhali, podajedni ale strážili vôkol vatier popristavané hrnce s
         obsahom určeným k najbližšiemu obedu. Štyri dlhé rady šiatrov tiahli sa na juh k dedinke
         Malému Šarišu a v ich strede na vyvýšenom pahorku stál skvostný kráľov šiator, umelecky
         zhotovený z benátskeho tkaniva s veľkou, vysoko ponad šiator vlajúcou zástavou, ozdobenou
         na líci erbom uhorskej koruny, na rube rodinným erbom Anjouovcov. Avšak hlavná sila
         Karolových vojov, sústredná nie v týchto šiatroch, ale okolo samého, nimi úzko obtočeného
         zámku, musela dobývať hrad, v ktorom velil Demeter. Každý druhý deň polovica dobývacích
         vojov zamieňala sa s tou tretinou, ktorá odpočívala v stanoch.
   </p>
   <p>
    Bol krásny jarný deň. Na modrej klenbe nebies nebolo ani jedného obláčika a sparu
         ranného slnka príjemne miernil len tichý severný vetrík. Na jednom slobodnom mieste v úzadí
         kráľovho stanu pod tónistým, osamele stojacim bukom vidíme troch rytierov v čulom
         rozhovore. Najmladší z nich Filip Druget, miláčik Róbertov, akoby nasilu za sebou ťahal
         dvoch starších pánov.
   </p>
   <p>
    „Poďte, páni, poďte!“ sloví Filip s prízvukom uštipačnosti, obrátený k staršiemu z nich,
         „najmä vy, niekdajší iskrenný priateľ Matúša! Kým sa kráľ oblečie, dosť máme času, poďte a
         pozrite,… tuná vám ukážem.“
   </p>
   <p>
    „Viďme teda, čo to bude!“ pretrhne ho vážny hlas Jordána Harhovského, syna Eliášovho.
   </p>
   <p>
    „Naozaj neviem“, pokračuje Filip, „či sa mám smiať a či hnevať. Povážte len, Matúš k
         svojej terajšej výprave dal kuť peniaze!“
   </p>
   <p>
    „Azda menom údelného bielouhorského kniežaťa,“ prehodil Harhovský.
   </p>
   <p>
    „A to už sotva, bo takého od štyridsiatich rokov niet, ani, ako v boha verím, nikdy viac
         nebude. On dal kuť peniaze svojím vlastným menom.“
   </p>
   <p>
    „Ba beťaha!“ zvolal Kokoš Rutker.
   </p>
   <p>
    Filip si však neveľmi povšimol Rutkerovho úžasu, vytiahol z vrecka peniaz a riekol. „Toť
         ho máte, páni, prizriteže sa mu!“ A tým pustí sa do hlasného smiechu.
   </p>
   <p>
    „To som si už predsa nemyslel,“ poznamenal Jordán, povážlive krútiac hlavou.
   </p>
   <p>
    „Nuž, čo poviete na to?“ pýtal sa ho s posmechom Filip Druget. „Tu, hľa, je nápis:
         Matheus de Trenchin, dominus Vaghi et Tatrae
    <sup>
     [
     <a class="footnote" href="#ftn.id2504905" name="id2504905">
      4
     </a>
     ]
    </sup>
    a na druhej strane akýsi címer.“
   </p>
   <p>
    „Bezpochyby jeho rodinný,“ riekol s prízvukom zdanlivo núteného úsmevu Kokoš.
   </p>
   <p>
    „Neviem,“ slovil chladnokrvne Filip a doložil obrátiac peniaz. „Tu, hľa, na troch
         vrchoch dvojitý kríž.“
   </p>
   <p>
    „Erb to údelného Bielouhorského kniežatstva,“ poznamenal Jordán Harhovský.
   </p>
   <p>
    „To je predsa slabosť,“ prejal slovo Rutker, stiahnuc svoje strapaté obrvy, aby rysy
         erbu mohol lepšie rozoznať, „k svojmu menu erb údelného kniežatstva prilepiť!“
   </p>
   <p>
    „Čo, že to slabosť, vravíte páni?“ sekol mu do reči horlivý miláčik Róbertov, „ba
         smelosť, eh čo… drzosť a bezočivosť to, páni, akej páru nieto v uhorskej krajine. Ľa,
         vykľulo sa šidlo z vreca. Vieme teraz už, prečo Matúš tak príliš horlí za obnovenie tých,
         teraz už medzi staré železo náležiacich údelných kniežatstiev. Hahaha! Sám by rád jedno z
         nich zdrapiť. Čo bývalo len výlučným právom kráľovských princov, to si teraz drzo nárokuje
         akýsi Matúš Čák. Jemu sedmohradské vojvodstvo, jemu uhorské nádvorníctvo, ba i tútorstvo
         krajiny primálo. Ten lotor už za korunou čiaha.“
   </p>
   <p>
    „Pravda,“ slovil Rutker, „nedávno som počul, — čo je vo veci, neviem, — že vraj
         nádvorníka Holca
    <sup>
     [
     <a class="footnote" href="#ftn.id2504964" name="id2504964">
      5
     </a>
     ]
    </sup>
    mieni pán kráľ prepustiť a ponúknuť vraj chce nádvornícky stolec zase Matúšovi,
         avšak…“
   </p>
   <p>
    „To je lož,“ skríkol Druget, „podlá, naničhodná lož!“
   </p>
   <p>
    „Vravím, čo som počul, nestojac za pravdivosť svojej zprávy,“ pretrhol ho trochu
         namrzený Rutker, „no povedali mi, že Matúš i túto kráľovskú ponuku odmietol, odkážuc
         kráľovi, že jemu nejde o jeho osobu, ale o zachovanie drievnej ústavy uhorskej.“
   </p>
   <p>
    „Číročistá, ničomná lož!“ kričal Druget, „kdežeby kráľ Karol Róbert s lotrami
         vyjednával!“
   </p>
   <p>
    „A ja som počul“, prejal slovo Harhovský Jordán, „že vraj namiesto nie celkom
         spoľahlivého Holca Chosnický Dominik má byť menovaný nádvorníkom“.
   </p>
   <p>
    „Možné,“ s prízvukom zle utajenej nevrlosti riekol Filip. „No ja myslím, že nájdu sa
         ešte súcejší, o krajinu a kráľa zaslúženejší mužovia, ako je Dominik. Čo vy na to, rytier
         Kokoš?“
   </p>
   <p>
    „Mienky sú, pravda, v tom ohľade všelijaké“, odvetil Rutker. „No ja opätujem, že ak náš
         kráľ predsa len, snáď cestou prímeria, vyrovná dávny spor s národnou stránkou a jej
         náčelníkom Trenčianskym Matúšom, ako si to teraz okrem dakoľkých biskupov a okrem
         cudzincov, čo prišli do vlasti, tuším už celá krajina želá, to jest, žiada si prinavrátiť
         drievnu ústavu, že vtedy tých súčasnejších a zaslúžilejších mužov to nádvorníctvo veľmi
         ľahko sklame.“
   </p>
   <p>
    „Mýlite sa, páni,“ riekol Filip trochu tichšie, hoci sa ho nemilo dotkli Rutkerove
         adresné slová. „Ja vám za to stojím, že nie spor, lež zrada, ktorú Matúš a jeho stránka
         robí, jedine mečom a krvou sa môže zmazať. Zákonný kráľ s neverným poddaným nemôže
         vyjednávať.“
   </p>
   <p>
    „Tak s úplnou istotou, rytier, to dnes predsa ešte nemôžeme povedať,“ slovil po malej
         prestávke zase Jordán. „Ktovie ako sa najbližšia bitka skončí a komu bude šťastie ďalej
         slúžiť. Ja ako pravoverný katolík tiež síce dúfam, že kráľovské voje zvíťazia, no všetci
         známe, aké vrtkavé býva to vojenské šťastie. Raz tomu, raz tomu ľúbo sa smeje, hneď zas
         ukáže mu zanovité, durné čelo.“
   </p>
   <p>
    „Vidím, páni, vidím,“ pretrhol ho Filip, „že z vás vždy ešte len stará priazeň k
         zradcovi Matúšovi vraví. Avšak, verte, príde čas, oj, iste príde, ktorý vaše zlovestné
         obavy hrozne zahanbí. Dopustím napokon trebárs i to, že je Matúšova žiadosť spravodlivá a s
         ňou i túžba horných čiastok Uhorska obnoviť svätoštefanskú ústavu a uznať údelné
         kniežatstvá. No prosím vás, či vo svete len to víťazí, čo je spravodlivé? Za Róbertom,
         ktorého úlohou udelenou mu Rímom je zmeniť tú vašu drievnu ústavu v prospech cirkvi stojí
         jedna moc, ktorej dosiaľ nikto neodolal, a to je kňazstvo. Táto moc porazí nepochybne i
         Matúša. A keď ten raz padne, niet viac človeka, čo by tej starej ústave ešte raz pomohol na
         nohy.“
   </p>
   <p>
    Sotva dohovoril Filip tieto dôrazné slová, zo strany, kde sa rozkladal skvostný Róbertov
         stan, priblížil sa muž asi štyridsaťročný, peknej, mohutnej postavy, ktorej vážnosť
         rytiersky odev johanitov ešte viac zdôraznil. Bol to rytier Benedikt, brat Rikkolfov.
         Začujúc poslednú vetu Filipovej reči, ešte asi na päť krokov vzdialený, opýtal sa: „Čože to
         za hádku vediete, rytieri?“
   </p>
   <p>
    „De lana caprina,“
    <sup>
     [
     <a class="footnote" href="#ftn.id2505115" name="id2505115">
      6
     </a>
     ]
    </sup>
    ozval sa rýchle Jordán, podávajúc ruku spolu i s Kokošom statnému johanitovi.
   </p>
   <p>
    „Ach, vitajte, páni,“ zvolal tento s prívetivým úsmevom. „Čože nového tam u vás okolo
         Košíc? Ako sa tam držia naši statoční Spišiaci?“
   </p>
   <p>
    „Dosiaľ znamenite,“ odpovedal Jordán, „no nezaháľajú ani Košičania. Pán Lvorad musí byť
         hodný a statný junák, bo práce s ním veru dosť.“
   </p>
   <p>
    „Preto sme prišli sem,“ prejal slovo Kokoš, „aby sme sa poradili, či by snáď lepšie
         nebolo naše rozdrobené, bez značnejšieho úspechu tu i tam marené sily spojiť a tak
         mohutnejšími údermi radom dobýjať odbojné hniezda považského pána?“
   </p>
   <p>
    „Veru tuším,“ prisvedčil teraz už i Filip náhľadu Kokošovmu, „že by to radnejšie bolo,
         než vospust sveta, najmä tu pod Šarišom, chrabré sily mariť.“
   </p>
   <p>
    „Tej mienky som i ja,“ vážne riekol Benedikt; „len spojenou silou možno nám dôjsť cieľa.
         Straty naše sú každý deň nesmierne veľké. Predvčerom nám Šumný Jób ľstivo lapil Ivanka
         Láclava a, oplan, mučil ho vraj sťa pohani prvých mučeníkov viery Kristovej. Včera zas
         Oprudský Petor padol pod Šarišom kameňom zrazený a spolu s ním naraz deväť chlapov. Tak,
         hľa, to ide, a zo dňa na deň strata stratu stíha“.
   </p>
   <p>
    „Pravda, úplná pravda!“ zvolal Jordán. „Preto, hľa, rytieri, hľaďme kráľa nahovoriť, aby
         všetky svoje čaty alebo sem pod Šariš, alebo ešte lepšie pod Košice zvolal, a tak potom
         celou silou udrel už raz na smelých odbojcov.“
   </p>
   <p>
    „Ja však myslím, páni,“ doložil horúcokrvný Filip, „že Šariš sa už nemôže dlho držať,
         tým menej, že i tam v Dônčovi máme verného človeka, ktorý nám sväto-sväte sľúbil, že nám
         bude všemožne pomáhať dobyť hrad.“
   </p>
   <p>
    „Dônč je pes dvoch dvorov!“ pretrhol Benedikt Filipa. „Takým slepo veriť je vec
         nebezpečná. Kto raz zradil otca, ten zradí i mater a kto svoj ľud zradil, zradí vlasť i
         kráľa. Kto zradou pôsobí, nič svätého nemá. Ja aspoň neverím všetkým jeho sľubom. A mne,
         vyznám, tak povedali, že darmo rátame na skoré poddanie sa Šariša. Páni, hrdý hrad Šariš je
         dostatočne zásobený stravou ešte aspoň na šesť týždňov a jeho obrancovia majú vraj tam hore
         nachytaných ešte zo sto vozov skál na naše hlavy a hlavy našich. Ale nemarme čas, páni.
         Poďme ku kráľovi, poprosme ho, aby zvolal poradu. Komorníka Lukáča som dávno videl ísť k
         nemu, snáď už bude oblečený.“ S tým vzal pravým ramenom pod pazuchu Jordána, ľavým Kokoša a
         traja rytieri sa obrátili smerom k neďalekému šiatru Karola Róberta.
   </p>
   <p>
    Filip Druget posmešne hľadel za nimi. „Ešteže vraj s kráľom poradiť sa!“ šeptal sám pre
         seba. „Hahaha! Títo sa chcú radiť s kráľom. No veru by pekne prešiel, keby radu týchto
         Matúšových honcov počúval. Coky, chabé štence! V Uhrách je Talian pánom! Tu sú Drugetovci,
    <sup>
     [
     <a class="footnote" href="#ftn.id2505224" name="id2505224">
      7
     </a>
     ]
    </sup>
    tu Hector,
    <sup>
     [
     <a class="footnote" href="#ftn.id2505241" name="id2505241">
      8
     </a>
     ]
    </sup>
    Jabrocchi
    <sup>
     [
     <a class="footnote" href="#ftn.id2505253" name="id2505253">
      9
     </a>
     ]
    </sup>
    a sto statných synov krásnej Itálie. Počkaj si len, pyšná luza karpatských
         surovcov, zmešťaníš sa, skrotneš pod pätami Frankov.“
   </p>
   <p>
    Po nedlhej chvíli vidíme Filipa prechodiť sa v zaujímavej spoločnosti popred kráľov
         šiator. Je to bohatý veľmož Alexander Lipoltský so svojou krásnou dcérou Boženkou a jej
         spoločnicou Aničkou.
   </p>
   <p>
    Pán Lipoltský bol muž asi päťdesiatročný, mocný, územčistý chlap, z ktorého plnej,
         okrúhlej, riedkou belavou bradou obrúbenej tvári zrejme žiarila radosť nad tým, že žije a
         najmä, že dobre žije. A preto na jeho striebro, zlato, na jeho poklady a báječný majetok
         vždy s istotou mohol rátať Karol, na jeho statnosť a udatnosť, na jeho krv a život ale
         sotva.
   </p>
   <p>
    Úplnou protivou otca v telesnom i mravnom ohľade bola jeho krásna dcéra, čo načim
         pripísať hlavne jej zvláštnemu vychovaniu. Už v desiatom roku stratila matku. Hneď nato ju
         poslali do kláštora na Margitinom ostrove, aby tu dostala vznešenú výchovu, primeranú jej
         rodu a postaveniu. Božena bola kláštorný kvietok, tichá, dobrosrdečná, skromná, pobožná.
         Vzrastu bola štíhleho, dosť vysokého a predsa veľmi útleho. Jej mäkulinké gaštanové vlasy v
         bohatých kaderách splývali až na alabastrové plecia, jej vysoké čelo krášlilo pár hustých
         barnavých obŕv a spopod dlhých hodvábnych rias hľadelo dvoje výmluvných očú, ktorým široko
         ďaleko páru nebolo. Primysli si k tomu, ľúba čitateľka, pekný grécky nos, ktorý by aj
         Phidiasovmu dlátku ku cti slúžil, primysli si svieže malinové pery v susedstve s dvoma
         pôvabnými jamkami a máš slabý obraz éterického zjavu pána Lipoltského Boženky.
   </p>
   <p>
    Jej spoločnica Anička bola deva o desať rokov staršia, sirota po ďalekom bratancovi pána
         Lipoltského, ktorú ešte za života svojej nebohej manželky prijal do domu. Naše porekadlo
         síce hovorí, že sirota nevoľná, ale sebevoľná. No v tomto zmysle, v ktorom náš ľud túto
         sebevôľu rozumie, by sa otázna vina šesť-sedemadvadsaťročnej Aničke naskrze nebola mohla
         pripísať. Hoci bola veľmi veselého ducha, bystrá, čulá, na ženu snáď i nadmieru smelá,
         podujímavá a už od prírody nadelená akýmsi duchom samostatnosti, predsa to bola deva dobrá,
         spanilomyselná a prostodušná. Bola hrdá na svoje ženské výsady a na svoju panenskú čistotu
         duše. Melancholická povaha opustenej Boženy nevyhnutne potrebovala takúto spoločnicu, aby
         sa jej duša neponorila vždy v bôľnu zádumčivosť a beznádejné túženie.
   </p>
   <p>
    Karol Róbert všemožne sa usiloval svojich z Talianska privezených miláčkov užšie
         pospájať s mohutnými uhorskými velikášmi najmä manželskými zväzkami. To sa mu i dosť
         šťastlivo darilo s uhľadenými Taliančíkmi západných mravov, veľmi obratnými v spoločenskom
         obcovaní so ženami. K tomu cieľu usporadúval i v tábore časté radovánky, plesy, poľovačky,
         či im bol čas, či nie a iné hlučné zábavy, pri ktorých snovali sa tieto početné ľúbostné
         pletky, sledujúce statočné i nestatočné ciele. Jedine tejto okolnosti treba pripísať i
         prítomnosť švárnej Lipoltského dcéry v kráľovskom tábore. Pred štyrmi dňami bola zábavná
         poľovka, na ktorej na výslovnú kráľovu žiadosť zúčastnil sa i väčší počet ženských členov
         šľachtických rodín usídlených v okolí. K týmto patrila i Božena, ktorej ruku, spojenú s
         bohatým venom, Karol Róbert určil najmladšiemu z bratov Drugetovcov. Lipoltský neželal si
         to síce, ale ani sa tomu neprotivil. Bol tuším rád, že dostal vítanú zámienku vzdialiť sa z
         tábora, keď musel ísť na svoj neďaleký statok po dcéru. Keď počul, ako Láclav Ivánka zle
         pochodil, v duchu sa tešil, že mal zas príčinu k odchodu, pretože mienil dopraviť Boženku k
         svojej sestre do Budína.
   </p>
   <p>
    „Povážte, rytier“, riekol Lipoltský, zamieriac kroky k osamele stojacému buku, „vrátiť
         som sa musel.“
   </p>
   <p>
    „Nuž?“
   </p>
   <p>
    „Viete, svoju dcéru som chcel do Budína odprevadiť. Keď som však včera už na cestu
         prichystaný počul, že tu kdesi bokom Šumný Jób buntoší a vraj s tisíc chlapmi rabuje
         kaštiele a plieni dediny, za neradné som držal pustiť sa s tridsiatimi zbrojnošmi na takú
         ďalekú cestu.“
   </p>
   <p>
    „A dobre ste spravili, rytier!“ zvolal zdvorilý Filip. „Verte mi, hriech by bol proti
         pánu bohu spanilú dcérušku vašu a ak pán boh dá, budúcu rodinku našej famílie vystaviť
         takému nebezpečenstvu.“
   </p>
   <p>
    „Benedikt mi radí, aby som teraz už svojho syna s ňou vystrojil, ale druhou cestou,
         dakde až na Tokaj dolu do Budína. Medzitým ja… —“
   </p>
   <p>
    „Obchádzka veľká, ale aspoň istá bude jej bezpečnosť. A teraz, ak ľúbo vám, rytier,
         poďme na poklonu k jasnosti.“
   </p>
   <p>
    „Dobre, dobre,“ a k svojej dcére sa obrátiac, doložil: „Len na malú chvíľu maj strpenie,
         Boženka moja… tam si sadnite pod buk.“
   </p>
   <p>
    „Prosím vás, otecko,“ ozve sa útly hlas dcéry, „nebavte sa dlho.“
   </p>
   <p>
    „V okamihu som tu.“
   </p>
   <p>
    Odišiel a devy naše ostali samotné vo vojenskom tábore. Božena sa bojazlivo ohliadala na
         všetky strany, kdežto jej bystroduchá spoločnica by bola tuším s radosťou uvítala i dajaké,
         s malým nebezpečenstvom spojené dobrodružstvo.
   </p>
   <p>
    „Odpusť, ľúbezná Boženka,“ riekla Anička, keď ocitli sa naše devy ruka v ruke pod
         vítanou tôňou starého buka, „ale ja by som nebárs bola dbala, keby nás ten Šumný Jób bol
         voľakde zajal.“
   </p>
   <p>
    „Ale Anna! Ako len tak môžeš vravieť?“
   </p>
   <p>
    „Nuž a čože by viac bolo? K ženským choval by sa iste i on len tak zdvorilo ako naši
         Taliančici. A vravia, že je veľmi pekný, že ho preto Šumným prezývajú. Ozaj rada by som ho
         poznala. A má vraj dvetisíc chlapov, švárnych, hodných, čírych to Slovákov“.
   </p>
   <p>
    „Otec vraví,“ prehodila Božena, „že Slováci sú hlavní naši nepriatelia, že boja sa vraj
         o svoju vieru a dávne slobody krajiny a len preto vraj tak tvrdošijne vzpierajú sa holdovať
         kráľovi. Ja myslím, že keby nás včera boli dostali, tak by nás boli trýznili ako predvčerom
         Oponického Láclava.“
   </p>
   <p>
    „Never, sestra moja!“ zvolala staršia, „nám by ver neboli ani zamak ublížili. A potom,…
         ktovie,… Boženka,“ doložila s potuteľným úsmevom „či v Jóbovej čate nie je i mladý Ivan?“
   </p>
   <p>
    Božena na tieto slová trhla sebou, akoby ju iskra prelietla, krv jej striekla do tvári a
         s panenským studom sklopila na okamih plameňom horúcej ľúbosti ziskrivšie sa krásne oči.
         Takejto povahy devy keď raz milujú, milujú na večnosť. Ich láska je ich životom, ona je i
         ich smrťou. A takto milovala Božena. Asi pred rokom prvý raz videla Ivana v Košiciach u
         Omodejovcov, keď v mene svojho otca, Trenčianskeho Matúša prišiel vyjednávať s nebohým
         nádvorníkom Karolovej stránky. Matúš totižto chcel získať svojej strane mohutného spojenca
         Omodeja, ktorého sestrenica Jadviga
    <sup>
     [
     <a class="footnote" href="#ftn.id2505522" name="id2505522">
      10
     </a>
     ]
    </sup>
    bola jeho ženou. Vyslal preto do Košíc svojho syna Ivana, aby vyjednával s
         Omodejovcami vo veci istej úmluvy, ktorá sa mala docieliť medzi východnou čiže ruskou a
         slovenskou stránkou horného Uhorska. No vyjednávanie toto v ten čas ostalo bez výsledku pre
         márnomyseľnosť starého Omodeja, hoci si i sám ľud želal bratské spojenie týchto dvoch strán
         proti drzým franským votrelcom. Starý Omodej sa totiž bál, že v prípade, ak sa táto zmluva
         uzavrie, bude popri Matúšovi snemom a kráľom ustanovenom tútorovi krajiny, nie prvou, ale
         iba druhou osobou. Kdežto na druhej strane ako nádvorník môže byť druhou osobou popri samom
         kráľovi. To, že sa sám ľud nestotožňoval s politikou mohutného veľmoža Omodeja dostatočne
         dokazuje už i tá okolnosť, že starý Omodej bol ešte v ten istý rok (1311) vo vzbure, ktorá
         vypukla v Košiciach, ukrutným spôsobom usmrtený. Stalo sa tak sčiastky pre útlak, ktorý
         páchal na Košičanoch, sčiastky pre zradu, ktorej sa dopustil na národnej stránke svojím
         vrelým prilnutím k Róbertovi. Omodejovi synovia potom už chceli napraviť chybu, ktorej sa
         dopustil nešťastný nádvorník, no bohužiaľ pozde, bo prilnutie starého Omodeja k Róbertovi
         stránku tohto už príliš posilnilo. Vtedy, keď sa Ivan Čák bavil roku 1311 viacej dní v
         Košiciach, bol tam i pán Alexander Lipoltský so svojou ľúbeznou dcérou. Mladí ľudia boli si
         hneď pri prvom videní sa v dome Omodeja ako dávni známi, akoby každý z nich konečne našiel
         a dostihol svoj dávno hľadaný ideál, o ktorom posiaľ len jeho duša snila a za ktorým posiaľ
         márne túžil. Pri hlučných zábavách, usporadovaných v pohostinnom dome Omodejovcov k pocte
         milých hostí, rýchle napredovala táto známosť, založená na vzájomnom horúcom cite bez toho,
         žeby jej zo dňa na deň sa vzmáhajúca vrelosť bola padla do očí rodine Omodejovcov alebo
         pánu Lipoltskému. Spoznali to zaraz naši zaľúbenci, že pri terajšom rozdelení krajiny, v
         ktorej si ich otcovia museli prv alebo neskôr zastať jeden proti druhému, ani len pomyslieť
         nemožno na užšie zblíženie sa, tým menej na manželské spojenie dvoch rodín nepriateľsky
         proti sebe postavených. No vzdor tomu nerozišli sa Ivan a Boženka v Košiciach bez toho,
         žeby si svoju horúcu lásku vzájomne nevyznali a večnú vernosť nesľúbili.
   </p>
   <p>
    „Nevravže Anička!“ to bolo jediné, čo Boženka bola schopná povedať pri spomenutí mena
         svojho milovaného Ivana v prvom návale citov.
   </p>
   <p>
    „A veru dosť ľahko, že tam bude,“ stála Anička na svojom.
   </p>
   <p>
    „Preboha mlč!“ šeptala Božena, obzerajúc sa hanblivo dookola. „Oh nie,“ doložila tíško
         po chvíli, presvedčiac sa, že nikoho niet na blízku. „On nie je s Jóbom. Keď ho pred
         mesiacom videl môj brat Janko na Oravskom zámku, vravel mu Ivan, že vraj sa s otcom strojí
         k Dimitrovi, a preto myslím, že teraz bude na Šariši“.
   </p>
   <p>
    „Ach bože!“ vzdychla si Anička, „keby sa už len raz pomerili tí naši páni, aby konečne
         prestali tieto večné sváry a nepokoje.“
   </p>
   <p>
    „Oh, Anička moja!“ s hlbokou bolesťou zvolala deva, „to ja nedožijem.“
   </p>
   <p>
    „A či je to nemožné?“ prejala reč rada politizujúca Anna. „I naši si šeptajú, že kráľ by
         bol už dávno povolil horným čiastkam krajiny staré práva, ktorých sa domáhajú, keby okolo
         neho nebola toľká hŕba Uhrom neprajných Taliančikov a keby ho vraj naši kňazi vždy
         nepodpaľovali. Iste by sa vraj potom bol pomeril s národnou stránkou a jej mohutným vodcom,
         pánom Váhu a Tatier. Ostatne ja myslím, keď sa to mohlo stať už jeden raz pred štyrmi rokmi
         v Kykesi, prečo nie i teraz?“
   </p>
   <p>
    „Stalo sa, stalo, lebo kráľ bol sľúbil Matúšovi, že ustanovizne svätého Štefana prísahou
         potvrdí a keď prišlo k veci, nezadržal sľuby. Môj otec aspoň vraví, že je tuná vyrovnanie
         naskrze nemožné. Taliančici vraj kráľa vždy len popudzujú proti Matúšovi a proti
         požiadavkám slovenského národa. Matúš oproti tomu má byť človek neústupný, ktorý kým žije,
         nepopustí. Heslom jeho je vraj zvíťaziť, alebo čestne padnúť v spravodlivom boji.“
   </p>
   <p>
    „Pozri, pozri, Boženka,“ s prekvapením zvolala naraz Anna, „ktosi ide…“
   </p>
   <p>
    „Jaj a tuším rovno sem idú!“ skríkla zdesená Božena. „To sú… to je Filip… a… Ježiš
         Mária!… poďme sťato!“ — S tým chytila svojím okrúhlym ramenom Annu pod pazuchu, a tiahla ju
         preč na opačnú stranu.
   </p>
   <p>
    „Buď bohu sláva!“ zvolala Anna zadržiac sladkým prekvapením trasúcu sa Boženu, „to je
         mladý Ivan.“
   </p>
   <p>
    A vskutku, bol to on, bol to bystrý junák slobody slovenskej. — Chceš ho poznať, ľúba
         čitateľka? Chceš vedieť, ako vyzeral jediný, asi tridsaťročný syn nášho slávneho Matúša?…
         Trpezlivosť, v okamihu upokojím tvoju ospravedlnenú zvedavosť. Opravdivého junáka opísať je
         práca veľmi ľahká. Všetci sú podobní jeden druhému ako dubový list. Štíhla, mužná postava,
         pekný rovný vzrast ako v hustej borine vyrastená jedľa, mohutné plecia, široké prsia,
         vysoké čelo, pod ním pár duchaplných, hrdou povedomosťou sily a udatnosti muža iskriacich
         sa očí — to všeobecný obraz junákov slovenského národa. A taký, hľa, bol i náš Ivan, radosť
         a pýcha mohutného pána Váhu a Tatier. Jeho belavé vlasy v bohatých prstienkoch kaderili sa
         spopod ligotavého šišaku, na ktorom pýšilo sa pero tatranského orla. Jeho modré oči sypali
         iskry trpkej nevole po skupinách čatníkov kráľovského tábora, zaslepených panskými sľubmi
         alebo skrotených ich hrozbami, ktorí tu boli preto, aby pomáhali kovať zloosudné okovy
         národného rabstva pre seba a pre svojich rodných bratov.
   </p>
   <p>
    Ivan Čák nebol sám. V jeho sprievode boli ešte traja rytieri: Filip Ďurky, jeden z
         veliteľov na strane Karolovej, potom Dávid Omodej a Dônč, bojovníci na strane Matúšovej.
   </p>
   <p>
    „Boženka, nuž tu si?“ zvolal Ivan. Premožený citom horúcej ľúbosti zabudol na svedkov
         tohto výjavu a letel jej s otvoreným náručím v ústrety. „Ľuba, milá deva moja!“
   </p>
   <p>
    Božena si uvedomila prítomnosť rytierov, rýchle sa vyvinula z objatia svojho milenca a
         hanblivo sa uklonila jeho spoločníkom.
   </p>
   <p>
    „Dobrý deň vám,“ riekol rytier Dávid s úctivou poklonou, „dobrý deň vám, drahá priateľka
         mojej sestry.“
   </p>
   <p>
    Filip Ďurky ale obrátil sa s ľahkým úsmevom k Ivanovi a dobrosrdečne mu riekol: „Nuž vy
         v našom tábore i takéto známosti máte?“
   </p>
   <p>
    „Naša známosť, rytier“, riekol Ivan, „pochodí ešte z pokojnejších časov. Ostatne, snáď
         viete, že naši dedovia boli švagrovci. Sme teda i dosť blízka rodina.“
   </p>
   <p>
    „Znám, znám,“ poznamenal Ďurky, „a ako vidím, mienite ešte v bližšiu vstúpiť.“
   </p>
   <p>
    „Pane…“ šeptala deva.
   </p>
   <p>
    „Odpustite, prosím,“ pretrhol jej reč Ďurky, „odpustite, ak som vás tým nerozmysleným
         slovom urazil.“
   </p>
   <p>
    „Uchovaj bože!“ rečie na to Ivan, „neobrazili ste ani Boženku, ani mňa. Bez okolkov
         vyznám, že kadenáhle nastúpi želaný mier, s privolením našich otcov…“
   </p>
   <p>
    „A vy veríte v mier?“ pretrhol ho Ďurky, „pokladáte ho za možný?“
   </p>
   <p>
    „A prečo nie, rytier?“ zamiešal sa do reči Dávid. Potom pojal za rameno jeho i Dônča,
         šiel s nimi nabok a rozkladal im, že nikdy neboli také prajné okolnosti ustáliť trvalý mier
         medzi národnými a kráľovskými ako práve teraz. Bo vraj také sú na oboch stranách sily
         napnuté, že jedna alebo druhá z nich musí byť znivočená. To sa ale vraj tak Matúš ako i
         kráľ sotva odhodlajú položiť na váhu neistého vojenského šťastia. A Ivan Čák vraj, ktorý
         teraz má splnomocnenie vyjednávať o mier, je veľmi zaujatý za pokojné riešenie sporu. Iste
         vraj bude robiť také ústupky, na ktoré kráľovská stránka bezpečne môže pristať.
   </p>
   <p>
    Kým traja rytieri vzájomne uvažovali o možnosti mieru, Ivan tešil sa so svojou drahou
         devou.
   </p>
   <p>
    „Ľúbezná Boženka moja! Po takom dlhom čase ťa teda konečne zas vidím! Či ma ľúbiš ešte?
         Či ľúbiš Ivana, ktorý dňom a nocou túži len za tebou, za tebou, anjel môj milovaný!“
   </p>
   <p>
    „Ivan môj drahý!“ šeptala deva, túliac sa k prsiam junáka. „Môj Ivan milený!“ A po
         chvíli, oprúc vlhké oko v milostný zrak junákov s prízvukom hlbokej bolesti dodala: „Ah,
         ale budúcnosť!“
   </p>
   <p>
    „Dúfajme, Boženka!“ zvolal Ivan; „verná láska ľahko premáha ťažkosti, vzdoruje
         neprajnostiam zlosveta a dochádza cieľa.“
   </p>
   <p>
    „Ach, Ivan môj! Ja mám akési tušenie…“
   </p>
   <p>
    „Ženská slabosť… Nuž a kdeže je tvoj otec? A čo ty tu v tábore?“
   </p>
   <p>
    „Môj otec je u kráľa, len pred chvíľou odišiel sťato. Sme na dlhej ceste. Vystrojili sme
         sa k tetke do Budína, no pre neistotu bezpečnosti musíme vraj ísť kadesi bokom na Tokaj.
         Lež čo teba, môj ľúby Ivan, priviedlo do kráľovského tábora?“
   </p>
   <p>
    „Ja som na Šariši,“ vetil junák. „Prichodím otcovým menom urobiť posledný pokus, aby sa
         docielilo vyrovnanie a Dimitrovým menom požiadať Karola o trojdňové prímerie.“
   </p>
   <p>
    „No vidíš, Boženka!“ zvolala o tônistý buk opretá Anna, „čo som hovorila? Bude pokoj a
         bude všetko dobre.“
   </p>
   <p>
    Vtom opäť priblížili sa ku skupine milencov rytieri, ktorí sa medzitým hore dolu
         prechádzali. Ich hovor ešte vždy krútil sa okolo záhadnej otázky mieru.
   </p>
   <p>
    „Matúš by popustil, myslím,“ pokračoval vo svojej reči Dônč, „keby ho kráľ menoval
         údelným kňazom niekdajšieho Bielouhorska a —“
   </p>
   <p>
    Na túto reč sa Ivan rýchle zvrtol k rytierom a zvolal: „To neobstojí! Môjmu otcovi nejde
         o jeho osobu. Nech si Karol Róbert, rozumie sa po vypočutí vôle národa, menuje koho chce
         údelným kňazom. Môj otec tú hodnosť nepotrebuje, ani nepachtí za ňou, ale na tom stojí, aby
         Štefanova ústava, ktorú od viacej desaťročí dolnozemci a hlavne kňazstvo nohami šliape,
         prišla zase v úplnú platnosť, aby zabezpečili sa drievne práva Bieleho Uhorska a v ňom
         usídleného slovenského národa, aby Slováci mali, ako od poltisícročia mával, svojho
         údelného kňaza, ktorého sídlom je Nitra.“
   </p>
   <p>
    „To Karol nemôže urobiť,“ poznamenal Ďurky; „regnum in se divisum…“
    <sup>
     [
     <a class="footnote" href="#ftn.id2505941" name="id2505941">
      11
     </a>
     ]
    </sup>
   </p>
   <p>
    „Keď tá divisia, rytier“, pretrhol ho Ivan, „k dobru a blahu dŕžavy za Štefana kráľa
         poslúžila, iste poslúžila by ona i teraz, bo uspokojila by túžby jej rôznych národov.“
   </p>
   <p>
    „Uspokojila, to dopustím,“ poznamenali Ďurky, „ale čože, keby takéto starosvetské
         rozdelenie potom jednotliví primohutní veľmoži len pre svoje kalé i nekalé zámery
         využívali. Biedny by to bol kráľ pri takej ústave!“
   </p>
   <p>
    „A teraz je vari mocný?“ pýtal sa Ivan s nevrlosťou, „keď nosí pláštik ostrihomského
         arcibiskupa a slepo počúva svojich Taliančikov?“
   </p>
   <p>
    „Teraz ich poslúcha viacerých,“ riekol Ďurky pološeptom, „potom poslúchal by len
         jedného. Oj, znám ja vášho otca.“
   </p>
   <p>
    „Je dačo vo veci,“ fatinkoval sa Ďurkymu nestály Dônč.
   </p>
   <p>
    Božena vidiac, že tento rozhovor berie nepríjemný pre jej milenca obrat, obrátila sa k
         Dávidovi Omedejovi s otázkou: „A moja priateľka, pobožná Jadviga, ako sa má rytier?“
   </p>
   <p>
    „Už je v kláštore i prísahu zložila,“ vetil Dávid.
   </p>
   <p>
    „A jej manžel Móric?“
   </p>
   <p>
    „Ten zložil mníšsky sľub ešte prv než jeho žena. Celý rod to taký príliš pobožničkársky.
         Ich dedo Dimiter bojoval s Ondrejom pod Jeruzalemom, otec staval chrámy, podporoval
         mníchov, brat Karol už je mníchom a teraz i Móric. Iba mojej sestry Jadvigy mi je ľúto…“
   </p>
   <p>
    „Divné to,“ poznamenala Božena, „že navzdor rodičovskej vôli odhodlala sa k tomu kroku.“
   </p>
   <p>
    „Ani mak nedala na otcove prosby,“ pokračoval Dávid, „proboval i hrozbu. No proti
         neústupnému kňazstvu ani ako nádvorník ničoho nedosiahol.“
   </p>
   <p>
    „Aha, môj otec teraz vyšiel z kráľovho šiatra,“ zvolala Božena, hľadiac v tú stranu.
         „Poďme, Anička, bude nás hľadať, zbohom rytieri!“
   </p>
   <p>
    Bôľné ,zbohom, duša drahá!‘ vyvinulo sa z hlbín duše Ivanovej a obaja podali si ruky.
         Ešte jedno vrelé stisnutie, jeden horúci pohľad dušou v dušu ponorený, … jeden bolestný
         pocit žiaľneho lúčenia… a rozišli sa.
   </p>
   <p>
    Pokým lúčil sa Ivan s Boženou Ďurky a Dônč si čosi potajomky šeptali.
   </p>
   <p>
    Keď odchádzala Božena, šuškal Dônč Ďurkymu do ucha: „Podmienka moja je zvolenské
         županstvo“.
   </p>
   <p>
    „Bude,“ vetil Filip Ďurky a podal mu ruku.
   </p>
   <p>
    *
   </p>
   <p>
    Vstúpme do stanu Karola Róberta, štyriadvadsaťročného kráľa uhorského, Rímom vyvoleného
         nástroja na konečné zavŕšenie dlhé a dlhé roky pripravovaného diela, na podvrátenie
         slobodomyseľnej ústavy svätoštefanskej, bo tak to v tých časoch požadovali záujmy cirkvi.
   </p>
   <p>
    K kráľovom šiatri nachodíme skvelú spoločnosť.
   </p>
   <p>
    Karol Róbert, driečny barnavý junák, s lesklými havraními kaderami, s iskrenným zrakom
         sedí v úzadí priestranného oddelenia svojho stánku na kresle s pozlátenými nohami, ktorého
         vysoké operadlo a duté sedisko obtiahnuté je červeným baršúnom.
   </p>
   <p>
    Na pravej strane na skvostných kobercoch, ktoré pokrývajú celú pôdu, v malebných
         skupinách sčiastky sedia, sčiastky stoja arcipastieri cirkvi, a to arcibiskupi Tomáš a
         Vincent, biskupi, jágerský Martin a nitriansky Ján, za nimi početní hodnostári, vľavo
         krajinskí veľmoži a osobní priatelia Karolovi. Vidíme tam okrem spomenutých arcikňazov
         prepošta Jána, kráľovského kancelára Filipa a Jána Drugeta, Imricha Kompolta, sudcu Kumánov
         Tomáša, Hrehora Mihalovského, Ubulovcov, Rikkolfa, Jána Šooša, Jána Bátoryho, Petra a Ďura
         z Tiriny, Mikluša Priniho, Kokoša, Jakuba Aladára, Štefana Bagera a iných členov šľachty
         hlavne čiernouhorskej a zadunajskej.
   </p>
   <p>
    Keď do šiatrovej dvorany vkročil švárny rytier Filip Ďurky, ktorý sprevádzal šarišské
         poslanstvo do kráľovského stanu, práve bolo počuť slová, čo predniesol Karol Róbert v
         latine: „Rozhodnuté teda spojiť všetky sily a tak boj viesť ďalej.“
   </p>
   <p>
    „Evviva!“
    <sup>
     [
     <a class="footnote" href="#ftn.id2578136" name="id2578136">
      12
     </a>
     ]
    </sup>
    volali naradovaní Taliančici.
   </p>
   <p>
    „Tak je, tak je!“ ozvalo sa razom viacej hlasov zas v latinskej reči, ktorá sa pri dvore
         v miešaných mužských spoločnostiach vtedy vôbec užívala.
   </p>
   <p>
    „Kohože to vedieš, verný nám Filip?“ pýtal sa Karol Róbert Ďurkyho, keď tento vkročil do
         dvorany.
   </p>
   <p>
    „Matúšových poslancov, jasný kráľ!“ vetil Filip s hlbokou poklonou.
   </p>
   <p>
    „Predstúpte,“ vetil kráľ prichádzajúcemu poslanstvu, ktoré zastalo za zdvihnutou oponou
         vchodu.
   </p>
   <p>
    „Aká je vaša žiadosť?“
   </p>
   <p>
    Ivan Čák, Dávid Omodej a rytier Dônč postúpili napred a úctivo sa poklonili pred kráľom
         Uhorska.
   </p>
   <p>
    „Čo žiadate?“ opakoval tento svoju otázku.
   </p>
   <p>
    „Jasný kráľu,“ počal vážne Ivan, „sme poslanstvom, a to v jednej záležitosti pána Váhu a
         Tatier, Trenčianskeho Matúša a vôbec národnej stránky, v druhej záležitosti ale sme
         poslanstvom pána Dimitra, veliteľa hradu šarišského. Ja som Ivan, syn Matúšov z rodu Čáka,
         toto je David Omodej, syn nebohého nádvorníka Benedikta a to rytier Dônč Čapy.“ Obaja
         menovaní opäť hlboko sa poklonili kráľovi a Ivan po malej prestávke pokračoval:
   </p>
   <p>
    „Môj milý otec, pán Váhu a Tatier svoju úctu skladá pri podnoží uhorského trónu a menom
         županov a veľmožov Bielouhorskej krajiny, menom slovenského národa opätovne úctivo odkazuje
         tvojej kráľovskej milosti, že on, ač i na všetko, na to najhoršie pripravený, ešte vždy
         hotový je vrátiť sa z polcesty. Aby sa ďalšie prelievanie občianskej krvi zastavilo, aby
         dŕžave a jej národom mohol sa vrátiť túžobne želaný mier a pokoj, hotový je s poddanskou
         pokorou holdovať tvojej kráľovskej milosti.“
   </p>
   <p>
    „Ale bez podmienok,“ — pretrhol Ivanovu reč prchký Karol Róbert.
   </p>
   <p>
    „Odpusť, kráľu, s podmienkami.“
   </p>
   <p>
    „Znám ich, nechcem o nich počuť.“
   </p>
   <p>
    „Sú veľmi mierne.“
   </p>
   <p>
    „Hahaha,“ úškľabne rozosmial sa kráľ. „Matúš, čo by zo svojho kráľa chcel len kasnára
         krajiny zrobiť, ich pravda miernymi nazýva. No verní moji,“ obrátil sa k svojim dvoranom a
         veľmožom, „aby ste sa sami presvedčili, aké mierne žiadosti má Matúš, počujme tie jeho
         podmienky. Hovor.“
   </p>
   <p>
    „Jasný kráľ, ako je všeobecne známe, v novembri 1308 sa v Kykesi na základe vzájomného
         porozumenia dohodli podmienky, podľa ktorých horné čiastky Uhorska ochotne obostali dŕžavný
         snem, ktorý sa na to pred tromi rokmi v júni vydržiaval. Podľa týchto podmienok sa i
         svätogeroldský Filip zúčastnil na tvojom korunovaní ako zástupca a v mene môjho otca, ktorý
         bol vtedy nemocný. No, bohužiaľ, podmienky kykešskej úmluvy boli hneď po korunovaní značne
         narušené následkom vplyvu neprajného národnej stránke. Ústavu svätého Štefana, narušenú
         najmä od polovice storočia vplyvom kňazstva si síce, nakoľko nám je známe, tvoja kráľovská
         milosť akousi novou, kňazmi podstrčenou prísahou odprisahal, ale nikdy si ju nedal dŕžave v
         úplnosti. Vieme, že tri, podľa tejto ústavy celkom samostatné a samosprávne marchie
         uhorskej dŕžavy boli násilne vnútené do úzkych omínavých hraníc jedného nerozdeliteľného
         tela. Bielouhorské kniežatstvo sa podnes, vzdor tvojmu kráľovskému sľubu, nezriadilo.
         Nezachovávajú sa jeho drievne ustanovizne, ktoré svätý Štefan potvrdil prísahou,
         zaväzujúcou i jeho potomkov. Sídlo jeho, Nitra, sa mu neprinavrátila. Údelný kňaz nebol
         menovaný a bielouhorskí báni a župani sú sčiastky nahradení cudzincami, čo všetko sa zjavne
         protiví tretiemu punktu prísahy konanej za svätého Štefana, ktorej záver hovorí: si quis de
         posteris magni ducis, juramentum, statuta ipsorum, infringere voluerit: anathemati
         subiaceat in perpetum.
    <sup>
     [
     <a class="footnote" href="#ftn.id2578307" name="id2578307">
      13
     </a>
     ]
    </sup>
    Národnej stránke a môjmu otcovi je dobre známe, že podmienky tieto sú tŕňom v
         oku velebnému kňazstvu, ktoré všemožne podrýva ústavu svätého Štefana, aby pri sústreďovaní
         uhorskej dŕžavy mohlo uskutočniť svoje vládybažné zámery a podrobiť si národnú cirkev v
         Uhorsku. A preto, aby sa vyhovelo i žiadostiam velebného kňazstva, je národná stránka
         horných častí Uhorska naklonená v záujmoch dŕžavy a jej mieru, nakoľko jej to dovolí
         svätoštefanská ústava, nasledovne zmeniť podmienky kykešskej zmluvy: staré hranice
         Bielouhorského kniežatstva medzi Tisou, Moravou, Dunajom a Karpatmi, nech i napotom ostanú nenarušené.
    <sup>
     [
     <a class="footnote" href="#ftn.id2578346" name="id2578346">
      14
     </a>
     ]
    </sup>
    Na tomto, od otcov zdedenom území nech má slovenský národ, ako posiaľ mal, tak
         i potom navždy samosprávu a svoje národné sjazdy pre domáce záležitosti svojho územia. Od
         názvu údelného kniežatstva možnože by bola väčšina národnej stránky naklonená upustiť, keby
         sa jej len celkom zabezpečila drievna samospráva národa a samostatnosť územia. Na tom však
         pevne nástojí, aby pre bielouhorské územie sám kráľ vždy menoval podľa možnosti z členov
         panujúcej kráľovskej rodiny náčelníka, keď už i nie kňaza, teda vojvodcu, bána, alebo
         kapitána, ktorého sídlom má byť naša milá Nitra. Namiesto tohto hradu hotová je naša
         stránka biskupovi na večné časy prepustiť a oddať ktorýkoľvek iný hrad i s panstvami okrem
         Trenčína. Podobne s ochotou odovzdá tvojej kráľovskej milosti pohraničné hrady Devín,
         Požoň, Holíč, áno i Vyšehrad. Hotová je ďalej riadne obosielať dŕžavný snem, ktorý bude v
         záležitostiach dŕžavy vynášať pre celé Uhorsko právoplatné zákony. Hotová je prijať na ňom
         ustálené váhy, miery a peniaze, hotová platiť na ňom povolené dane, hotová konečne i
         ostrihomského biskupa uznať za arcipastiera všetkého novoverského obyvateľstva uhorskej
         dŕžavy. To sú podmienky národnej stránky. Na dnes týždeň zvolaný je na Trenčín národný
         sjazd, ktorému pán Váhu a Tatier zdeliť mieni kráľovskú odvetu na tieto naše úctivé
         návrhy.“ — Zamĺkol.
   </p>
   <p>
    „Máš ešte voľačo?“
   </p>
   <p>
    „Všetko som povedal.“
   </p>
   <p>
    „Verní moji,“ obrátil sa Karol Róbert k dvoranom, „čo vy na tieto návrhy? Prv než by som
         sa o nich vyslovil, čuť chcem vašu mienku.“
   </p>
   <p>
    Na toto, prítomným kňazstvom túžobne čakané vyzvanie, chopil sa slova Tomáš, ostrihomský
         arcibiskup a odpovedal:
   </p>
   <p>
    „Ja som, jasný kráľu, veľmi chladnokrvne vyslyšal i uvážil obsah rečí, poslanstvom
         národnej stránky prednesených a menovite náležite som uvážil podmienky, pod ktorými neverný
         Matúš a vzpurná, no sláva budiž pánu, teraz už veľmi chatrná jeho stránka ochotná je
         holdovať svojmu zákonnému kráľovi. Ale presvedčil som sa, že všetky tie vypočítané nám
         podmienky sú pre celistvosť krajiny a vážnosť koruny len vlci, v ovčom rúchu zabalení. Vec
         tá je stará, iba mená nové: trhanie krajiny, slabenie jej moci, tútorské obmedzovanie
         kráľovskej hodnosti, to je obsah týchto podmienok, ktoré tvoja jasnosť, kráľu, ja aspoň tak
         myslím, prijať naskrze nemôže. Vidno z tohto, že Matúš je nenapraviteľný burič. Jemu sa
         ešte vždy sníva o samostatnom údelnom Bielouhorskom kniežatstve, ktoré ale i sám Štefan len
         z nutnosti obnovil, berúc do úvahy vtedajšie okolnosti a potrebu rozšíriť hranice krajiny
         za akýchkoľvek podmienok. O pár rokov nato to odsúdil, obanoval, bo isté je, že kráľovstvo,
         podelené na samostatné kniežatstvá obstáť nijako nemôže.“
   </p>
   <p>
    „Tak je, tak je!“ ozvalo sa viacej kňazských hlasov.
   </p>
   <p>
    „Povedal som, jasný kráľu,“ poznamenal ešte raz Ivan, „že národná stránka by bola snáď
         naklonená upustiť od názvu údelného kniežatstva, aby sa docielilo konečné dorozumenie…“
   </p>
   <p>
    „Od názvu,“ pretrhol ho Vincent, kaločský arcibiskup, „a vec ostala by tá istá.“
   </p>
   <p>
    „A užšie zliať sa,“ pokračoval Ivan, „v telo jednej dŕžavy…“
   </p>
   <p>
    „Na mesiac, dva,“ skríkol nitriansky biskup, Ján Talian, rodený Sicílčan, „a potom zas
         vyháňať biskupov a plieniť ich statky.“
   </p>
   <p>
    „Tak je!“ rieklo pár hlasov.
   </p>
   <p>
    „To je i moja mienka,“ prejal teraz slovo Karol Róbert po malej prestávke, „a pretože…
         ale rozpovedz nám napred druhú záležitosť, v ktorej k nám prichodíš.“
   </p>
   <p>
    „Dimiter, veliteľ Šariša,“ odpovedal Ivan, „žiada tvoju jasnosť o ustálenie trojdňového
         prímeria.“
   </p>
   <p>
    Karol Róbert trhol sebou a jeho pekná tvár sa rozparila pohnutím prudkej nevôle.
   </p>
   <p>
    „Ale mňa Dimiter žiada?“ zvolal s mládeneckým ohňom pýchy a hrdosti, „mňa, korunovaného
         kráľa Uhorska? Nuž či ja, váš zákonný kráľ, váš pán, mám robiť prímerie s mne poddanými
         lotrami na vašu žiadosť? Ja, Karol Róbert Anjou s Dimitrom, odbojným buntošom o mier
         vyjednávať? Hahaha! Aká to, hľa, drzosť od týchto loptošov, kryjúcich sa za štít štefanskej
         ústavy a akejsi národnej stránky, o ktorej nik slova nevie. Uhorsko je jedna krajina, tak
         to chce mať svätá cirkev, ktorej sa nikto na svete nesmie protiviť, bo jej neklamná vôľa je
         svätejšia než všetky štefanské ústavy. A v tej krajine je národ iba jeden a ten je na mojej
         strane, bo ma zvolil, korunoval… toho kráľom som ja. Kto inak myslí, kto o rozdelení
         krajiny na kniežatstvá sníva, kto národ v nej búri je buntoš, rebelant, je zradca krajiny,
         hoden nie jednej, lež trojnásobnej smrti. Tárate, vy odbojci, že moje vladárstvo skazou
         hrozí v Uhrách pravoslávnej cirkvi. Nuž kedyže moje čaty plienili a rabovali chrámy a
         kláštory a biskupské statky, ako to každodenne robia vaše odbojné, len z plenu a násilia
         žijúce voje? Hoci pravda, že blahej pamäti pápež Ján VIII. povedal, že neprieči sa to ani
         viere, ani učeniu,
    <sup>
     [
     <a class="footnote" href="#ftn.id2578560" name="id2578560">
      15
     </a>
     ]
    </sup>
    sväté omše spievať a sväté evanjelium čítať v slovenskej reči. Avšak splitský
         cirkevný snem
    <sup>
     [
     <a class="footnote" href="#ftn.id2578582" name="id2578582">
      16
     </a>
     ]
    </sup>
    vydal zákaz slovenskej bohoslužby. Nuž kohože teda viac treba poslúchať, či
         pápeža, či cirkevný snem? Ja, keď v celej krajine na latinskú bohoslužbu nalieham, len
         úspechy Kristovej cirkvi napomáham a svätý cirkevný zákon plním, a kto proti tomu búri, je
         kacír, je zradca cirkvi, hoden nie jednej, lež desaťnásobnej smrti. Luháte ľudu, že ja som
         cudzinec a kráľ nezákonný. Či vari nezákonné je plemä Arpádovcov na uhorskom tróne? A keď
         boli potomci svätého Štefana zákonnými panovníkmi krajiny, keď Alžbeta, jediné dieťa
         posledného Arpádovca Ondreja III. stala sa mníškou, keď krajina naskrze nechce Vladislava,
         syna Štefana Dragutina a mojej tetky Kataríny, keď český Vencel zutekal z krajiny, ba ešte
         i uchvatiteľ koruny, bavorský Oto zomrel, akože mne, mne vnukovi Márie, dcéry Štefana V.
         upriete právo postupnosti na uhorský trón? A toto moje dobré, svätým otcom potvrdené právo
         krajinský snem slávnostne uznal pred troma rokmi v Pešti a pred dvoma rokmi v Stolnom
         Belehrade. Stavy a rady krajiny prisahali mi vernosť. Ja som váš zákonný kráľ, vy moji
         poddaní! A ktokoľvek inak myslí, koná, robí, je zradca posvätnej osoby kráľovskej, zradca
         vôle národa, hoden nie jednej, lež stonásobnej smrti. By ste teda znali, ako váš kráľ
         zmýšľa, čujte moju odvetu; nestraťte z nej ani slova, a odovzdajte ju verne vašim
         vysielateľom. Pokiaľ kvapka krvi slávnych Anjouovcov, mojich statných dedov, prúdiť bude v
         tomto, hľa, ramene, neustanem tú odbojnú háveď, čo opováži sa vzdorovať svojmu kráľovi,
         nohou šliapať zákony, hyzdiť krajinu odbojom, vraždou a zbojstvami, neustanem ju stíhať,
         ničiť, ubíjať, pokýmkoľvek posledný chlap tej zradnej a kacírskej zberby v rukách šarhu
         hriešnu dušu nevydýchne… Haha, že vraj prímerie? A načo vám je? Hradby poopravovať, spojiť
         sa so Šumným?… Keď ste takí statní, ako sa chvascete, vylezte raz z diery, staňte si v šík
         pred nás, ukážte raz skutkom, aká statnosť vaša. Na zámkoch sa uzatvárať, stadiaľ sa
         vyhrážať, to i baby vedia. Poďte raz von, zbojci, nech čestný boj rieši raz už zhubný ten
         spor, ktorý iba vaša spupnosť bezprávne vyvolala, za čo padla na vás už kliatba svätej
         cirkvi a doista padne i ťažká kliatba pozdného potomstva.“
   </p>
   <p>
    Karol Róbert, vyhriaty náruživosťou, s ktorou hovoril poslanstvu, klesol do kresla a
         utrel si pot zo zachmúreného čela. Kňazstvo a početní Taliančici so zvláštnou spokojnosťou
         mädlili si ruky a víťazoslávne pozerali na tých veľmožov, ktorých mali v podozrení, že sú
         priateľmi vyrovnania.
   </p>
   <p>
    Ivan použijúc túto prestávku vážnym hlasom takto začal vravieť: „Kráľu a pane! Priveľkým
         som ctiteľom vznešenej osoby, ako vravieť ráčiš, zákonne pomazaného kráľa, než aby som na
         nezaslúžené, tuná počuté výčitky, odpovedal. Vystupovanie národnej stránky nie je vzbura,
         lež nutná sebaobrana národa a my sme prišli, kráľu, ponúknuť vyrovnať spor s podmienkami
         čestnými pre obe stránky. Prišli sme požiadať o prímerie, ale nie počúvať plamenné výbuchy
         tvojho hnevu…“
   </p>
   <p>
    „Chlape, smelo vravíš,“ skočil mu do reči rozsršený Karol Róbert, „či vieš, že tvoj
         život je v mojich rukách?“
   </p>
   <p>
    „To vedel som, kráľu, prv, než som sem prišiel. No život nás oboch je v rukách Hospodina
         —“
   </p>
   <p>
    „V ktorého neveríte, bo vaše bočenie od Ríma je čírou zámienkou ohyzdnej nevery. Chcete
         mať cirkev bez bázne a kázne, kňazské statky habať, plieniť, lúpiť, to je vaše pravoslávie.
         Počul som, že Matúš menoval biskupom Štefana zo Skalky, mnícha, ktorý vraj káže rad radom
         všetkým kňazom poženiť sa. Nuž, kde tu bázeň božia, kde tu kázeň cirkvi?… A že vraj ja som
         narušil kykešskú zmluvu, ktorá viazať mala tak mňa ako Matúša? Naozaj, ja som dal
         privolenie vyjednávať o pokonanie, no nedal som môjmu splnomocnencovi Gentilisovi práva k
         takým ústupkom, akých sa nevdojak dopustil, pretože ešte vtedy dokonale nepoznal všetky
         tunajšie cirkevné a občianske pomery a z nich vyplývajúce potreby našej uhorskej dŕžavy.“
   </p>
   <p>
    „Môj otec, jasný kráľu,“ odvetil na to Ivan, „držal sa zmluvy. On nemohol znať, že tvoj
         splnomocnenec Gentilis, vyslaný k pokonaniu sporu nemá určite vyslovené hranice na
         vyjednávanie a vyrovnanie. Nestačilo však len to, že sa pri korunovaní nezadržali podmienky
         otázneho pokonania. Sotvaže sa z Pešti vzdialil splnomocnenec môjho otca, svätogeroldský
         Filip, začal nebohý Omodej i s biskupom Jánom naše majetky radom odnímať, ba našich
         kastelánov Mikuláša Rusa a Šimuna Kačicu k zrade popudzovať…“
   </p>
   <p>
    „Ak sa Matúš cítil byť ukrátený vo svojich právach,“ pretrhol Ivanovu reč Karol Róbert,
         „prečože nehľadal pomoc pri tróne?“
   </p>
   <p>
    „Ako,“ pýtal sa Ivan, „keď Omodej vyznal, že čo činí činí len na kráľov rozkaz?“
   </p>
   <p>
    „Tak je,“ prisvedčil teraz Dávid, syn Benedikta Omodeja, „môj otec, jasný kráľu, splnil
         len tvoje rozkazy, bo vraj za Komárnom zabažil pán Tomáš a za Vyšehradom…,“ chcel povedať:
         „ty sám, kráľ,“ ale zamĺkol.
   </p>
   <p>
    „Kľučky to daromné,“ zvolal Karol Róbert, „kto cíti sa ukrivdený a sám prislúži si
         právo, je buntoš, svojvoľník.“
   </p>
   <p>
    „Kde proti bezpráviu,“ riekol s dôrazom Ivan, „niet pomoci, kráľu, tam musí človek silou
         dobyť právo.“
   </p>
   <p>
    „Nuž dobývajte si ho!“ prehovoril kráľ nevrle. „Ostatne, dosť už tých daromných rečí,“
         utíšil sa a miernym hlasom pokračoval: „Čuj teda, moje posledné slovo. Ak tvoj otec úprimne
         želá si mier a pokoj, dobre, prijmem ho na milosť i všetkých jeho prívržencov, no pod tou
         jedinou podmienkou, že na večné veky vzdáte sa svojej chúťky o snívanej samostatnosti
         Bielouhorského kniežatstva pod uhorskou korunou. Ak na dôkaz tohto vzdania sa sám Matúš,
         bez sprievodu, ako ten prst, dostaví sem predo mňa, oľutuje svoje doterajšie odbojníctvo,
         vzburu, buntošenie, ak svätosväte prizná sa k jedinej pravovernej cirkvi, odprisahá jednotu
         krajiny a vernosť mne, jej zákonnému kráľovi, odpustím mu, priviniem ho k otcovskému srdcu,
         ponechám mu všetky jeho statky a menujem ho opäť svojím nádvorníkom a tútorom krajiny. Ako
         tento svoj svätý sľub zadržím, tak mi pomáhaj pán boh a všetci jeho svätí!“
   </p>
   <p>
    Tváre Taliančikov sa pri počutí týchto slov značne zdĺžili a nepríjemné prekvapenie
         zrkadlilo sa na nich. „Na to pristane, na to iste pristane,“ šepkali si medzi sebou.
   </p>
   <p>
    „Mier je len tak možný,“ pokračoval kráľ, „to je moje posledné slovo. Iď a zvestuj ho
         svojim vysielateľom.“
   </p>
   <p>
    „Idem, jasný kráľu,“ poklonil sa Ivan a riekol ešte, „a vopred srdečne ľutujem, že
         nemožno zastaviť potoky bratskej krvi, ktoré idú zaliať nivy drahej vlasti. Zbohom!“
   </p>
   <p>
    „Náš verný Filip,“ obrátil sa Karol Róbert k Ďurkymu, „vyveď ich cez stráže von z
         tábora, nech idú, odkiaľ prišli.“
   </p>
   <p>
    Keď sa poberali z dvorany, rytier Dônč zaostal za Ivanom a Dávidom a nakloniac sa k uchu
         Ďurkyho, šeptal: „Ak nepristane na to, ostáva dohovorené zvolenské županstvo?“
   </p>
   <p>
    „Stojí,“ vetil Ďurky a šiel za poslanstvom.
   </p>
   <p>
    „Hrozná to dotieravosť!“ zvolal Filip Druget, keď poslanstvo vyšlo z dvorany.
   </p>
   <p>
    „Ten odvážny junák,“ riekol Karol Róbert, „nezdá sa mi byť takým spurným ako jeho otec.“
   </p>
   <p>
    „Má vraj zvláštne príčiny k väčšej povoľnosti,“ klebetil Filip Druget. „Ľúbi dcéru
         jedného z našich veľmožov, a preto želá si pokonanie sporu.“
   </p>
   <p>
    „Tak? To je iné.“
   </p>
   <p>
    „Ostatne, kráľu môj,“ prejal slovo nitriansky biskup, „uistiť ťa môžem, že je to jedna
         krv. Veď voje, čo nedávno plienili Nitru pod zámienkou, že to nepravý biskupov majetok,
         tento oplan viedol.“
   </p>
   <p>
    „Áno, to je vôbec známe,“ prisvedčil kaločský arbibiskup, „heslom oboch je odboj a plen.
         A to vopred vieme, že málo prospeli by akékoľvek sväté zmluvy mieru, bo tí kacíri, čo dnes
         odprisahajú, to zajtra narušia.“
   </p>
   <p>
    „Nuž a s Dônčom akože je?“ pýtal sa Karol Róbert.
   </p>
   <p>
    „S Ďurkym vyjednával,“ vetil Ján Druget, „on veľa sľubuje.“
   </p>
   <p>
    „Iste málo splní,“ poznamenal jeho brat Filip.
   </p>
   <p>
    „A ako mzdu,“ pokračoval Ján „žiada dostať zvolenské županstvo.“
   </p>
   <p>
    „Nuž mal mu ho sľúbiť.“
   </p>
   <p>
    „Urobil to, kráľu. I šarišský kastelán Akuš je vraj získaný. Slovom, naše veci dobre
         stoja, škoda bola, tuším, toľké im prisľúbiť ústupky.“
   </p>
   <p>
    „Nech len pristanú na ne,“ prejal slovo arcibiskup Tomáš, opatrný to muž oportunistickej
         politiky, „a ratované bude všetko, i jednota vlasti i úspechy cirkvi.“
   </p>
   <p>
    „Tej mienky som i ja,“ riekol Karol Róbert, vstávajúc z kresla; „no a teraz, páni, berme
         sa zas na lov. Kone sú osedlané a psov čujem zavýjať. Poďte, verní moji, komu ľúbo, zabavme
         sa lovom.“
   </p>
   <p>
    Kým sa páni zberali k lovu, Alexander Lipoltský vystrájal svoju dcéru, ubytovanú v
         jednej čistotnej chalupe v dedine Malom Šariši v sprievode Aničky a svojho syna na cestu do
         Budína. Bol by síce i sám rád išiel z tábora, no Karol Róbert často v peňažných rozpakoch
         zamotaný, mu prostredníctvom Drugeta odkázal, aby ďaleko nechodil, že ho budú potrebovať.
         Boženka však nechcela zanechať tábor prv, než by sa nedozvedela, ako pochodilo poslanstvo
         národnej stránky u Karola Róberta. Alexander Lipoltský musel ešte pred jej odchodom zájsť
         do tábora k pánom, čo boli prítomní pri výsluchu vyslanstva, a zvestovať jej, čo sa tam
         stalo.
   </p>
   <p>
    „Jaj otecko!“ zvolala Božena, keď konečne zazrela navracajúceho sa otca, „čiže ťa
         bolestne čakáme. Nuž, čože tam pokonali?“
   </p>
   <p>
    „Ej, no, milý bože, či ste už také netrpezlivé? Ba ja veru ani neviem, čo vás len do
         krajinských záležitostí?“
   </p>
   <p>
    „Nuž, akoby nie,“ vetila Anna, „v takých nepokojných časoch, keď človek ani svoju
         najbližšiu rodinu navštíviť nemôže bez toho, žeby ten milý život na kocku nepoložil? I nám,
         strýčko, treba vedieť, či tu ostaneme, či pôjdeme ďalej.“
   </p>
   <p>
    „No, len, no,“ tíšil Lipoltský neústupnú Annu, „už len nezúfajte. Ešte dnes vás obe
         pošlem do Budína.“
   </p>
   <p>
    „Ale otče,“ riekla Božena už trochu dotieravým hlasom, „prosím ťa, povedz nám, čo tam
         pokonali?“
   </p>
   <p>
    „Nič,“ vetil otec, „kráľ pravdu má, on je snemom zvolený, korunou svätého Štefana
         korunovaný, Rímom potvrdený, bez podmienok, ktoré Matúš žiada.“
   </p>
   <p>
    „Teda zase len boj a boj, a krv a bieda a večné nepokoje!“ zvolala Božena rozžialeným
         hlasom.
   </p>
   <p>
    „Čože teba do toho?“ okríkol ju Lipoltský, „pôjdeš do Budína, u tetky si zatiaľ v
         bezpečnosti, a v jeseni staneš sa manželkou Viliama Drugeta.“
   </p>
   <p>
    „Čokoľvek, otče môj,“ riekla Božena s prízvukom pevnej odhodlanosti, „len to jedno
         nikdy. Povedala som vám, že ho neľúbim, nechcem. A vopred vám vravím, že ak budete nástojiť
         na tom sobáši i ja vstúpim ako moja priateľka Jadviga do kláštora.“
   </p>
   <p>
    „No, tu, hľa, máme utešené ovocie tej vychýrenej výchovy na svätej Margite.
    <sup>
     [
     <a class="footnote" href="#ftn.id2579367" name="id2579367">
      17
     </a>
     ]
    </sup>
    Keby som to bol tušil, že tam podobnými myšlienkami nakazia tvoju mladú dušu,
         radšej by som sa bol doma trápil s tvojou výchovou. Ostatne,“ a tu pán Lipoltský tiež
         zostril tón hlasu, „i ja ti vravím, to si vyraz z hlavy. Sobáš ten byť musí, sám kráľ to
         tak chce mať a tým prestáva všetko ďalšie vzpieranie sa. Toho sa drž.“
   </p>
   <p>
    „Ja držať sa budem, otče, toho,“ riekla Božena pokorne, „čo mi moje srdce, moje lepšie
         ja bude radiť. Deva vydáva sa pre seba, nie pre iných, a tak jej náhľad a jej vôľa stoja
         pred všetkými ostatnými dôvodmi, príčinami a pohnútkami.“
   </p>
   <p>
    „Ale ja som počula,“ zamiešala sa do tohto sporu Anna, aby dala reči iný obrat, „že vraj
         Viliam Druget ľúbi Emerienku, švárnu dcéru Orodského Rolanda.“
   </p>
   <p>
    „Ty mlč a netáraj do sveta!“ zahriakol ju pán Lipoltský, chcejúc ešte raz dať ostrejší
         výraz svojej neústupnosti, no zamĺkol, bo naraz zahučal z diaľky zvuk vojenských trúb, a
         jednotliví jazdci v divom cvale uháňali hore dedinkou do neďalekého tábora. Živšie hutie,
         pohyblivosť, krik, hurhaj ako na úder jasnej iskry zachvátili razom tak tábor, ako jeho
         blízke okolie.
   </p>
   <p>
    I celá rodina pána Lipoltského vybehla práve pred dom, keď hore dedinou letel na
         spenenom koni Filip Ďurky asi s desiatimi čatníkmi.
   </p>
   <p>
    „Preboha, čo je?“ zvolal prestrašený Alexander Lipoltský.
   </p>
   <p>
    „Bratku, zle je,“ vetil tamten. „Teraz dobehol posol, že vraj Šumný Jób s tisíc šesťsto
         chlapmi je už pri Sabinove a že nás mienil obkolesiť od západu a chce nás znivočiť pod
         Šarišom.“
   </p>
   <p>
    „Pre živého boha!“ skríkla predesená Božena.
   </p>
   <p>
    „Ani mak sa neboj,“ šeptala Anna, „nám sa nič nestane.“
   </p>
   <p>
    „A čože teraz kráľ strojí?“ pýtal sa Lipoltský.
   </p>
   <p>
    „Na jeho rozkaz hne sa naraz celý tábor a cúvne dolu ku Košiciam. Zbohom!“ a s tým letel
         ďalej.
   </p>
   <p>
    „No, darmo je, deti moje,“ riekol pán Lipoltský, „pri takýchto okolnostiach rytierska
         česť mi bráni vzdialiť sa z tábora. Už vás teda len môj syn musí odprevadiť k tetke do
         Budína. Poďte, hotujte sa a rýchle sa vystrojte na cestu.“
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2504905" name="ftn.id2504905">
        4
       </a>
       ]
      </sup>
      (lat.) Matúš Trenčiansky, pán Váhu a Tatier.
     </p>
    </div>
    <div class="footnote">
     <p>
      <sup>
       [
       <a class="para" href="#id2504964" name="ftn.id2504964">
        5
       </a>
       ]
      </sup>
      <span class="emphasis">
       <em>
        Holca
       </em>
      </span>
      — Róbertovým nádvorníkom bol roku 1311 Omodej. Po páde
               tohto, ale nie hneď, Chosnický Dominik. Za čas bol Holec, čiže Kopasz. (Szirmay,
               Szathmár várm., s. 6 a 137 — pozn. autora.) Holca — Holec (Kopasz) pozdejšie skutočne
               odpadol od Róbertovej strany — (Fehér, Codex Diplomaticus VIII, 2, s. 82 — pozn.
               autora).
     </p>
    </div>
    <div class="footnote">
     <p>
      <sup>
       [
       <a class="para" href="#id2505115" name="ftn.id2505115">
        6
       </a>
       ]
      </sup>
      (lat.) Pre hlúposť.
     </p>
    </div>
    <div class="footnote">
     <p>
      <sup>
       [
       <a class="para" href="#id2505224" name="ftn.id2505224">
        7
       </a>
       ]
      </sup>
      <span class="emphasis">
       <em>
        Drugetovci
       </em>
      </span>
      — bratia Drugetovci (de Geren a Homonna) prišli s
               Róbertom zo Salerna. Roku 1322 stal sa uhorským nádvorníkom Filip, roku 1327 Ján a
               roku 1334 Viliam Druget (pozn. autora).
     </p>
    </div>
    <div class="footnote">
     <p>
      <sup>
       [
       <a class="para" href="#id2505241" name="ftn.id2505241">
        8
       </a>
       ]
      </sup>
      <span class="emphasis">
       <em>
        Hektor
       </em>
      </span>
      — prišiel zo Sicílie a dostal roku 1317 panstvo
               Hathalom vo Vespríme (pozn. autora).
     </p>
    </div>
    <div class="footnote">
     <p>
      <sup>
       [
       <a class="para" href="#id2505253" name="ftn.id2505253">
        9
       </a>
       ]
      </sup>
      <span class="emphasis">
       <em>
        Jabrocchi
       </em>
      </span>
      — tiež prišiel s Róbertom a dostal panstvo na
               Spiši. Jeho syn bol Ludvik Jabroczký (pozn. autora).
     </p>
    </div>
    <div class="footnote">
     <p>
      <sup>
       [
       <a class="para" href="#id2505522" name="ftn.id2505522">
        10
       </a>
       ]
      </sup>
      <span class="emphasis">
       <em>
        Jadviga
       </em>
      </span>
      — dcéra Omodeja, vydala sa roku 1306 za Mórica Čáka a
               až po rok 1309 ostala nedotknutou pannou, bo Móric rojčil o mníšskej čistote. Rodičia
               im potom naložili žiť spolu ešte jeden a pol roka. No Móric nielenže ostal verným
               svojmu predsavzatiu, ale i Jadvigu nahovoril, aby vstúpila do kláštora. (Schier, Buda
               sacra sub priscis regibus, s. 95. Ungariae sanctitatis indicia, s. 69 — pozn.
               autora.)
     </p>
    </div>
    <div class="footnote">
     <p>
      <sup>
       [
       <a class="para" href="#id2505941" name="ftn.id2505941">
        11
       </a>
       ]
      </sup>
      (lat.) Kráľovstvo v sebe rozdelené.
     </p>
    </div>
    <div class="footnote">
     <p>
      <sup>
       [
       <a class="para" href="#id2578136" name="ftn.id2578136">
        12
       </a>
       ]
      </sup>
      (tal.) Nech žije!
     </p>
    </div>
    <div class="footnote">
     <p>
      <sup>
       [
       <a class="para" href="#id2578307" name="ftn.id2578307">
        13
       </a>
       ]
      </sup>
      (lat.) Ak niekto z potomkov veľkého vodcu prísahu, ustanovenia ich samých bude
               chcieť porušiť, kliatbe nech podlieha na veky. (por. Pešťbudínske vedomosti 1868, č.
               36. — pozn. autora).
     </p>
    </div>
    <div class="footnote">
     <p>
      <sup>
       [
       <a class="para" href="#id2578346" name="ftn.id2578346">
        14
       </a>
       ]
      </sup>
      <span class="emphasis">
       <em>
        … nenarušené ostanú
       </em>
      </span>
      — Dunaj od vtoku Moravy po Vacov menuje
               sa „Bielym Dunajom“. Preto stojí i v starej piesni „Stála bitka, stála“ nie iba ako
               epiteton ornans, ale ako nomen proprium: „červená krv tiekla k Bielemu Dunaju“.
               Názvy, ako sú podnes Biely Dunaj, Biele Hory, Biely Váh atď. vôbec upomínajú nás ešte
               na drievne Bielouhorsko (pozn. autora).
     </p>
    </div>
    <div class="footnote">
     <p>
      <sup>
       [
       <a class="para" href="#id2578560" name="ftn.id2578560">
        15
       </a>
       ]
      </sup>
      <span class="emphasis">
       <em>
        … ani učeniu
       </em>
      </span>
      — „Ovšem, neprieči sa to ani viere ani učeniu v
               tejže slovenskej reči či omše spievať, sväté evanjelium alebo texty božie starého i
               nového zákona dobre preložené a vyložené čítať alebo ostatné hodinky prespevovať,
               poneváč ten istý, ktorý stvoril tri hlavné jazyky, totižto hebrejský, grécky a
               latinský, stvoril aj iné ostatné k chvále a ku cti svojej…“ Z buly pápeža Jána VIII.
               Industriae tuae (880) Svätoplukovi. (Pozn. autora.)
     </p>
    </div>
    <div class="footnote">
     <p>
      <sup>
       [
       <a class="para" href="#id2578582" name="ftn.id2578582">
        16
       </a>
       ]
      </sup>
      <span class="emphasis">
       <em>
        … cirkevný snem
       </em>
      </span>
      — zasadal roku 925 — 928 (pozn.
            autora).
     </p>
    </div>
    <div class="footnote">
     <p>
      <sup>
       [
       <a class="para" href="#id2579367" name="ftn.id2579367">
        17
       </a>
       ]
      </sup>
      <span class="emphasis">
       <em>
        … na svätej Margite
       </em>
      </span>
      — Zajačí ostrov vyše Budína dostal meno
               Margitinho ostrova od svätej Margity, dcéry Bela IV. (a Márie Laskarisovej),
               narodenej v Klisse roku 1242 v čase tatarského plenu. Roku 1254 stala sa Margita
               mníškou v kláštore na menovanom ostrove, kde zomrela roku 1271. Do tohto kláštora
               posielali veľmoži svoje dcéry na výchovu. Za kráľa Ludvika i zo zahraničia (pozn.
               autora).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579480">
       </a>
       2. Na Trenčíne
      </h2>
     </div>
    </div>
   </div>
   <p>
   </p>
   <p>
   </p>
   <p>
    Pekný, veľkolepý, úžasne velebný je ten trenčiansky zámok ešte i v svojich rozvalinách.
         Akýže musel byť vtedy, keď v celej svojej sláve skvel sa široko ďaleko, hrdú hlavu dvíhajúc
         do oblačnej výšky? Akýže musel byť vtedy, keď bol osou, centrom celého Slovenska od Moravy
         k Tise, od Tatier k Dunaju, keď z neho riadil a spravoval deje uhorskej krajiny pán Váhu a
         Tatier?
   </p>
   <p>
    V tých časoch, z ktorých vyňaté sú deje tejto poviedky, ešte pevne stáli i tie tri
         tiene, čiže záboje, od ktorých hrad Tritín, neskoršie Trenčín dostal svoje meno. Či ho ďas
         vie, čo to, že tí jazykovedci a dejepisci vlasti tak veľmi boja sa i len slovenského zvuku.
         Trenčín vraj dostal meno od rímskeho Terentia, Lietava od laetare,
    <sup>
     [
     <a class="footnote" href="#ftn.id2579518" name="id2579518">
      18
     </a>
     ]
    </sup>
    Váh od vagari,
    <sup>
     [
     <a class="footnote" href="#ftn.id2579525" name="id2579525">
      19
     </a>
     ]
    </sup>
    Oponice
    <sup>
     [
     <a class="footnote" href="#ftn.id2579533" name="id2579533">
      20
     </a>
     ]
    </sup>
    od opponere, Beckov od bolondali…
    <sup>
     [
     <a class="footnote" href="#ftn.id2579542" name="id2579542">
      21
     </a>
     ]
    </sup>
    Bolo by to ozaj do smiechu, keby človek v tom tú hroznú podlosť neprajníkov
         nášho života nevidel, že tí ľudia radšej odvodia takéto názvy od tureckej alebo cigánskej
         reči, než by len spomenúť mali, že tomu alebo onomu bradu slovenský národ dal názov zo
         svojej reči. Vraví sa, že dejepisec je sudcom skutkov národov a sudcom ich náčelníkov,
         pohlavárov, panovníkov, že je prisluhovateľom spravodlivosti a pravdy. No čože už povieme o
         dejepiscoch, ktorí tak od buka do buka len svojmu národu tú ,pravdu‘ prisluhujú, z číreho
         klamu, lži, okrádania a plenu len slávu svojho národa velebia a tam, kde to už naskrze
         urobiť nemôžu, čo je v dejepise čestné a pekné, to radšej hocikomu vopchajú do sáry, než by
         to mali dať tomu, komu to všetkým právom prináleží. Nuž, či sú to prisluhovatelia, či
         opekúni? Nie, to sú šarhovia pravdy.
   </p>
   <p>
    Celkom takto zachodia tí páni so svojimi úsudkami o účinkovaní a živote tých velikánov,
         ktorí opovážili sa svojimi skutkami prekrížiť alebo i len dajaké polience hodiť do cesty
         ich politiky žijúcej zo lži a krádeže. Taký múdry historik ako Szalay László vo svojom
         dejepise Uhorska tiež len takto od buka do buka vynáša neprajný súd i o našom slávnom
         Matúšovi, nazývajúc ho ,zbojníckym dynastom‘. Alebo z prsta si vycical, že Matúša vraj
         podľa povesti za živa červíky zožrali!… Pravda, vám je živáňom každý, kto si svoje nedá,
         zradcom krajiny, kto si svoje bráni; buričom, kto sa za svoje právo hlási. Ale ak sa ujme
         dakto vašich sebeckých záujmov, vtedy vám ani sám Róža Šándor nebude živáňom. Oh, ty milá
         slobodomyseľnosť, oh, ty roztomilá spravodlivosť!
   </p>
   <p>
    Slávny Trenčiansky Matúš, pravda, tiež musel byť živáňom, lebo za drievnu slobodu
         Uhorska zahorel, lebo domáhal sa samostatnosti slovenského národa, ktorá mu podľa
         Štefanovej ústavy všetkým právom náležala, lebo bránil národnú cirkev, ochraňujúcu veriaci
         ľud pred prechmatmi ziskubažných cudzincov, pred nátlakom inorodcov. Bol živáňom, lebo pol
         krajine dával dobrú radu neuznať kráľa-cudzinca, dŕžave len podvodom natisnutého, ktorý
         vzpieral sa prísahou potvrdiť drievne práva dvoch častí tejto dŕžavy, — práva, od ktorých
         záviselo blaho abo úpadok najmä slovenského národa.
   </p>
   <p>
    No netraťme vospust sveta reči, keď vieme, že tí, čo nielen o Matúšovi, ale vôbec o
         každom výtečnom mužovi, čo sa blaha svojho národa domáha, takto zmýšľajú a podľa tohto
         zmýšľania i všetky svoje skutky riadia. Sú nenapraviteľní. Murínov myť, aby obeleli, je
         daromná práca. Príde čas, a verím v boha, že to inak bude.
   </p>
   <p>
    Ako som už spomenul, v roku 1312 pevne stáli od strany hôr ešte i tie tri záboje, od
         ktorých hrad dostal svoje meno.
   </p>
   <p>
    Zo strany Váhu nepravidelne tiahla sa popri samom kraji ozrutnej skaly nad závratnou
         priepasťou mocná kamenná stena, v každom kúte mohutnou baštou opevnená. Sám hrad je i teraz
         ten istý, ako roku 1312 bol, lenže pri opravách, ktoré robili jeho často meniaci sa
         majitelia, menovite Illésházyovci, mnohé premeny podstúpil.
   </p>
   <p>
    Trenčiansky Matúš okrem pevnoty a takrečeno už samou prírodou zabezpečenej nedobytnosti
         tohto zámku, ešte tri veci mal tu, ktoré mu ho takým veľmi milým a vzácnym robili, že z
         neho nechcel preložiť svoje stále sídlo do žiadneho iného hradu. Prvé bola vysoká veža,
         pyšne vznášajúca sa nad nedobytným hradom ako orličie pero nad šišakom nepremoženého
         bohatiera. Tu rád sedával Matúš a melancholickým zrakom blúdil utešenou širokou dolinou,
         ktorou hadí sa strieborná stužka Váhu. Prelietol okom od končitého, v šerej diaľke
         černejúceho sa Manína k jasnejšiemu bralu Vršatca alebo od Lopenníka k Javorine, Turecku,
         Čachticiam, dumal o peknej minulosti svojho milého národa a snil o jeho blahej budúcnosti.
         Oj, koľko ráz zvlhlo mu oko pri tejto dume žiaľnym tušením! Koľko ráz ziskrilo sa mu zase
         pevnou nádejou na lepšie časy… A splnilo, oj, dokonale splnilo sa to jeho trudné tušenie a
         päťstoročná poroba národa hodná je bôľnej slzy i v oku slávneho Matúša; … ale, keď splnilo
         sa jedno jeho trudné tušenie, dá boh, že splní sa i druhé: nádeje Matúša! — A tak teda:
   </p>
   <p>
    „Nech si má sok náš kus týchto časov,“ bo splnenie Matúšových nádejí tisícnásobne
         vynahradí národu to, čo posledný bohatier jeho samostanosti tak žiaľne tušil.
   </p>
   <p>
    Druhé, čo nášmu Matúšovi na Trenčíne také veľmi milé bolo, bol terem, čiže dvorana, na
         prvom poschodí zámku s výhľadom na mesto a nižné Považie. Táto dvorana bola veľmi
         priestranná, maľovaná výtečnými umelcami toho veku v poslednej štvrti minulého storočia. Po
         jej stenách rozvešané boli z Nitry sem privezené obrazy údelných kňazov Bielouhorska, ba i
         dajedny podarené obrazy slávnych členov rodiny Čákovskej a nad každou podobizňou zavesená
         bola zbraň týchto kňazov a veľmožov. Bola to drahocenná zbierka zbrojných zriedkavostí.
         Okrem toho v dvoch kútoch priestrannej dvorany stáli dve umeleckou rezbou posiate, hojne
         pozlátené vysočizné skrine, naplnené vzácnymi spismi v gréckej, latinskej, gótskej a
         slovenskej reči. Bol to poklad v tých časoch iste veľmi zriedkavý, ktorý o vzdelanosti tak
         Matúšových predkov ako i jeho vlastnej
    <sup>
     [
     <a class="footnote" href="#ftn.id2579751" name="id2579751">
      22
     </a>
     ]
    </sup>
    vydával jasné svedectvo. I tuná rád bavieval sa Matúš, neznajúc vznešenejšej
         zábavy, ako prehŕňať sa v týchto pokladoch ľudskej vedy a umenia. Že Matúš bol dokonalým
         znalcom i klasickej latinskej spisby, ba že i sám mal ducha vzletu básnického, najlepšie
         svedčí latinské heslo na čele tejto besiedky, ktoré vzišlo z Matúšovho pera.
   </p>
   <p>
    Tretie, prečo Matúš svoj Trenčín tak veľmi ľúbil, bolo priestranné náhradie, ozdobené
         piatimi utešenými starými lipami. Také priestranné náhradie, aké bolo na Trenčíne, nemal
         ani jeden z jeho početných hradov, čo malo veľkú váhu tak z hľadiska obrany, ako i pri
         sústreďovaní vojenských síl. K spomenutým piatim lipám ostatne pripútaná bola i nejedna
         historická rozpomienka z lepšej minulosti slovenského národa. Pod týmito lipami neraz sa
         konali národné sjazdy bielouhorského údelného kniežatstva najmä od roku 930 po 1018, keď
         Nitra bývala sídlom údelného kňaza, ktorého menoval cudzí panovník, čo si podmanil
         slovenské územie. A potom zas neskoršie, keď stará sláva Nitry začala klesať a zahaľovať sa
         hmlou nemeckých a franských intríg. Tu na trenčianskom nahradí zatratená bola skazonosná
         politika údelného kňaza Svätopluka II., ktorý sa vzoprel proti veľkňazovi Mojmírovi. Tu
         snovalo sa roku 1017 obnovenie drievnej ústavy veľkého kráľa Svätopluka pod záštitou
         svätého Štefana. Tu formovali sa podmienky zmluvy, ktorá sa mala uzavrieť s týmto kráľom.
         Tu skrsla neskôr myšlienka Vathovho povstania. Tu na trenčianskom náhradí na valných
         sjazdoch národa vôbec dostávali svoj prvý zárodok nesčíselné deje, ktoré mocným vplyvom
         zasiahli do osudov Uhorska. Nie div teda, že náš Matúš toto náhradie tak veľmi ľúbil a pod
         jeho pamätnými lipami rád trávieval svoje voľné hodiny.
   </p>
   <p>
    Prenesme sa i my v duchu do tých Matúšových čias, do slávnej doby Trenčína, a poďme pod
         pamätné lipy. — Ľahko to povedať, poďme; ale ako sa ta dostať?! Nepriehľadný húf ľudu,
         mešťanstva, rytierstva a veľmožov zhromaždený je dnes na trenčianskom náhradí. Je sa čo
         báť, že už ten roztisnúť musí nedobytné hradby, aby pomestil sa v ich obvode. K piatim
         pamätným lipám pretisnúť sa je číra nemožnosť.
   </p>
   <p>
    Čo sa robí?
   </p>
   <p>
    Pán Váhu a Tatier je nielen statkami, vekom, hodnosťami,
    <sup>
     [
     <a class="footnote" href="#ftn.id2579836" name="id2579836">
      23
     </a>
     ]
    </sup>
    ale i skúsenosťou, vedomosťami a láskou k slovenskej vlasti prvý muž národa.
         Zvolal valný sjazd bielouhorského rytierstva, mešťanstva a ľudu, aby z úst týchto
         vyrozumel, čo národ myslí, čo si želá, čo chce a čo žiada. I zišli sa na Matúšovo pozvanie
         na Trenčíne všetci župani a hodnostári horných stolíc, zišlo sa tu nesmierne množstvo
         veľmožov, mešťanov a ľudu. Tam pod tôňou košatých líp vidíme statných Omodejovcov,
         Ladislava a Dávida, vidíme Starohradského Boleslavína, Šimuna Miklúša a Blažeja z rodiny
         Kyšov, Likavského Radmíra, Petra Petroviča, čachtického Ctibora, Valenta Bojislavoviča,
         Jána Deržislava, starého Važeckého s jeho synmi, Čierneho Štefana, Berendu, Petenča, Pavla
         Čabanku, Buduňa, Vrbovského Michala, Čerepa, Markoviča a mnohých iných, spolu s početnými
         českými rytiermi. Medzi mešťanstvom vidíme poslancov početných miest a obcí a okrem toho
         nepriehľadné množstvo ľudu zo všetkých strán šíreho Slovenska.
   </p>
   <p>
    Šum, vrava, huk duní širokým nahradím ako v úle pobúrených včiel. Jedni vítajú, druhí sa
         vypytujú; každý má mnoho čo vravieť, bo každého hruď je preplnená citmi už či radosti, či
         nádeje na osudy milej vlasti, ba kde tu i obavami o neistú budúcnosť národa.
   </p>
   <p>
    Z dvoch radov okien prvého a druhého poschodia zámockej paloty s radosťou pozerajú na
         toto veľkolepé zhromaždenie národa ušlachtilé zraky početných milých žien a spanilých dcér
         slovenských. Ako by nehľadeli s potešením na tento sjazd, čo mal riešiť osudy ich milej
         domoviny. Veď blaho národa je i ich blahom a sláva slovenskej vlasti je i ich slávou.
   </p>
   <p>
    Uprostred náhradia pod strednou lipou stoja statní Omodejovci v dôvernom pološeptavom
         rozhovore so Ctiborom a Boleslavínom.
   </p>
   <p>
    „Never, môj milý brat“, namietal Ladislav Omodej na Ctiborove pochyby; „Matúš je
         dôsledný. Neverím, že by pristal na podmienky, ktoré mu dal Karol Róbert na zakončenie
         sporu. Ja dôverujem v neho a slepo pôjdem za svojím bratom a za ním.“
   </p>
   <p>
    „Braček,“ potichu odvetil na to obozretný Ctibor, „ja sa bojím, že pristane na ne,
         uchopí sa ruky, čo mu kráľ podáva a na nás, svojich verných, dajak pozabudne. Ej, brat môj,
         zle sa sedí medzi dvoma stoličkami.“
   </p>
   <p>
    „Ach, ak sa vyrovná, vyrovná sa nielen on sám, ale celá stránka,“ prehodil Boleslavín,
         „a čo by i to nie, ja pevne verím, že šľachetný a veľkodušný Matúš bude pamätať na svojich
         ľudí“.
   </p>
   <p>
    „Ak sa vyrovná, iste,“ prisvedčil Omodej, „no či možno myslieť, že by sedemdesiatročný
         muž, mocný, bohatý, samostatný, ako je Matúš, pre číru milosť toho holobrádka zadal svoje
         presvedčenie a s ním dobré právo, ba snáď i život národa? To neverím.“
   </p>
   <p>
    Vtom zazneli trúby a ukončili všeobecný šum a huk vravy a s ním i tento tichý rozhovor.
         Všeobecné hnutie, všeobecné mlčanie a ohliadanie sa k hlavnému vchodu zámockej paloty. Pán
         Váhu a Tatier kráča dolu briežkom po boku Jána Omodeja vzdor svojmu už značne pokročilému
         veku ešte mužným krokom. Ľud sa pred ním úctivo rozostúpil vpravo i vľavo a vyvoláva mu na
         slávu. Za ním stúpa starký opát Štefan v sprievode Matúšovho syna Ivana a driečneho
         Feliciána Sáha, za týmito išlo viacej veľmožov a napokon šľachtic Miklúš, syn Milvanov,
         verný sluha Matúšov, ktorý niesol viacej zvinutých pergamenov. Položil ich na stôl, stojaci
         pod lipami. Bola to cyrilikou a latinkou písaná svätoštefanská ústava, potom podobne písaná
         nitrianska prísaha a iné, na práva bielouhorského údelného kniežatstva vzťahujúce sa
         listiny.
   </p>
   <p>
    Kadenáhle ocitol sa Matúš na náhradí, ozvalo sa hromové ,sláva Matúšovi!‘ Opätovalo sa
         nesčíselne ráz, mocne sa odrážajúc od hradieb zámku k palote a od tejto k pohoriu
         zanovitého Inovca.
   </p>
   <p>
    Matúš s prívetivým úsmevom klaňal sa na všetky strany, najbližším podával ruky a
         kadenáhle sa dostal pod tônisté zoskupenie líp, zastavil sa v kruhu rytierov a zaujmúc
         miesto za vrchstolom, sokolím zrakom prelietol zhromaždenie národa, od ktorého závisela
         budúcnosť vlasti.
   </p>
   <p>
    Nastalo hrobové ticho a Trenčiansky Matúš milým a mocne cvendžiacim hlasom zvolal:
         „Vítam vás, župani a hodnostári, vítam vás, veľmoži a rytieri, vítam vás, mešťania a
         občania slovenskí, vy moji drahí a milí bratia, srdečne vás vítam na svojom Trenčíne.“
   </p>
   <p>
    „Nech žije pán Váhu a Tatier!“ volal národ jednohlasne, „sláva, sláva mu!“
   </p>
   <p>
    „Sláva i vám, bratia!“ pokračoval Matúš, keď utíšila sa búrka nadšenia. „S pocitom
         nevýslovnej radosti hľadím na vás, zhromaždených zo všetkých vidiekov našej Bielouhorskej marchie,
    <sup>
     [
     <a class="footnote" href="#ftn.id2580042" name="id2580042">
      24
     </a>
     ]
    </sup>
    že povšimli ste si môjho bratského pozvania a prišli ste spoločne poradiť sa v
         záležitostiach vlasti a národa. S pocitom radosti hľadím na vás, hodnostári, veľmoži,
         rytieri, bohatieri a hrdinovia, slávnych predkov slávni potomci, vy stĺpy bielouhorskej
         vlasti, vy bašty jej moci a slávy! — S nadšením iskrennej radosti hľadím na vás, slovenskí
         mešťania, kupci, priemyselníci, remeselníci, ktorí ste zárodkom nielen hmotného blahobytu
         národa, ale i mohutným hýbadlom jeho mravných úspechov, pákou jeho duševného rozvoja,
         hradbou jeho ústavnej slobody. A s plesaním nekonečnej radosti hľadím i na teba, tuná húfne
         zhromaždený môj drahý a milý ľud slovenský, bo viem, že horúco miluješ drievne ustanovizne
         svojich otcov, že si verným i zmýšľaniu i viere blahej pamäti dedov, že si verný sám sebe.
         Áno, s nadšením neobyčajnej radosti hľadím na vás všetkých, drahí, milí bratia moji, bo v
         jasných očiach vašich vidím zoru lepšej, zoru blahej budúcnosti pre našu milú, zloosudnými
         nehodami utrmácanú vlasť a nesvármi rozkydaný národ. Od dvoch rokov síce zmenšil sa počet
         prívržencov zákonitosti a drievnej ústavy, no pevne verím, že sa tento počet po mnohých
         sklamaných nádejach, po mnohých sklamaniach sa v sľuboch vierolomných Frankov konečne
         nielen ustálil, ale i pre všetky prípadnosti utužil a upevnil. My, ktorí sme tuná, už či
         tak bude, či inak, iste nespustíme sa viac nastúpenej cesty zákona a práva, či ona povedie
         k víťazstvu, či k zahynutiu. Povedomí si svojho svätého práva, svojej národnovlasteneckej
         povinnosti na nej do konca vytrváme.“
   </p>
   <p>
    „Vytrváme! Vytrváme!“ hrmelo zhromaždenie.
   </p>
   <p>
    „Bratia moji, ak by snáď boli medzi vami takí, ktorí by sa spytovali, akým právom som ja
         vás zvolal k národnému sjazdu…“
   </p>
   <p>
    „Nespytujeme sa!“
   </p>
   <p>
    „I tak dobre. Ale, aby nikoho nemýlili ani obavy, ba ani len pochybnosti, tu verejne
         hovorím, že zvolal som vás ako podnes jedine zákonný nádvorník uhorského kráľovstva,
    <sup>
     [
     <a class="footnote" href="#ftn.id2580142" name="id2580142">
      25
     </a>
     ]
    </sup>
    menovaný nebohým zákonným kráľom Ondrejom, lebo votrelci, papáni a uchvatitelia
         trónu, aký bol Oto a aký je Karol Róbert nádvorníkov menovať nemôžu. Zvolal som vás,
         obyvateľov Bielouhorskej marchie, ako nádvorník krajiny preto, lebo kreslo údelného kňaza
         Bielouhorského kniežatstva už od štyridsiatich rokov nie je obsadené. Ste teda zákonne
         zvolaným a teda i zákonným národným sjazdom Bielouhorska a tak, na čom sa tu spoločne
         dohodneme, bude nám všetkým nezrušiteľným zákonom, toho sa budeme nezvratne držať.“
   </p>
   <p>
    „Tak je!“ zahrmelo jednohlasne priestranným nahradím.
   </p>
   <p>
    „Slávne zhromaždenie!“ pokračoval po chvíli Matúš, „známe je každému jednému z nás, že
         vtedy, keď sa naši predkovia roku 1034 tuná na Trenčíne menom národa dohodli holdovať
         svätému Štefanovi, hlavnou podmienkou, ktorú mal odprisahať uhorský kráľ bolo, aby si
         Bielouhorská marchia podržala svoju drievnu samostatnosť, svoju ústavu, svoje staré práva a
         ustanovizne, a aby kráľ pre túto a takúto marchiu vždy zo svojej rodiny menoval údelného
         kňaza. Podmienku túto, ako je známe, svätý Štefan prijal a v Nitre roku 1035 slávnostne
         odprisahal svojím menom a menom potomkov a svojich nástupcov a menoval blahej pamäti Jóba i
         Samuelom zvaného údelným kňazom Bielouhorska. Tak, hľa, zabezpečená bola i našej marchii
         kráľovskou prísahou jej samostatnosť.
   </p>
   <p>
    Túto prísahu potom každý kráľ riadne vykonal v Nitre za prítomnosti kniežacej rady
         (senatus ducalis), bielouhorských bánov a županov. Od čias kráľa Svätopluka požívala
         samostatnosť tak Bielouhorská ako i Čiernouhorská marchia, ba Čiernouhorská i podnes ešte v
         úplnej miere požíva. Dobre je nám známe, ako dlho udržal sa tento poriadok vecí a známe je
         vám i to, kedy a kto začal snovať prvé intrigy a podkopávať túto našu drievnu ústavu,
         zabezpečujúcu našej bielouhorskej vlasti jej dávnu samostatnosť a slovenskému národu jeho
         milú slobodu. Z Frank a Nemiec sa z roka na rok sťahovalo cudzorodé kňazstvo, ktoré
         zaplavilo najmä Panónsku marchiu. Jeho strediskom stal sa a podnes je Ostrihom. Už za
         Štefanovho života si obľúbilo Izmaela, to jest maďarských osadníkov, a upotrebilo ich ako
         nástroj na naštrbenie samostatnosti Bielouhorska a na utláčanie našej národnej slobody.
         Všetku cirkevnú moc začalo sústreďovať v Ostrihome.
   </p>
   <p>
    Nezaveľa siahlo i po sústreďovaní občianskej moci, aby, keď padne raz hrádza, deliaca
         jednu marchiu od druhej, padla i samostatnosť tých marchií,
    <sup>
     [
     <a class="footnote" href="#ftn.id2580236" name="id2580236">
      26
     </a>
     ]
    </sup>
    padla drievna ústava, padla sloboda a padol národ a celé Uhorsko aby bolo
         jedným nerozdeliteľným telom a jeho hlavou neprajný nám Ostrihom. S týmito, sprvu opatrne
         ukrývanými úmyslami začalo mohutné kňazstvo z roka na rok smelšie a otvorenejšie
         vystupovať, najotvorenejšie a najsmelšie ale po privčasnej smrti nášho blahej pamäti kráľa
         Ondreja III., posledného výhonku dynastie mojmíroarpádovskej, ktorý padol za obeť ničomným
         úkladom franských votrelcov. Viete, vy drahí bratia moji, akým spôsobom bol nám natisnutý
         Karol Róbert, a prečo? Pretože on má byť povoľným nástrojom v rukách kňazstva, aby pokojne
         zahladili samostatnosť Bielouhorska, znivočili našu drievnu svätoštefanskú ústavu,
         podrobili si pravoslávnu cirkev, utlmili našu národnú slobodu. Nuž či my — keď toť
         nitrianska formula prísahy zreteľne hovorí: Ak by kto z potomkov veľkňaza tú prísahu, ich
         ústavu chcel narušiť, nech prekliaty bude na veky —, či sme my, reku, Karola Róberta mohli
         prijať, či sme ho mohli uznať za kráľa uhorského?“
   </p>
   <p>
    „Nemohli sme, nesmeli sme!“
   </p>
   <p>
    „A predsa, čo sa stalo?“ pýtal sa opäť Matúš. „Po Ondrejovej smrti začali tri marchie
         Uhorska medzi sebou prsty ťahať a každá marchia vystúpila s iným kandidátom pre kráľovský
         prestol. My Bielouhri držali sme sa zákonitosti, bo za kráľa radili sme Ladislava,
         nádejného zaťa Ondrejovho. My sme nemohli za to, že Alžbeta potom zvolila si kláštorné
         rúcho miesto kráľovského plášťa. Čiernouhri pustili sa ďalej. Oni chceli Ota, vnuka
         Belovho, a najďalej šli kňazstvom vedení Panónci, ktorí prví pristali na natisnutého im
         Karola Róberta, pravnuka Štefana V. Keď zákonne vyvolený Ladislav, ktorý, ako viete i
         prísahou potvrdil našu drievnu ústavu a samostatnosť Bielouhorska, keď — hovorím, Ladislav
         roku 1304 dobrovoľne opustil krajinu, my Bielouhri nepremeškali sme pre všeobecné, celej
         dŕžave prepotrebné dorozumenie sa vyjednávať i s cudzím nám Karolom Róbertom, ktorého
         radcovia, ako je známe, všetko nám sľubovali, ale splniť sľuby vždy odkladali. Konečne, keď
         sme sa sklamali v svojich nádejach, rozišli sme sa s nimi. Čo urobili nato? Povolali nás do
         Kykesa a kardinál Gentilis nás opäť sladkými slovami uchlácholil, slávnostne sľubujúc, že
         pri treťom korunovaní Karol Róbert
    <sup>
     [
     <a class="footnote" href="#ftn.id2580340" name="id2580340">
      27
     </a>
     ]
    </sup>
    prísahou potvrdí svätoštefanskú ústavu a ňou zabezpečenú samostatnosť
         Bielouhorska a že i Nitru prinavráti údelnému kňazovi Bielouhorska, ktorý sa mal vtedy
         menovať. No viete, ako nás zase oklamali, ako podlo nás opäť podviedli. Teraz už i
         sľubovanie za zbytočné držia, teraz sa už bez opekňovania svojich vlastizradných zámerov
         vytasili s hroznými úmyslami svojej svojvôle. Keď dnes týždeň bolo naše posolstvo v ich
         tábore, aby naším menom ešte raz pokúsilo sa vyrovnať spor a odvrátiť krvavú občiansku
         vojnu, Karol Róbert, ktorému naše poslanstvo podľa môjho zdania až priveľké ústupky naším
         menom ponúkalo, čo som svojmu synovi ako rečníkovi poslanstva už i dôrazne vyčítal, Karol
         Róbert, ako hovorím, sa osvedčil, že pod tou jedinou podmienkou hotový je vyrovnať sa, ak
         sa vraj na večné veky vzdáme chúťky na snívanú samostatnosť našej Bielouhorskej marchie, to
         jest, ak sa zriekneme svätoštefanskej ústavy, ak sa zriekneme našej ústavnej samostatnosti
         a našich drievnych práv, našej slobody, nášho národného života. — Či to urobíme?“
   </p>
   <p>
    „Nie, to neurobíme nikdy!“ jednomyselne volalo zhromaždenie.“
   </p>
   <p>
    „Radšej všetci zahynieme!“ ozvali sa dajedni.
   </p>
   <p>
    „Bratia moji!“ zvolal Matúš naradovaný ráznou odhodlanosťou zhromaždenia, „sláva vám! To
         je mužné slovo. A veru za samostatnosť našej milej vlasti, za drievnu ústavu nášho
         Bielouhorska, ak bude treba, i životy naše ochotne položíme. Verte, ak teraz my
         neprelomíme, ak teraz my nezastavíme zhubnú mrákavu, visiacu nad neodvislosťou, nad
         slobodou našej vlasti, tak dlho bude náš národ živoriť, bude nešťastný a porobený, ako dlho
         bol dosiaľ samostatný, zvrchovaný, slobodný a blahý. Kým doteraz žil v bratskej zhode so
         sesterskými marchiami a v pokoji s početnými prišelcami a hosťami, potom porazený klesne a
         upadne. Stane sa povoľným prostriedkom na ubíjanie svojej vlastnej slobody. Napokon bude
         biednym manom vládybažných prišelcov. Bratia moji, ako vidíte, som starec. Veru lepšie
         svedčalo by mi sedieť v pokoji na Trenčíne a v tichosti požívať ovocie tej milosti, ktorú
         mi, ako znáte, Karol Róbert za zadanie našej svätej veci tak bohato sľubuje. Nuž ale, keď
         je reč o samostatnosti mojej milovanej vlasti, keď ide o slobodu a život môjho drahého
         národa, či nie je starcova povinnosť, aby i on ratoval, čo ratovať možno? A kdeže je taký
         kmeť, ktorého srdce nemladlo by ohňom iskrenného nadšenia za milú domovinu a drahú rodinu,
         keď je vlasť a národ v nebezpečenstve? Nečudujte sa teda, bratia, že ja, sedemdesiatročný
         starec radím vám všemožne postaviť sa proti tomu uchvatiteľovi trónu, ktorého pevný úmysel
         je zničiť našu samostatnosť, našu slobodu, náš národný život. Tu je teraz čas, a to
         zvrchovaný čas, činne vystúpiť. Ak národ túto dobu premešká, ak sa teraz nevzmuží, padne a
         beda mu potom. — Predkladám teda slávnemu zhromaždeniu ešte raz predovšetkým tú veľmi vážnu
         otázku, či je odhodlané rozhodne vystúpiť proti Karolovi Róbertovi, ktorý žiada
         bezpodmienečné privtelenie Bielouhorska k Panónskej marchii?“
   </p>
   <p>
    „Sme na všetko odhodlaní!“ ozvalo sa mnoho hlasov.
   </p>
   <p>
    „Tak je, na všetko!“ volalo celé zhromaždenie.
   </p>
   <p>
    „Slávny bielouhorský sjazd!“ chopil sa slova najstarší Omodej, „i ja myslím, že teraz
         máme byť na všetko odhodlaní. Je zvrchovaný čas prelomiť konečne v Uhorsku pre nás
         nebezpečnú vládu kňazstva, ktoré všetko toto zapríčinilo, lebo sa všemožne usilovalo zničiť
         drievne slobody. Zvolilo si pritom pri uskutočňovaní svojich vládybažných zámerov za
         nástroj Karola Róberta. A zaiste ono bude prvou príčinou tých nehôd a bied, ktoré našu
         bielouhorskú vlasť prikvačia, ak náš národ v tomto boji upadne. Od našich otcov počúvali
         sme, bratia, ako pekne v zhode a pokoji žili naši predkovia tak medzi sebou ako i s hosťami
         a prišelcami krajiny. No už asi štyridsať rokov tomu, čo vplyvom kňazstva Frankovia a Nemci
         domohli sa nadvlády pri dvore. Z roka na rok skazonosnejšie sa usilujú utlmiť drievne práva
         a slobody národa. Viac než sto rokov tomu, čo následkom kňazského vplyvu nebola na uhorskom
         tróne kráľovná zo slovanskej krvi a čo šikujú nám s princeznami do krajiny celé húfy
         cudzincov, ošemetných Frankov a Nemcov, žijúcich zo špiku národa sťa ohyzdná plieseň. No
         nie dosť na tom, že tieto tlupy bezočivých votrelcov obsypala zvláštna milosť dvora vždy
         najvyššími hodnosťami, nie dosť, že pohodlne zasedajú si do kresiel najvýnosnejších úradov,
         že sťa upíri cicajú krv národa. Začínajú siať medzi nás i semä nesvárov, pozdvihujú Izmaela
         s jeho prišelcami a utláčajú kde možno tých, ktorých pravlasťou je uhorská krajina, takže
         ten rozmaznanec začína už i na týchto pozerať cez plecia. My sme dosiaľ v pokoji žili s
         prišelcami. Radosť i žalosť rovnako sme si delili, pretrpeli sme mužne nie jednu neresť.
         Uhorsko bolo nám všetkým spoločným majetkom, dŕžava bola nám matkou všetkých milujúcou,
         všetkými milovanou. Teraz to už začína byť inak. A stránka, čo túto zmenu vecí riadi, stáva
         sa zo dňa na deň mocnejšou a smelšou. Ako vidíme, svoje lupičské ruky vystiera už bez obalu
         i na samostatnosť našej bielouhorskej vlasti, na jej ústavu a slobodu a natíska krajine
         poriadky nemeckého sveta, páchnuce večným rabstvom ľudu, do ktorých sme jednou nohou už
         skutočne zaviazli. No strana tá sa ešte ani s tým neuspokojila. Nemala dosť na tom, že
         zradne podťala utešený strom uhorskej slobody. I do svätej cirkvi pchá už svoje drzé prsty,
         natískajúc nám v nej nasilu to, čo nie je naše, o čom národ, verný svojim svätým apoštolom,
         nechce vedieť, totižto reč cudziu, latinskú, ktorá nosí v sebe zárodok národného úpadku a
         manstva. Bratia moji, to ďalej trpieť nesmieme. Môj náhľad je teda rozhodne postaviť sa raz
         už proti utláčateľom našej ústavy a národnej slobody a hlavne teraz proti ich povolnému
         nástroju Karolovi Róbertovi.“
   </p>
   <p>
    „Tak je, nechceme Róberta!“
   </p>
   <p>
    „Prosím i ja o slovo,“ povstal čachtický Ctibor a obrátil sa chripľavým hlasom k
         Matúšovi. „Čujem a vidím, kuša natiahnutá a väčšina slávneho sjazdu zdá sa byť za jej
         spustenie, iste skazonosné už či pre nás, či pre našich protivníkov. Skazonosné, či pre
         jednu, či pre druhú stranu, a preto opovažujem sa predložiť otázku, či by snáď nebolo dobre
         nateraz pristúpiť na podmienky, čo kráľ Róbert ponúka našej stránke a keď raz príde doba
         prajnejšia, potom zasadiť sa za drievnu ústavu Bielouhorska.“
   </p>
   <p>
    „Na to je odpoveď,“ prejal slovo Matúš, „že právo, ktorého sa dobrovoľne vzdáme,
         prestáva byť právom a zostanú z neho franforce milosti, Bože, uchovaj nás od takého kroku.
         Pravdaže, môžeme byť porazení, môžeme padnúť a s nami i náš národ môže klesnúť do poroby na
         dlhé storočia. No kým sa dobrovoľne nevzdáme práva, ktoré našej bielouhorskej vlasti patrí
         v zmysle tejto drievnej,“ s dôrazom hovoril Matúš ukazujúc na starý pergamen,
         „svätoštefanskej ústavy potvrdenej všetkými kráľmi arpádovského rodu, áno, najnovšie i
         českým Ladislavom slávnostnou nitrianskou prísahou ústavy, dotiaľ to právo bude v zásade
         predsa pevne a právoplatne stáť, hoci by bolo násilím na dlhé storočia ubité. Prv alebo
         neskôr iste ho i v živote musia uznať. Ja som teda za to, aby sme dobrovoľne neoddali, čo
         najdrahšie je národu, čo sme my nenadobudli a za čo sme my i najpozdejším potomkom našim
         zodpovední.“
   </p>
   <p>
    „Tak je, nezabúdajme na nič!“ volali veľmoži a rytieri v úplnej zhode s meštianstvom a
         ľudom.
   </p>
   <p>
    „Páni moji!“ ujal sa slova Matúšov dôverník Felicián Sáh, „ani nemáme teraz dostatočnú
         príčinu dobrovoľne zadať také sväté poklady národa, aké sú jeho ústava a neodvislosť, tým
         menej, že niet obáv z nezdaru našej spravodlivej veci. Pravda síce, že Róbertov tábor
         vrútil sa nedávno medzi Hornád a Torysu, aby na dvoje rozpoltil Bielouhorsko a tak oslabil
         naše sily. No ja neverím, že by sa mu to podarilo, bo, ajhľa, i z tých strán sú medzi nami
         statní synovia bývalého Róbertovho najvernejšieho prívrženca Omodeja a ja mám pevnú nádej,
         že statný veliteľ Šariša, Dimiter Miklušovič k starým vavrínom, ktoré si pri Hrýne
         zaslúžil, pripojí nové a prekazí ďalšie napredovanie róbertovcov. Najnovšie zprávy okrem
         toho nám zvestujú, že naše voje neďaleko Turne víťazne ubili Láclava z Vyšuty, že Šumný Jób
         porazil Láclava z Oponíc a že je pevná nádej, že Dimiter všetky okolité sily šťastlivo
         pritiahne k Šarišu. Okrem toho máme teraz pričinením statných Omodejovcov i početné české
         voje, a čo hlavné, máme i mocných spojencov Brebirský Mladen, bán Bosny, ktorého otec, ako
         počuť, leží na smrteľnej posteli, a Ladislav Opor, sedmohradský vojvodca sú ľudia, ktorí
         iste nie tak ľahko sklonia svoju šiju v jarmo Róbertovo, a tak trebárs nie bezprostredne,
         predsa sú to naši spojenci proti franským votrelcom. No čo by i to všetko nie, ja by som
         predsa vždy len za to hlasoval, aby sme z drievnych práv slovenského národa a z uhorskej
         ústavy, ktorá nám zaručuje samostatnosť nášho milého Bielouhorska za žiadnu cenu ani byľky
         nezadali.“
   </p>
   <p>
    „Nezadáme!“ zhrmel hlas ľudu nahradím.
   </p>
   <p>
    „Pekné to slovo, páni,“ ohlásil sa teraz Dônč Čapy, „ale uvážme z druhej strany i to, že
         Karol Róbert, ktorý bol roku 1310 v Belehrade prostredníctvom Tomáša opravdivou korunou
         Štefana korunovaný, predsa už má aké-také právo na uhorský prestol, lebo náš dŕžavný
         zákon…“
   </p>
   <p>
    „Prvý zákon je sloboda,“ pretrhol ho týmito námietkami rozmrzený Matúš, „a slobodná
         voľba slobodného, svoje drievne zákony ctiaceho národa. Takto ale onen uchvatiteľ koruny a
         trónu nestal sa naším kráľom voľbou, ústavou a zákonmi zaštítenou. A to, že Róbertovi jeho
         honci, jeho povoľní sluhovia a otroci Ríma položili uhorskú korunu na hlavu, nie je ešte
         zákonné korunovanie uhorského kráľa. Či keď uchytí dakto z oltára posvätnú oblátku a zhltne
         ju, či ten požíva pravé telo Kristovo? Či keď bez všeobecnej vôle národa, bez vzájomného
         dorozumenia sa troch samostatných marchií ústavného Uhorska dakto uchváti trebárs i korunu
         svätého Štefana a dá si ju položiť na hlavu, či ten je už naším kráľom? Staviam sa, dôrazne
         sa staviam proti podobným náhľadom na korunovanie toho votrelca, na ktorom Bielouhorsko, ba
         ani Čiernouhorsko naskrze žiadnej účasti nebralo. Snem, čo ho volil a korunoval, nebol
         zákonne zvolaný, nasledovne nebol ani oprávneným zákonným snemom voliť a korunovať. Karol
         Róbert nebol volený a korunovaný s uzrozumením celej krajiny, nasledovne on nie je naším
         kráľom.“
   </p>
   <p>
    „Nie je! Nie je naším kráľom!“ ozvali sa početné hlasy.
   </p>
   <p>
    „Nechceme ho!“ zhučalo zhromaždenie.
   </p>
   <p>
    „Bratia moji!“ pokračoval Matúš, utíšiac svoje predošlé rozhorčenie, „postúpme teda
         ďalej v svojom rokovaní. Ondrej tretí zomrel, Alžbeta, jeho jediná dcéra pohrdla skvelým
         dedičstvom svojich otcov, Vladislava Drugatina nechcel snem, Otu niet, cudzinca Karola tiež
         nechceme, — a tak so smrťou Ondreja III. rozviazala sa úmluva národa s rodom
         mojmíro-arpádovským. Dŕžava uhorská má teraz opäť právo slobodnej voľby. Či je tak?“
   </p>
   <p>
    „Tak je! Tak je!“ volalo zhromaždenie jednomyseľne.
   </p>
   <p>
    „Bratia moji!“ ujal sa teraz slova zase Ján Omodej, „o tejto veci už od dvanástich rokov
         veľmi mnoho sa hovorilo a v tom sa všetci prívrženci drievnej ústavy, všetci verní synovia
         vlasti a národa jednomyseľne zhodujú, že po smrti Ondreja III. dŕžava síce má právo na
         slobodnú voľbu, no v tom, koho voliť, prenesmierne rozchodia sa náhľady, takže tuná naozaj
         možno riecť, koľko hláv, toľko práv. Jedni radili pred niekoľkými rokmi českého kráľa bez
         ohľadu na to, že nestal sa Ondrejovým zaťom. Iní od dvoch rokov radia zase len českého
         kráľa Jána. Druhí zas poľského Lokietka, posledného, výhonok slávnych Piastov. Na to
         namieta sa z mnohých strán, že Ján je dobrodruh, a nestály Ladislav už tretí raz na tróne.
         A pravda je, ani ja by som ani k jednému z týchto tej dôvery nemal, žeby som radil národu
         ponúknuť ktorémukoľvek z nich korunu uhorskú. Lež bratia moji, sú ešte i iné a veru mohutné
         slovanské plemená, obdarené rodmi kniežat, skvejúcich sa cností ľudského ducha i srdca. A
         preto najmä my, na východe bývajúci Bielouhri, uzrozumeli sme sa s Fedorom Koriatovičom,
         Petrom Petrovičom a mnohými inými, že v záujmoch bielouhorskej vlasti a pravoslávnej cirkvi
         pri voľbe budúceho kráľa obrátime pozornosť národa na tieto mohutné kniežacie rody na
         severe. Narádzam teda, aby slávny sjazd uzavrel pustiť sa v nadrečenom smere do bližšieho
         vyjednávania. Rozumie sa, že prvou našou podmienkou má byť drievna ústava uhorskej dŕžavy a
         tak teda i nezávislosť Bielouhorska od Panónskej marchie.“
   </p>
   <p>
    „Dobre tak!“ ohlásilo sa zopár rytierov.
   </p>
   <p>
    „Slávne zhromaždenie,“ prejal hneď nato slovo Matúš, na ktorého boli pri tejto rade
         obrátené všetky zraky, „hoci je znamenitá rada môjho milého priateľa Ondreja, lebo je sa čo
         báť, že ak obrátime inam našu pozornosť, sľúbia nám všetko, no vieme, ako vierolomný Frank
         a Nemec vedel držať sľuby. A preto je to i môj náhľad, aby sme na tento závažný krok
         pripravovali národ, ba mu i v celej dŕžave kliesnili cestu. Avšak tú radu, aby sa už náš
         sjazd pustil v tomto smere do bližšieho vyjednávania, držím za predčasnú, ba naskrze
         nemiestnu. Lebo ktože má právo voliť uhorského kráľa? Uhorská dŕžava prostredníctvom svojho
         zákonne zvolaného a zákonne zostaveného snemu. A kto sme my? My sme národný sjazd len
         tretej časti tejto dŕžavy, my sme zhromaždenie Marchie bielouhorskej. Ak by sme teda my už
         teraz či volili, či len vyjednávali s kráľom, ktorého má voliť snem dŕžavy, dopustili by
         sme sa tej istej chyby, ktorej dopustili sa následkom kňazského vplyvu Panónci s voľbou
         Karola Róberta, alebo priaznivci Nemcov s voľbou bavorského Ota. Ja, drahí bratia moji,
         nadovšetko ctím si zákon a preto radím, súkromne síce, aby sa pripravovala mienka za návrh
         Omodejov. Verejne však a najmä na tomto našom národnom bielouhorskom sjazde, by sa nijako
         nemala predchádzať vôľa dŕžavného snemu, z ktorého Bielouhorsko predstavuje iba jednu
         tretinu.“
   </p>
   <p>
    „Pravda je! Tak je!“
   </p>
   <p>
    „A čože teda,“ ozval sa jeden hlas, „či budeme bez kráľa?“
   </p>
   <p>
    „Dohodli sme sa,“ odvetil Matúš na túto otázku, „že Karola neuznávame za uhorského
         kráľa, že ho nechceme, a preto, dotiaľ však, pokým nezasadne zákonný dŕžavný snem k voľbe,
         budeme bez kráľa.“
   </p>
   <p>
    „Avšak bez hlavy nebudeme,“ prejal slovo Felicián Sáh; „Matúš Čák je zákonným
         nádvorníkom krajiny, ba je viac, bo vtedy, keď na krátky čas
    <sup>
     [
     <a class="footnote" href="#ftn.id2580908" name="id2580908">
      28
     </a>
     ]
    </sup>
    utíšil sa spor medzi nami a Karolom Róbertom, ktorý sľúbil uznať práva
         Bielouhorska, náš slávny Matúš Čák bol tútorom uhorskej dŕžavy pričinením uhorského vtedy
         zákonne zvolaného snemu. Sláva teda dočasnému náčelníkovi kráľovskej uhorskej vlády, sláva
         Matúšovi, tútorovi krajiny!“
   </p>
   <p>
    „Sláva mu, sláva!“ zhučalo zhromaždenie s iskrenným nadšením.
   </p>
   <p>
    „Pravdu má náš brat Felicián,“ riekol opäť Matúš, „bo isté je, že dŕžava ani do budúcej
         voľby nebude bez hlavy, bo ja, ako je známe, som jediný zákonný nádvorník dŕžavy, ba i
         pričinením jej zákonného snemu vyhlásený za tútora krajiny práve preto, aby vraj v týchto
         neistých časoch vláda dŕžavy neostala bez zákonnej hlavy, ak by snáď Karol Róbert ostal
         vierolomným. Ako tútor dŕžavy teda budem jej dočasnou hlavou a ako taký budem hlavným
         veliteľom vojov postavených proti votrelcom. Budem mať teda svoje mnohé, vážne, pre
         sedemdesiatročného starca veru i dosť ťažké povinnosti. A práve preto, aby som mohol týmto
         povinnostiam ako dočasný náčelník dŕžavy a vojvoda tábora zodpovedať, tiež dočasne
         vymenúvam brata Feliciána Sáha svojím nádvorníkom a ho ako takého predstavujem slávnemu
         sjazdu.“
   </p>
   <p>
    „Sláva mu, sláva!“
   </p>
   <p>
    „No, bratia moji, aby sme časom mohli uskutočniť výborný Omodejov návrh, aby sme
         zabezpečili sebe i svojim potomkom drievnu svätoštefanskú ústavu, aby skutkom stala sa naša
         dnešná dohoda neuznať Karola Róberta a pripraviť novú slobodnú voľbu uhorského kráľa,
         musíme predovšetkým poraziť Karolových žoldošov a vyhnať ho s celou jeho franskonemeckou
         perepúťou na večné časy z krajiny. Počujte ma teda. K vojakom vojvodca hovorí: Ešte dnes
         večer hne sa tábor náš oproti Karolovi Róbertovi. Vojvodcovia župných oddelení rozošlite
         poslov, aby všetky voje brali sa rovnou cestou k Toryse, kde spojíme sa v jeden tábor s
         bratmi Čechmi, s Dimitrom a so Šumným Jóbom. Nuž, hor sa teda, slovenská družina, hor na
         zhubcov ústavnej vlasti, na šarhov národa, hor sa k zbrani! Lepšej budúcnosti kynie nám
         nádej! Dokážme už teraz, že za blaho otčiny, za milú slobodu hotoví sme i životy položiť.
         Žiť, abo mrieť buď naším heslom. Hurá, do zbrane!“
   </p>
   <p>
    „Hurá-ha! Hurá!“ hrmelo v zápalistom nadšení celé zhromaždenie a na to zvuky ,Matúšovej dumy‘
    <sup>
     [
     <a class="footnote" href="#ftn.id2580992" name="id2580992">
      29
     </a>
     ]
    </sup>
    sprevádzali rozchodiacich sa veľmožov a rytierov.
   </p>
   <p>
    *
   </p>
   <p>
    Po rozpustení národného sjazdu nachodíme Matúša v jeho svetlici na zámku v rozhovore s
         čachtickým Ctiborom.
   </p>
   <p>
    „Slávny tútor dŕžavy!“ úctivo hovoril Ctibor, „prv, než opustíme tvoje sídlo Trenčín,
         dovoľ mi vernému sluhovi s poníženou prosbou predstúpiť pred tvoju veľmožnosť.“
   </p>
   <p>
    „Čo? Ty si môj sluha Ctibor?“ pretrhol ho Matúš podávajúc mu ruku. „Načo také
         ponižovanie sa? Pravé priateľstvo nepozná pána a sluhu. Ono stan svoj máva len u voľných
         ľudi. Vrav, čo žiadaš, braček.“
   </p>
   <p>
    „Päť rokov tomu,“ slovil po malej prestávke Ctibor, „čo som tvoju dcéru videl, vtedy
         tuším štrnásť-pätnásť ročnú pannu. Pri prvom pohľade zahorel som láskou…“
   </p>
   <p>
    „Čo?“ skríkol Matúš nemilo prekvapený, „ty sa uchádzaš o ruku mojej Margity?“
   </p>
   <p>
    „Ano, osmeľujem sa…“
   </p>
   <p>
    „Braček Ctibor, moja Margita nemá dvadsať rokov, ty vyše štyridsať. Čo si si to
         namyslel? Nemožno mi veriť, že by si jej bol vítaným ženíchom.“
   </p>
   <p>
    „Ja mám nádej, pane.“
   </p>
   <p>
    „No, všetko je možné. Poodíď tu do bočnej izby, sám hneď o tej veci s dcérou
         prehovorím.“
   </p>
   <p>
    „Ďakujem ti, pane!“ a s tými slovami pobral sa vpravo do bočnej svetlice, na ktorú mu
         Matúš bol ukázal.
   </p>
   <p>
    Sotva odstúpil Ctibor, hlavné, do teremu vedúce dvere opäť sa otvorili a dnu vkročil
         likavský Radmír.
   </p>
   <p>
    „Veľmožný tútor krajiny,“ riekol pokloniac sa Matúšovi, „prv než sťato odídeme,
         opovažujem sa jednu prosbu predniesť.“
   </p>
   <p>
    „Hovor, braček. Vari sa i ty chceš ženiť?“
   </p>
   <p>
    Otázka táto priviedla Radmíra do zrejmých rozpakov, bo skutočne sa i on zaoberal
         podobným úmyslom, a to už dlhší čas. Iba smelosť mu chýbala predniesť túto šteklivú
         záležitosť. „Vskutku,“ — zajakal sa pytač, „podivno mi, že… ty znáš uhádnuť… i myšlienky
         ľudí…“
   </p>
   <p>
    „Vec to často veľmi ľahká,“ usmial sa pán Váhu a Tatier. „No ty vari len nepýtaš tiež
         ruku Margity?“
   </p>
   <p>
    „Ba práve, veľmožný pane…“ poklonkoval sa Radmír.
   </p>
   <p>
    „Ech, nedaj sa vysmiať,“ zvolal Matúš, položiac mu pravicu na plece; „vdovec s piatimi
         deťmi!“
   </p>
   <p>
    „Práve tie, hľa, vernú matku potrebujú.“
   </p>
   <p>
    „No,“ stisol plecami Matúš, „dobre braček. Ak dcére ľúbo, mne si vítaným ženíchom, no
         siliť ju nebudem…“
   </p>
   <p>
    „Ja i bez silenia mám pevnú nádej, lebo…“
   </p>
   <p>
    „Dobre, dobre; odstúp tuná na okamih vľavo, zaraz sám s ňou prehovorím.“
   </p>
   <p>
    „Srdečná ti vďaka za to, pane môj!“ a s tým pobral sa Radmír do bočnej izby, na ktorú mu
         Matúš bol ukázal.
   </p>
   <p>
    Matúš, prekvapený týmito nenadálymi prosbami, sa chutne rozosmial. „Naraz dvaja pytači!“
         zvolal, „a čo viac, každý z nich má vraj pevnú nádej. Neviem, čo to naraz tým luďom
         napadlo. So svojou dcérou mal som síce inakšie úmysly, no Margita Nemca naskrze nechcela a
         ja pre jej zanovitosť musel som zrušiť dané slovo. Radšej sa vraj bude so statným Slovanom
         o biednu chyžu deliť, než s ľstivým Nemcom o purpur vojvodského kresla. Dobre to vravela!…
         Neviem, čo teraz povie a čo na ženícha, ktorého som jej ja obecal. Bol síce čas, keď jej
         podľa mienky mnohých skvelšie výhľady kynuli, keď za príkladom bavorského Ota i Karol
         Róbert začal spomínať bližšie spriatelenie sa so mnou prostredníctvom tohto manželstva. No
         už vtedy som povedal a i teraz vravím, že nikdy za cenu blaha svojej vlasti a svojho
         národa. A to pevne verím, že Margita sto ráz šťastnejšia bude so statným Feliciánom,
         jednoduchým veľmožom, než s tým franským smilníkom na kráľovskom kresle.“
   </p>
   <p>
    Sotva dokončil Matúš toto svoje hlasné myslenie, hlavné dvere sa zase otvorili a dnu
         vstúpil slávny junák považského tábora, Janko Deržislav, Dežom zvaný. Bol to šuhaj asi
         šesť-osemadvadsaťročný, peknej vysokej postavy, iskrenných čiernych očí a havraních vlasov.
         Sotva ocitol sa Deržislav vo dverách, Matúšovi nevdojak vylúdil sa z pŕs akýsi výkrik
         milého prekvapenia a orličie jeho oko s výrazom srdečnej blahosklonnosti spočinulo na milej
         junáckej postave príchodzieho, ktorý zastal neďaleko dvier, vážne sa poklonil pred Matúšom
         a hovoril: „Milostivý pane! Najväčšia moja pýcha je, že v tvojom tábore pod slovenskou
         zástavou slúžim vlasti a národu a verím, že ty, veľmožný pane, dosiaľ spokojný si so mnou.
         Jedine toto blažiace ma vedomie umožňuje mi teraz predniesť vrúcnu túžbu môjho srdca.“
   </p>
   <p>
    „Vrav, synak môj, čo chceš?“
   </p>
   <p>
    „Ľúbim tvoju dcéru,“ šeptal polohlasne Deržislav so sklopeným zrakom.
   </p>
   <p>
    „Ach, i ty Margitu?“ zvolal nie nepríjemne prekvapený Matúš. „Pane, večný bože! Prečo
         nemám aspoň štyri dcéry?“
   </p>
   <p>
    „Veľmožný pane môj, viem, že som chudobný nepatrný rytier, ktorý okrem cti a meča nemá
         iných statkov…“
   </p>
   <p>
    „Že veľkých statkov nemáš, braček, to nie je tvoja vina, lež vina dedov, ktorí ti ich
         nezanechali. Vidíš z toho i ty, že je bohatstvo len šťastím i náhodou, statočnosť zásluhou.
         Ostatne, synak môj, milá mi je tvoja dôvera. No vec tá má svoj háčik. Ja som ruku svojej
         dcéry obecal svojmu miláčikovi Sáhovi a pevne som si umienil, že ju ešte pred rozhodným
         úderom, s ktorým strojíme sa teraz na tábor Frankov, vydám, aby — ak by vôľa božia bola, že
         by som sa viac nenavrátil z boja, nezostala nezaopatrená. O mojom úmysle ani Felicián, ani
         ona dosiaľ nevie. No Margita má okrem teba ešte dvoch pytačov, o ktorých tiež ani len
         tušenia nemá. Ako hovorím, obecal som jej ruku Sáhovi, no dávam ti svoje slovo, že vec tú
         teraz nie ja, lež jedine jej vôľa rozhodne. Hneď s ňou o tom ja sám prehovorím. Ráč počkať
         trochu tu von vo dvorane.“
   </p>
   <p>
    Deržislav, uradovaný sladkou nádejou, bo veď mu Margita už pred rokom večnú lásku
         sľúbila, vrátil sa do teremu a Matúš zacengal na sluhu. V okamihu ocitol sa jeho verný
         Mikuláš u neho.
   </p>
   <p>
    „Zavolaj mi dcéru“ velel Matúš. Sluha šiel.
   </p>
   <p>
    „Počuj, chlape, vráť sa!“ skríkol Matúš v dobrom rozmare a dôverným hlasom pokračoval:
         „Počuj, Miklúš, Margita má naraz troch pytačov, tu, tam a tuná, a ja, vieš už, že som ju
         štvrtému obecal. Ktorého z nich by si ty radil?“
   </p>
   <p>
    „Kto sa to má vydať?“
   </p>
   <p>
    „Moja dcéra Margita.“
   </p>
   <p>
    „Nuž s tou sa poraďte.“
   </p>
   <p>
    „Hahaha! Pravdu máš. To je i môj úmysel. No iď, zavolaj ju.“
   </p>
   <p>
    Sluha odišiel a po malej chvíli vstúpila dnu Matúšova jediná, vrúcne milovaná dcéra
         Margita, zosobnený ideál panny slovenskej. Pekná, štíhla, vyššia postava, biela okrúhla
         tvár, bohaté belavé kadere, jasné modré oči, to boli hlavné ťahy bohatých vnád, ktorými
         táto krásavica oplývala. Otec ju ľúbil, ale i ona ľúbila otca, bo v ňom zbožňovala ideál
         zriedkavého, vlasti a národu nezvratne oddaného hrdinu. Sotva vkročila do izby a
         presvedčila sa, že je otec konečne osamote, s naradostenou tvárou milujúcej a vďačnej dcéry
         letela mu v otcovské objatie.
   </p>
   <p>
    „Moja milá dcéra!“ zvolal Matúš, privinúc ju k prsiam a potom keď ju na čelo poľúbil,
         medzi svoje dve mocné dlane uzavrúc jej peknú hlavu a prenikave uprúc svoj otcovský
         starostlivý zrak v jej veľké jasné oči, hovoril: „Akože sa mi máš? Ešte som ťa dnes
         nevidel.“
   </p>
   <p>
    „Dobre, môj milý otec, keď nevidím chmáry na tvojom čele.“
   </p>
   <p>
    „A čoby i boli, keď ich ty pohladíš, Margita moja, iste pominú.“
   </p>
   <p>
    „Nie, niet ich otecko. Netreba ich hladiť,“ slovila dcéra, túliac sa k otcovi.
   </p>
   <p>
    „Niet ich, no je možné, že budú,“ riekol Matúš po chvíli, a v skutku začalo sa mu mračiť
         čelo. „Vieš, dcéra moja, na čom sa dnes národný sjazd uzniesol. Vieš už, že ešte dnes večer
         opustím Trenčín a ktovie, či navrátim sa kedy. A preto, vidíš, prv než sa rozlúčime, rád by
         som jednu dôležitú vec usporiadať s tebou.“
   </p>
   <p>
    „Rozkáž, môj otecko milý,“ zvolala deva a ovinula svoje plné biele ramená okolo
         mohutného muža, ako keby sa ľalia túlila k mocnému dubu.
   </p>
   <p>
    „Dcéra moja!“ hovoril otec o poznanie odmeranejším hlasom. „Máš už dvadsať rakov, čas je
         pomyslieť na vydaj. Už dva razy som povolil tvojej žiadosti, odpraviac pytačov, ktorí ti
         neboli po vkuse a chuti. I teraz zase traja rytieri hlásia sa o tvoju ruku, no ja, vyznám
         ti úprimne, obecal som už tvoju ruku svojmu miláčikovi Sáhovi. Buď teda taká dobrá,
         povšimni si mojej otcovskej rady, ak ti možno, sama odprav troch pytačov a pred nimi podaj
         ruku tomu, ktorému som ju ja obecal. Bude to pre Sáha milé prekvapenie. Viem, že ťa miluje
         a tuším, že si len ako pytač netrúfa vystúpiť.“
   </p>
   <p>
    „Otče môj!“ vzdychla deva, ale otec vzdych ten nedopočul, lebo zvýšeným hlasom
         pokračoval: „Prosím, páni bratia, vstúpte. Poďte počuť rozhodnutie mojej dcéry.“
   </p>
   <p>
    Trojo dverí naraz sa rozostúpilo, z ľavej strany vkročil Radmír, z pravej Ctibor a
         prostriedkom Ján Deržislav.
   </p>
   <p>
    Matúš cengal; „Zavolaj mi Sáha!“ velel vstúpivšiemu sluhovi a po chvíli ocitol sa pri
         boku Deržislava i driečny rytier, miláčik Matúšov, Felicián Sáh.
   </p>
   <p>
    „Bratku Sáhu,“ riekol Matúš, „dal som ťa zavolať, aby si mi bol svedkom v istej rodinnej
         záležitosti. Moja Margita má dnes podivnou náhodou naraz troch pytačov, všetko statných,
         šľachetných, statočných rytierov, z ktorých každý hoden je byť Matúšovým zaťom. A práve
         preto, že by mne ťažko prišlo medzi nimi voliť, ponechal som vec tú celkom slobodnej vôli
         mojej Margity. Nuž, dcéra moja, voľ si teraz sama.“
   </p>
   <p>
    „Otče môj drahý!…“
   </p>
   <p>
    „Nuž, Margita, netrať ducha,“ posilňoval ju otec.
   </p>
   <p>
    „Nemožno, otče môj!“ zvolala dcéra a slzy ju zaliali.
   </p>
   <p>
    „Počuli ste, páni bratia,“ obrátil sa Matúš k trom pytačom Margity, „že nemožno jej
         voliť, bo ani k jednému z vás zvláštnej náklonnosti…“
   </p>
   <p>
    „Otče môj,“ prosila rozplakaná deva, s panenským studom túliac sa k otcovi, „prosím ťa,
         prestaň ma mučiť!“
   </p>
   <p>
    „Čo to? Mučiť? Slobodnú vôľu ti nechávam a ty vravíš, že ťa mučím!“ vravel otec so zle
         ukrytou pretvárkou, a ustúpil krok naspäť.
   </p>
   <p>
    Margita stála ako búrkou zmietaný kvet bez opory vo veľkom vnútornom boji medzi citmi
         úprimnej dcérinej lásky, spojenej s povinnou poslušnosťou dobrému ale i rovnako prísnemu
         otcovi a medzi citmi horúcej lásky k miláčikovi mladistvej duše svojej. Bol to boj veľký a
         ťažký. Konečne ale predsa zvíťazil pocit vlastného blaha nad dcérinou poslušnosťou a s
         pološeptavým, no z hlbín duše vinúcim sa jej výkrikom ,môj drahý Janko!‘ letela
         Deržislavovi do náručia.
   </p>
   <p>
    Tento obrat všetkých prekvapil. Radmír a Ctibor zahryzli si do perí a stiahli obrvy a
         Matúš, ktorý porovnával v duchu Sáha s troma pytačmi a s istotou rátal na ochotnú
         poslušnosť dcéry, nevedel už teraz ako vec tú do koľají priviesť. „Čo, známosť?“ pýtal sa
         Margity „a to bez môjho vedomia?“
   </p>
   <p>
    „Odpusť, otče môj ľúby!“ lkala dcéra a vrhla sa na kolená, stiahnuc za sebou i svojho
         milého.
   </p>
   <p>
    „Hm,… teda dávna známosť,… a mne o tom ani slova!“ a prejdúc si rukou po čele, po malej
         prestávke udobrený doložil: „No darmo je. Viaže ma slovo,… ja som ti dal právo slobodnej
         voľby,… maj si teda, čo si si vyvolila. Prijmite, dietky moje, otcovské požehnanie. Pán boh
         s nami a zlé preč!“ doložil, a položil ruky na hlavy snúbencov. Ctibor a Radmír so zle
         utajeným citom závisti pozerali na tento neočakávaný výjav. „Nebanujte, páni“ riekol im
         Matúš; „i mňa neraz už nádej sklamala. Poďte, bratia moji, zalejeme to naším tokajským pri
         obede.“
   </p>
   <p>
    S tým pojal Ctibora a Radmíra pod pazuchy a šiel s nimi do dvorany. Pri dverách sa
         obzrel na Feliciána, ktorý práve blahoželal Deržislavovi k jeho šťastiu a riekol: „Bratku,
         Felicián, poď! Sadnime si k obedu. Nechaj tu tých zaľúbencov, nech sa tešia jeden s druhým,
         tým tuším už ani obed netreba.“ A s hlasným smiechom vkročil do dvorany, naplnenej
         početnými hosťami, ktorí už len na príchod domáceho pána čakali, bo všetci tí, ktorí sa
         zúčastnili na dnešnom sjazde, veľmoži i rytieri, mešťania i obecný ľud boli dnes hosťami
         pohostinného pána, Trenčianskeho Matúša. V palote v troch teremoch boli prikryté dlhočizné
         rady stolov a vonku na náhradí vo viacerých kotloch varil sa tukáň
    <sup>
     [
     <a class="footnote" href="#ftn.id2581544" name="id2581544">
      30
     </a>
     ]
    </sup>
    a piekli sa na mocných železných ražňoch štvrtky volov.
   </p>
   <p>
    Pod lipami ale hrala druhá zámocká banda naše trávnice a sedliaci s krčiažkami vína v
         hrsti, pokreskávali si pri nich a kedy zadanákali, kedy zavýskali, kedy zapili na ,stále
         zdravie‘ pána Váhu a Tatier.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2579518" name="ftn.id2579518">
        18
       </a>
       ]
      </sup>
      (lat.) Veseliť sa, radovať sa.
     </p>
    </div>
    <div class="footnote">
     <p>
      <sup>
       [
       <a class="para" href="#id2579525" name="ftn.id2579525">
        19
       </a>
       ]
      </sup>
      (lat.) Túlať sa, sem tam chodiť.
     </p>
    </div>
    <div class="footnote">
     <p>
      <sup>
       [
       <a class="para" href="#id2579533" name="ftn.id2579533">
        20
       </a>
       ]
      </sup>
      (lat.) Naproti postaviť.
     </p>
    </div>
    <div class="footnote">
     <p>
      <sup>
       [
       <a class="para" href="#id2579542" name="ftn.id2579542">
        21
       </a>
       ]
      </sup>
      (maď.) hlúpy
     </p>
    </div>
    <div class="footnote">
     <p>
      <sup>
       [
       <a class="para" href="#id2579751" name="ftn.id2579751">
        22
       </a>
       ]
      </sup>
      <span class="emphasis">
       <em>
        … jeho vlastnej
       </em>
      </span>
      — „Matúš bol muž pre vek svoj vzdelaný…
               Študoval, ako bolo zvykom vo vtedajšom veku, bezpochyby v cudzozemsku, v Taliansku
               alebo Francúzsku. Tam si nadobudol vzdelanosť klasickú.“ (Jonáš Záborský — pozn.
               autora.)
     </p>
    </div>
    <div class="footnote">
     <p>
      <sup>
       [
       <a class="para" href="#id2579836" name="ftn.id2579836">
        23
       </a>
       ]
      </sup>
      <span class="emphasis">
       <em>
        … vekom, hodnosťami
       </em>
      </span>
      — Roku 1312 bol Matúš 69 rokov starý. V
               svojom dvadsiatom piatom roku už bol vojvodom Sedmohradska, v päťdesiatom županom
               prešporským a kráľovským stajníkom. V päťdesiatom treťom roku nádvorníkom Uhorska a v
               šesťdesiatom šiestom i „tútorom“ krajiny (pozn. autora).
     </p>
    </div>
    <div class="footnote">
     <p>
      <sup>
       [
       <a class="para" href="#id2580042" name="ftn.id2580042">
        24
       </a>
       ]
      </sup>
      <span class="emphasis">
       <em>
        … Bielouhorskej marchie
       </em>
      </span>
      — Za Matúšových čias bol i toto ešte
               bežný výraz. „Item si de Bielgan (Bielougoria) quod dicitur marchia, cives
               Strigonienses portent vinum sive in carinis sive in curribus, de qualibet tunella
               solvant duo pondera.“ (Ladislai III. regis moderatio telonii strigoniensis a. 1288 —
               pozn. autora.)
     </p>
    </div>
    <div class="footnote">
     <p>
      <sup>
       [
       <a class="para" href="#id2580142" name="ftn.id2580142">
        25
       </a>
       ]
      </sup>
      <span class="emphasis">
       <em>
        … nádvorník uhorského kráľovstva
       </em>
      </span>
      — „Ktorej hodnosti nechcel
               sa potom vzdať nikdy až do smrti.“ (Jonáš Záborský — pozn. autora.)
     </p>
    </div>
    <div class="footnote">
     <p>
      <sup>
       [
       <a class="para" href="#id2580236" name="ftn.id2580236">
        26
       </a>
       ]
      </sup>
      <span class="emphasis">
       <em>
        … samostatnosť tých marchíí
       </em>
      </span>
      — Samostatnosť túto dokazuje i
               to, že i v samom „Corpus juris“ sú zákony, ktoré výlučne len pre Bielouhorsko
               platili, napríklad S. Ladislai decretum III; decretum Colomanni regis ab Albrico
               compilatum; decretum regis Andreae II. a. 1231 a i. (pozn. autora).
     </p>
    </div>
    <div class="footnote">
     <p>
      <sup>
       [
       <a class="para" href="#id2580340" name="ftn.id2580340">
        27
       </a>
       ]
      </sup>
      <span class="emphasis">
       <em>
        … pri treťom korunovaní Karol Róbert
       </em>
      </span>
      — Karol Róbert bol štyri
               razy korunovaný, a to: 1. roku 1300 v Záhrebe skrze arcibiskupa ostr. Gregora (Madius
               u Schwandtnera III, 638), 2. roku 1301 v Ostrihome skrze toho istého Gregora. (Bula
               Bonifáca VIII. „Spectator omnium.“) 3. roku 1309, 15. júna v Pešť-Budíne skrze
               arcibiskupa Tomáša. (Koller hist. episc. quinque eccl. II, 293.) 4. roku 1310, 27.
               augusta a tentoraz s opravdivou korunou v St. Belehrade skrze arcibiskupa Tomáša.
               (Thúróczy II, 89 — pozn. autora.)
     </p>
    </div>
    <div class="footnote">
     <p>
      <sup>
       [
       <a class="para" href="#id2580908" name="ftn.id2580908">
        28
       </a>
       ]
      </sup>
      <span class="emphasis">
       <em>
        … na krátky čas
       </em>
      </span>
      — Od novembra 1308 po 15. júna 1309, lebo už
               6. júla 1309 Matúša Gentilis exkomunikoval. (Fehér, Codex Diplomaticus VIII, 5, s. 52
               — pozn. autora.)
     </p>
    </div>
    <div class="footnote">
     <p>
      <sup>
       [
       <a class="para" href="#id2580992" name="ftn.id2580992">
        29
       </a>
       ]
      </sup>
      <span class="emphasis">
       <em>
        „Matúšovej dumy“
       </em>
      </span>
      — Viď Sokol 1862, s. 344 (pozn.
            autora).
     </p>
    </div>
    <div class="footnote">
     <p>
      <sup>
       [
       <a class="para" href="#id2581544" name="ftn.id2581544">
        30
       </a>
       ]
      </sup>
      <span class="emphasis">
       <em>
        Tukáň
       </em>
      </span>
      — Staroslovenské jedlo asi tak ako guláš vo vlastnom
               tuku pripravené (pozn. autora).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2581575">
       </a>
       3. Na Šariši
      </h2>
     </div>
    </div>
   </div>
   <p>
   </p>
   <p>
   </p>
   <p>
    Keď sme kráľovský tábor zanechali, bol v ňom veľký ruch a nie bez príčiny. Krik, zmätok
         a trma-vrma, ktorá sa vtedy strhla v tábore, bola celkom ospravedlnená, lebo v ten istý deň
         popoludní dorazil Šumný Jób s tisíc šesťsto chlapmi pod Šariš a róbertovci, netrúfajúc si
         ďalej zostať tuná medzi mocným, nepriateľa chrániacim zámkom a Jóbovým táborom, ešte dosť
         zavčasu utiahli sa na juh smerom ku Košiciam.
   </p>
   <p>
    Máme teda, ľúba čitateľka moja, teraz voľný prístup k zámku Šarišu, bo netáborí tu viac
         nepriateľ slovenskej voľnosti, Karol Róbert. Poďme teda ta hor, však je tam dnes každý
         Slovák srdečne vítaným hosťom, bo svadba je v dome.
   </p>
   <p>
    Čo, svadba? Karol Róbert záhubou hrozí bielouhorskému Slovenstvu a matúšovci svadby
         vystrájajú?
   </p>
   <p>
    A už to inak nemáš, lebo Matúša práve to, že sa domnieval, že o krátky čas musí už
         nastať rozhodný boj medzi národnou a kráľovskou stránkou, primälo k tomu, aby ešte pred tým
         rozhodným bojom zabezpečil budúcnosť svojej milovanej dcéry Margity. Na Trenčíne bolo v deň
         národného sjazdu zasnúbenie, a dnes na Šariši velebný Štefan, opát zo Skalky v zámockej
         kaplnke zosobášil šťastlivých snúbencov, lebo náš Matúš bol taký človek, o čom sa rozhodol,
         na čom sa ustálil, to i bez meškania vykonal. U neho skutok chodieval vzápätí myšlienky.
   </p>
   <p>
    Je večer. Všetky svetlice a izby šarišského zámku sú osvetlené, bo zišlo sa dnes v ňom
         nesčíselné množstvo hostí zo slovenského tábora, rozkladajúceho sa od úpätia zámockého
         vŕšku medzi mestom Veľkým Šarišom, Medzanmi a Malým Šarišom. Najskvelejšie osvietená je ale
         priestranná dvorana, v ktorej tancuje bujará mládež a ešte chutnejšie by tancovala, keby
         početným junákom nechýbali tanečnice. No týchto veru nebárs jesto, lebo okrem štyroch
         Margitiných družičiek a jej troch priateliek, slobodných to dcér pána Dimitra, potom asi
         ôsmich mladších žien, ktoré sem prišli iba kvôli tejto svadbe, dve matróny — pani Dimitrovú
         a Dônčovú a služobnú čeliadku sem nerátajúc, nebolo na zámku ženského, do tanca súceho
         stvorenia. Avšak skúsenosť to dokazuje, že zábavy, na ktorých je nedostatok tanečníc bývajú
         vždy lepšie, milšie a vôbec podarenejšie, než tie, na ktorých je nedostatok tanečníkov, ba
         obyčajne i tie, na ktorých vyrovná sa počet týchto, počtu tamtých. Tak to bolo i dnes na
         Šariši. Chlapci takrečeno trhali sa o ženy a tieto veľmi dobre cítili sa pri tomto
         predbiehaní, bo ani jedna, či pekná či nepekná, či šestnásť či tridsaťročná z nich
         nesedela. Vytancovali sa s bystrými junákmi do dobrej vôle.
   </p>
   <p>
    V jednom kúte dvorany spolu sedeli nešťastní pytači Ctibor a Radmír. Závistlivým okom
         pozerali na statného Deržislava, ako svoju milenú Margitu zvŕtal v slovenskom bystríku.
   </p>
   <p>
    „Či prišiel už Dônčov posol?“ pýtal sa Radmír Ctibora, nevrle odvrátiac zrak od
         tancujúceho páru.
   </p>
   <p>
    „Práve teraz,“ vetil Ctibor, „dorazil posol a zvestoval mi, že asi o hodinu dostaví sa
         na Šariš sám Fabián ako dôverník košického Lvorada.“
   </p>
   <p>
    „Nuž čože nám sľubuje Karol?“
   </p>
   <p>
    „Každému dvesto mariek. Dônčovi dvestopäťdesiat.“
   </p>
   <p>
    „Nám dosť málo.“
   </p>
   <p>
    „A ak sa vec úplne vydarí,“ doložil Ctibor, „každému i jeden hrad s panstvom a Dônčovi
         okrem toho zvolenské županstvo. Ako hovorí, asi o hodinu vraj už tu bude podstrčený posol
         Lvorada s našimi odkazmi pre Matúša.“
   </p>
   <p>
    „Len aby Matúš zahryzol do toho jablka,“ poznamenal Radmír.
   </p>
   <p>
    „Postaráme sa o to. Ej, braček, veď je to už tuná nie viac na vydržanie. Holobrádok Sáh
         nádvorníkom, a Deržislav Matúšovým zaťom!“
   </p>
   <p>
    „A to pokorenie, to zahanbenie: tomuto niktošovi dať svoju dcéru a nás odpraviť!“
   </p>
   <p>
    „To mu nezabudnem.“
   </p>
   <p>
    Medzitým, čo konal sa v dvorane tento tajný rozhovor, vo vedľajšej svetlici pri čašách
         tokajského sedeli pohlavári slovenského tábora. Za vrchstolom sedel pán Váhu a Tatier, pri
         ňom z jednej strany Ján Omodej, z druhej nádvorník Felicián Sáh, popri týchto opát Štefan,
         Dimiter Miklušovič, Šumný Jób, Pavol Čabanka, starý Važecký, traja Kišovci, Čierny Štefan a
         iní veľmoži, vodcovia a rytieri.
   </p>
   <p>
    Hovor ich, rozumie sa, pojednával o sile vlastného i nepriateľského tábora, o rýchlom
         sústredení sa tohto a utiahnutí sa tamtoho pod Košickú horu, o stave vidieka, ktorým tiahli
         od Trenčína k Šarišu a o smutnom stave krajiny vôbec, o cirkevných kliatbach Gentilisových,
         ktorých si už medzi tým ani obecný ľud neveľmi všímal, o denne množiacich sa hmotných
         statkoch talianskych votrelcov a ich prechmatoch, ktoré už i dajedni kňazi začínajú zunúvať
         a vôbec o udalostiach posledných dní a výhľadoch na budúcnosť. Ohľadne budúcnosti mal Matúš
         dobrú nádej vďaka tomu, že Karolov tábor rýchle odtiahol. Práve uisťoval svojich priateľov
         a stúpencov, že ak zastane každý z nich mužne a čestne svoje miesto, želaný úspech
         nevystane. Tu tisla sa nová skupina poslucháčstva z dvorany do svetlice, v ktorej si
         pohlavári v priateľskej dôvere besedovali. Na čele tlupky išiel mladý Ivan Čák a viedol
         starca s dlhou šedivou bradou, ktorý držal v pravici harfu. Bol to vtedy na celom Slovensku
         dobre známy a všade vítaný veštec a národný spevec Štefanko z Rudiny, ktorý s básnickým
         vzletom tvrdieval o sebe, že je už druhý raz na svete, a keď teraz zomrie, ešte raz vraj na
         svet príde.
   </p>
   <p>
    „Ach, Rudinský Štefanko!“ zvolal Matúš a s prívetivým úsmevom mu podával ruku, „vitaj
         medzi nami! Odkiaľže ideš?“
   </p>
   <p>
    „Od Tatier k Matre,“ vetil Štefan vážne, „a tu som sa zastavil, bo kde je takáto slávna
         svadba, tam veštec Štefan nemôže chýbať.“
   </p>
   <p>
    „No dobre si urobil, že si prišiel, neľakajúc sa vojenského hurtu. Ale nám zaspievaš
         dačo?“
   </p>
   <p>
    „Či ty v bitke proti Taliančikom nevytasíš meč? Veď som vari na to tuná.“
   </p>
   <p>
    „Hahaha,“ rozosmial sa Matúš, „pravdu máš; no zanôť nám teda.“
   </p>
   <p>
    Ivan podal starcovi stoličku, Štefan si sadol na ňu do kúta a prebehol hybkými prstami
         po harfe. Vo dvorane zatíchla hudba, tanec prestal, vrava zamĺkla, všetko hrnulo sa ku
         dverám do jedálne vedúcim a Štefanko z Rudiny spieval:
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Stála bitka, stála, za Štefana kráľa,
      </em>
     </span>
     <br/>
     <span class="emphasis">
      <em>
       stála pri Žiline v slovenskej otčine.
      </em>
     </span>
     <br/>
     <span class="emphasis">
      <em>
       Stála bitka, stála, za Štefana kráľa,
      </em>
     </span>
     <br/>
     <span class="emphasis">
      <em>
       bili sa Slováci s pyšnými Poliaci.
      </em>
     </span>
     <br/>
     <span class="emphasis">
      <em>
       A Štefan kráľ vpredku vedie svoje čaty,
      </em>
     </span>
     <br/>
     <span class="emphasis">
      <em>
       popri ňom zástava, na nej Ďuro svätý.
      </em>
     </span>
     <br/>
     <span class="emphasis">
      <em>
       Bystrého má koňa a britkú šabličku,
      </em>
     </span>
     <br/>
     <span class="emphasis">
      <em>
       Štefan stratil šabľu, koník podkovičku.
      </em>
     </span>
     <br/>
     <span class="emphasis">
      <em>
       „Neboj sa, Štefane,“ Slováci volajú,
      </em>
     </span>
     <br/>
     <span class="emphasis">
      <em>
       zastanú si kráľa, Poliakov rúbajú.
      </em>
     </span>
     <br/>
     <span class="emphasis">
      <em>
       Červená krv tiekla do Váhu bystrého,
      </em>
     </span>
     <br/>
     <span class="emphasis">
      <em>
       pri ňom ubil Slovák Poliaka pyšného.
      </em>
     </span>
     <br/>
     <span class="emphasis">
      <em>
       Všetko sa raduje, všetko plesá, spieva,
      </em>
     </span>
     <br/>
     <span class="emphasis">
      <em>
       uhorská zástava veselé povieva;
      </em>
     </span>
     <br/>
     <span class="emphasis">
      <em>
       len Štefan kráľ smúti, že stratil šabličku,
      </em>
     </span>
     <br/>
     <span class="emphasis">
      <em>
       a jeho koníček zlatú podkovičku.
      </em>
     </span>
     <br/>
     <span class="emphasis">
      <em>
       Nesmúť, Štefan kráľu, príde raz taký čas,
      </em>
     </span>
     <br/>
     <span class="emphasis">
      <em>
       že čo si utratil, to si uvidíš zas.
      </em>
     </span>
     <br/>
     <span class="emphasis">
      <em>
       Bude taká vojna, oj aká nebola,
      </em>
     </span>
     <br/>
     <span class="emphasis">
      <em>
       zastanú si celé tri svety do poľa.
      </em>
     </span>
     <br/>
     <span class="emphasis">
      <em>
       Ja vtedy tretí raz na tomto svete budem,
      </em>
     </span>
     <br/>
     <span class="emphasis">
      <em>
       z bieleho sa koňa na to dívať budem.
      </em>
     </span>
     <br/>
     <span class="emphasis">
      <em>
       Červená krv sfarbí Váh i Dunaj Biely,
      </em>
     </span>
     <br/>
     <span class="emphasis">
      <em>
       akoby ho lístím ružovým zastreli.
      </em>
     </span>
     <br/>
     <span class="emphasis">
      <em>
       Červená krv tiecti bude potokami,
      </em>
     </span>
     <br/>
     <span class="emphasis">
      <em>
       milý mocný bože, zmiluj sa nad nami.
      </em>
     </span>
     <br/>
     <span class="emphasis">
      <em>
       Koho postrieľajú a koho zabijú,
      </em>
     </span>
     <br/>
     <span class="emphasis">
      <em>
       kone podkovami ten tvoj meč vyryjú.
      </em>
     </span>
     <br/>
     <span class="emphasis">
      <em>
       Vyryjú šabličku, zlatú podkovičku,
      </em>
     </span>
     <br/>
     <span class="emphasis">
      <em>
       modli sa, Štefanko, za svoju dušičku.
      </em>
     </span>
     <br/>
     <span class="emphasis">
      <em>
       Od východu prídu tie rytierske šíky,
      </em>
     </span>
     <br/>
     <span class="emphasis">
      <em>
       čo budú mať v rukách herské korbáčiky.
      </em>
     </span>
     <br/>
     <span class="emphasis">
      <em>
       A keď sa objavia, zacengá im zvonec,
      </em>
     </span>
     <br/>
     <span class="emphasis">
      <em>
       a tej hroznej bitke razom bude koniec.
      </em>
     </span>
     <br/>
     <span class="emphasis">
      <em>
       Budeme mať pokoj aj milú slobodu,
      </em>
     </span>
     <br/>
     <span class="emphasis">
      <em>
       od Tatry ku Matre až po Bielu Vodu.
      </em>
     </span>
     <br/>
     <span class="emphasis">
      <em>
       Kto tomu uverí, ten dobre pochodí,
      </em>
     </span>
     <br/>
     <span class="emphasis">
      <em>
       čo by aj zahynul, on sa znovu zrodí;
      </em>
     </span>
     <br/>
     <span class="emphasis">
      <em>
       a kto neuverí, príde v večný plameň,
      </em>
     </span>
     <br/>
     <span class="emphasis">
      <em>
       pochválen pán Kristus až na veky, amen.
      </em>
     </span>
     <br/>
    </p>
   </div>
   <p>
   </p>
   <p>
    Zamĺkol spev, len harfa ešte znela za pár okamihov a zdalo sa, akoby sa posledné
         spevcove slová ešte vždy odrážali v jej čarovných zvukoch.
   </p>
   <p>
    „Štefanko z Rudiny,“ pretrhol výrazné mlčanie naraz Felicián Sáh, lebo chcel nebárs
         vhodnou poznámkou nasilu rozobrať spoločnosť z dumania, do ktorého ju ponoril Štefanov
         spev, „ja tomu neverím.“
   </p>
   <p>
    „Keď neveríš, zahynieš,“ vetil spevec a rozhorliac sa doložil, „áno, zahynieš, a to
         biedne, mizerne ako pes, rukou šarhu zahynieš.“
    <sup>
     [
     <a class="footnote" href="#ftn.id2582034" name="id2582034">
      31
     </a>
     ]
    </sup>
   </p>
   <p>
    „Štefan,“ chlácholil ho Matúš, vidiac ako nemilo účinkovala jeho nešetrná hrozba na celú
         spoločnosť, „si dnes zlej vôle a predsa si prišiel na svadbu. Nalej mu, Ivan, nech sa
         potúži trochu.“
   </p>
   <p>
    „Už som ho ponúkal,“ odpovedal Ivan, „ale nechce piť, že vraj nie je smädný. Vieš ty čo,
         Štefan, poď a zavešti nám. Tu, hľa mladucha, moja sestra a tu môj švagor, jej muž
         Deržislav, aké manželstvo im prorokuješ?“
   </p>
   <p>
    „Ukážte ruky,“ riekol Štefan a začal hneď nato bedlivo skúmať ťahy na oboch dlaniach
         novomanželov.
   </p>
   <p>
    „Ale že im dač lepšieho zavešti,“ poznamenal Ján Omodej, „než toť pánu nádvorníkovi
         Sáhovi, aby si im dobrú vôlu nepokazil.“
   </p>
   <p>
    „Chcete, aby som luhal?“
   </p>
   <p>
    „Nie!“ vetil Deržislav, „pravdu hovor, ako bude, tak bude.“
   </p>
   <p>
    „Tak bude, ako pán boh dá!“ poznamenal veštec.
   </p>
   <p>
    „Dobre, teda hovor, ako pán boh dá.“
   </p>
   <p>
    „No, či budeme šťastliví?“ pýtala sa Margita s ľúbym, usmievavým pohľadom na svojho
         Janíčka.
   </p>
   <p>
    „Z ťahov vašich rúk čítam,“ začal po chvíli veštec vážnym hlasom, „že spoločná neresť
         tuží vzájomnú lásku a dôveru, strádanie svetskej slávy šľachtí dušu i srdce človeka. Nielen
         v kráľovských palácoch, i v nízkych chalupách chudoby sídlieva spokojnosť a blaho.“
   </p>
   <p>
    „No, to ešte obstojí!“ riekol Matúš, „moje deti ti povďačnejšie budú za veštbu než toť
         brat Felicián, ktorému si len tak dosveta veštil bez toho, že by si mu dlane bol obzrel.“
   </p>
   <p>
    „Tomu som z jeho čela veštil,“ poznamenal Štefan.
   </p>
   <p>
    „Počuješ, Štefan,“ ozval sa Ivan „a môjmu milému otcovi čože veštíš?“
   </p>
   <p>
    „Synak,“ stisol Matúš plecami, „mne už netreba veštiť. Môj vek veští si sám už dosť.“
   </p>
   <p>
    „Ej ba, otecko,“ túlila sa Margita k Matúšovi, „i tebe musí zaveštiť. Ukážže ruku.“
   </p>
   <p>
    „Mne tiež len tak z čela, všakver Štefan?“ pýtal sa Matúš, „ako Feliciánovi.“
   </p>
   <p>
    „No, Rudinský Štefanko,“ oslovil ho veliteľ hradu, Dimiter Miklúšovič, „zaveštiže nám
         teda, kedy zapadne sláva Matúšova?“
   </p>
   <p>
    „Na svätého Vida!“ rezko odpovedal veštec.
   </p>
   <p>
    „Čo nebude nikda,“ doložilo naraz viacej hlasov, doplňujúcich staré porekadlo.
   </p>
   <p>
    „Hahaha!“ rozosmial sa Ján Omodej, „dobre pamätám, že si pred jedenástimi rokmi v
         Ostrihome, pri príležitosti druhého Karolovho korunovania s fabrikovanou korunou, na otázku
         môjho nebohého otca, kedy Karol Róbert bude skutočne kráľom uhorským, to isté bol odpovedal
         hosťom zhromaždeným pri obede, za čo sa vtedy trinásťročný chlapec Karol Róbert tak horko
         rozplakal, že ho jeho Taliančici ledva uchlácholili. Či vieš ešte o tom?“
   </p>
   <p>
    „Akože by som nevedel? Mám pamiatku po nich. Za moju veštbu vysotil ma pán nádvorník
         Benedikt Omodej z dvorany, vonku pochytili ma sluhovia a zhodili dolu schodmi, takže som si
         zlomil ľavú ruku. Od toho času nešiel som viac k dvoru.“
   </p>
   <p>
    „Hahaha!“ nanovo rozosmial sa Omodej, „pekná to pamiatka.“
   </p>
   <p>
    „No zapime ju, páni!“ zvolal Matúš dvíhajúc čašu. „Na zdravie nášho národného spevca a
         veštca Rudinského Štefana! Živ ho pán boh!“
   </p>
   <p>
    „Pán boh ho živ!“ volali hostia.
   </p>
   <p>
    „Pekne ďakujem, páni moji,“ vetil Štefan; „však kým žiť budem, azda len nezomriem a keď
         zomriem, ešte si raz na svet prídem.“
   </p>
   <p>
    Vtom zaznela trúba strážneho nad bránou.
   </p>
   <p>
    „Čo to? Hosť tak pozde?“ hovoril Matúš; „polnoc už iste minula.“
   </p>
   <p>
    „Abo posol dáky,“ poznamenal Felicián Sáh.
   </p>
   <p>
    „I to možné. Nože Ivan, pozri ta von.“
   </p>
   <p>
    Ivan šiel. Radmír priplichtil sa k Dônčovi a potajomky sa ho pýtal, „či to nie náš
         človek?“
   </p>
   <p>
    „Ba myslím,“ šeptom vetil Čapy, „že to Fabián bude.“
   </p>
   <p>
    „Len aby sa neprezradil…“
   </p>
   <p>
    „Nik ho tu nezná, smelo sem môže prísť.“
   </p>
   <p>
    Po chvíli doviedol Ivan posla do svetlice.
   </p>
   <p>
    „On to,“ šeptal Dônč Radmírovi.
   </p>
   <p>
    „Dobrý večer, veľmožní páni!“ pozdravil príchodzí spoločnosť, obzerajúc sa dookola.
   </p>
   <p>
    „Dobrý večer,“ ďakoval Matúš za všetkých. „Kto si a čo nám donášaš?“
   </p>
   <p>
    „Milostivý pane!“ vetil posol, „som Fabián Fabiánovič, posol košického pána Lvorada.
         Rovno z Košíc idem, Spišiakmi úzko obkolesených. Len zvláštnym podvodom podarilo sa mi
         vykĺznuť z mesta a predrať sa cez nemecký tábor. Pán Lvorad tvoju milosť pozdravuje a
         odkazuje ti, že mu je zo dňa na deň užšie s tou chatrnou posádkou v nebárs prajnom mu
         meste. Že si želá, aby bol čo najskôr oslobodený z toho klepca, bo vraj počuť, že i celý
         kráľov tábor, ktorý teraz pri Budimíre odpočíva, pošinie sa na juh pod Košice, aby
         predovšetkým tieto dostali sa do jeho rúk. Pán Lvorad teda myslí, že by bolo dobre, keby
         tvoj tábor prešiel cez Torysu, bral sa dolu k Olčváru a tam zahrozil róbertovcom. Keby si
         sa s ním na tom uzniesť ráčil, aby určil sa čo najskôr deň útoku na róbertovcov. V tento
         deň by vraj i pán Lvorad urobil výpad z mesta a tak iste by zapríčinil v Róbertovom tábore
         značný zmätok.“
   </p>
   <p>
    „A ten deň by bol?“ pýtal sa Matúš.
   </p>
   <p>
    „Najbližší štvrtok.“
   </p>
   <p>
    „Najbližší štvrtok,“ šomral pre seba pán Váhu a Tatier; „nuž čo vy, páni bratia, na to?“
         obrátil sa k Dimitrovi a Omodejovcom.
   </p>
   <p>
    „Uzrozumení sme,“ vetili títo.
   </p>
   <p>
    „Dobre, synak,“ hovoril opäť k poslovi, „stojí slovo. Najbližší štvrtok s celou silou
         oboríme sa od Olčváru na franský tábor, nech teda pán Lvorad svojim Spišiakom tiež trochu
         podkúri.“
   </p>
   <p>
    „Ej, ten to veru urobí!“ uisťoval posol a bral sa von.
   </p>
   <p>
    „No a teraz, Štefan,“ hovoril Matúš so zrejmým výrazom dobrej vôle veštcovi Rudinskému,
         „zaspievaj nám ešte jednu. Ja ťa o to prosím.“
   </p>
   <p>
    „Veľmi vďačne, pán môj!“ vetil starec a hotúval sa vyhovieť Matúšovej žiadosti. Opäť
         hrnuli sa hostia zo všetkých strán do tejto svetlice, zamĺkli a veštec spieval.
   </p>
   <p>
   </p>
   <p>
   </p>
   <div class="literallayout">
    <p>
     1.
     <br/>
     <span class="emphasis">
      <em>
       „Kto staré piesne, chýry načúva,
      </em>
     </span>
     <br/>
     <span class="emphasis">
      <em>
       o zakliatí sa dozvedá,
      </em>
     </span>
     <br/>
     <span class="emphasis">
      <em>
       aká na toho, čo doňho padá.
      </em>
     </span>
     <br/>
     <span class="emphasis">
      <em>
       Prichodí psota a bieda,
      </em>
     </span>
     <br/>
     <span class="emphasis">
      <em>
       kto do toho padá nešťastia,
      </em>
     </span>
     <br/>
     <span class="emphasis">
      <em>
       ten sa znetvorí, zmŕtvieva,
      </em>
     </span>
     <br/>
     <span class="emphasis">
      <em>
       vše, čo bolo v ňom hlasu ľudského,
      </em>
     </span>
     <br/>
     <span class="emphasis">
      <em>
       v ňom sa zasekne, znemieva.
      </em>
     </span>
     <br/>
     <span class="emphasis">
      <em>
       Do kliatby tejto časom upadnú,
      </em>
     </span>
     <br/>
     <span class="emphasis">
      <em>
       celé krajiny, národy,
      </em>
     </span>
     <br/>
     <span class="emphasis">
      <em>
       zdajú sa živé a žitia v nich niet,
      </em>
     </span>
     <br/>
     <span class="emphasis">
      <em>
       len ľudské nosia podoby;
      </em>
     </span>
     <br/>
     <span class="emphasis">
      <em>
       srdcia kamenné, oči zvisnuté,
      </em>
     </span>
     <br/>
     <span class="emphasis">
      <em>
       a ruky nadol pustené,
      </em>
     </span>
     <br/>
     <span class="emphasis">
      <em>
       nosia postavy tieto stuhnuté,
      </em>
     </span>
     <br/>
     <span class="emphasis">
      <em>
       sťa dáke sochy kamenné.
      </em>
     </span>
     <br/>
     <span class="emphasis">
      <em>
       Len kedy tedy srdce uderí,
      </em>
     </span>
     <br/>
     <span class="emphasis">
      <em>
       keď im kus na ňom odľahne,
      </em>
     </span>
     <br/>
     <span class="emphasis">
      <em>
       len kedy tedy sa tažký vzdychot
      </em>
     </span>
     <br/>
     <span class="emphasis">
      <em>
       perami pracne vytiahne,
      </em>
     </span>
     <br/>
     <span class="emphasis">
      <em>
       len kedy tedy sa oko zdvihne
      </em>
     </span>
     <br/>
     <span class="emphasis">
      <em>
       na jasnú božiu oblohu,
      </em>
     </span>
     <br/>
     <span class="emphasis">
      <em>
       aby sa stretnúť s nebeským svetlom,
      </em>
     </span>
     <br/>
     <span class="emphasis">
      <em>
       aby potúžiť sa bohu. —
      </em>
     </span>
     <br/>
     <br/>
     2.
     <br/>
     <span class="emphasis">
      <em>
       V takých krajinách, kde hlasy ľudské,
      </em>
     </span>
     <br/>
     <span class="emphasis">
      <em>
       kde ľudia stíchnu a mlčia,
      </em>
     </span>
     <br/>
     <span class="emphasis">
      <em>
       hory a skaly tam prehovoria
      </em>
     </span>
     <br/>
     <span class="emphasis">
      <em>
       a rieky hlasom zahučia,
      </em>
     </span>
     <br/>
     <span class="emphasis">
      <em>
       tam sa zo starých slávy pamiatok
      </em>
     </span>
     <br/>
     <span class="emphasis">
      <em>
       hlas túžny časom vyroní,
      </em>
     </span>
     <br/>
     <span class="emphasis">
      <em>
       a ten dolinou ide a padá
      </em>
     </span>
     <br/>
     <span class="emphasis">
      <em>
       jak zvon večerný keď zvoní.
      </em>
     </span>
     <br/>
     <span class="emphasis">
      <em>
       Osud dakedy krajom zakliatym
      </em>
     </span>
     <br/>
     <span class="emphasis">
      <em>
       úľavy, šťastia dopraje,
      </em>
     </span>
     <br/>
     <span class="emphasis">
      <em>
       keď pošle muža, čo duchom mocným
      </em>
     </span>
     <br/>
     <span class="emphasis">
      <em>
       rody ich stuhlé odkľaje.
      </em>
     </span>
     <br/>
     <span class="emphasis">
      <em>
       Srdcia tu zase znovu biť začnú,
      </em>
     </span>
     <br/>
     <span class="emphasis">
      <em>
       oči sa iskria, blýskajú,
      </em>
     </span>
     <br/>
     <span class="emphasis">
      <em>
       hlasy sa zase ozvú, rozletia,
      </em>
     </span>
     <br/>
     <span class="emphasis">
      <em>
       a ruky nahor dvíhajú.
      </em>
     </span>
     <br/>
     <span class="emphasis">
      <em>
       Počuls’ šum hlasný, ktos’ syn Považia,
      </em>
     </span>
     <br/>
     <span class="emphasis">
      <em>
       Váhu — tvojej rodnej rieky —?
      </em>
     </span>
     <br/>
     <span class="emphasis">
      <em>
       Počul si Hrona, kto si z tamtých nív,
      </em>
     </span>
     <br/>
     <span class="emphasis">
      <em>
       tiché, žalostné náreky?
      </em>
     </span>
     <br/>
     <span class="emphasis">
      <em>
       Počúvaš temné, kto si tu bytom,
      </em>
     </span>
     <br/>
     <span class="emphasis">
      <em>
       stonanie v hradbách Trenčína,
      </em>
     </span>
     <br/>
     <span class="emphasis">
      <em>
       a kto tam po tých vrchoch blúdievaš,
      </em>
     </span>
     <br/>
     <span class="emphasis">
      <em>
       ozývať sa z Temätína.
      </em>
     </span>
     <br/>
     <br/>
     3.
     <br/>
     <span class="emphasis">
      <em>
       Počul si, kto tam dolu čas tráviš,
      </em>
     </span>
     <br/>
     <span class="emphasis">
      <em>
       usedavý hlas Sobora?
      </em>
     </span>
     <br/>
     <span class="emphasis">
      <em>
       Ako sa z neho nesie a šíri
      </em>
     </span>
     <br/>
     <span class="emphasis">
      <em>
       sťa hlas organa z kostola.
      </em>
     </span>
     <br/>
     <span class="emphasis">
      <em>
       Počuls’ plač temný tej našej slávy,
      </em>
     </span>
     <br/>
     <span class="emphasis">
      <em>
       stolice nášho národa,
      </em>
     </span>
     <br/>
     <span class="emphasis">
      <em>
       kde žila a kde aj dokonala
      </em>
     </span>
     <br/>
     <span class="emphasis">
      <em>
       naša slovenská sloboda?
      </em>
     </span>
     <br/>
     <span class="emphasis">
      <em>
       Oj Nitra, Nitra, keď ty zastonáš,
      </em>
     </span>
     <br/>
     <span class="emphasis">
      <em>
       hlas tvoj sa v diaľky rozrazí,
      </em>
     </span>
     <br/>
     <span class="emphasis">
      <em>
       od Velehradu sa ta k Devínu,
      </em>
     </span>
     <br/>
     <span class="emphasis">
      <em>
       k tým smutným skalám prirazí;
      </em>
     </span>
     <br/>
     <span class="emphasis">
      <em>
       a za tým rad hôr celý zastoná,
      </em>
     </span>
     <br/>
     <span class="emphasis">
      <em>
       a zámkami sa rozbieha,
      </em>
     </span>
     <br/>
     <span class="emphasis">
      <em>
       Oravou starou, Likavou smutnou
      </em>
     </span>
     <br/>
     <span class="emphasis">
      <em>
       a diaľ sa ohlas rozlieha.
      </em>
     </span>
     <br/>
     <span class="emphasis">
      <em>
       Kohože pohne hlas ten žalostný,
      </em>
     </span>
     <br/>
     <span class="emphasis">
      <em>
       kto tú pretrhne pustotu?
      </em>
     </span>
     <br/>
     <span class="emphasis">
      <em>
       Kto vstane veľký na tie výšiny
      </em>
     </span>
     <br/>
     <span class="emphasis">
      <em>
       a zhrmí slovom: k životu!
      </em>
     </span>
     <br/>
     <span class="emphasis">
      <em>
       Kohože slová tých krajov rody
      </em>
     </span>
     <br/>
     <span class="emphasis">
      <em>
       zachytia mocne okľajú,
      </em>
     </span>
     <br/>
     <span class="emphasis">
      <em>
       na kohože sa tých krajín oči
      </em>
     </span>
     <br/>
     <span class="emphasis">
      <em>
       a vaše páni dívajú?“
      </em>
     </span>
     <sup>
      [
      <a class="footnote" href="#ftn.id2582644" name="id2582644">
       32
      </a>
      ]
     </sup>
     <br/>
    </p>
   </div>
   <p>
   </p>
   <p>
    „Nuž, bračekovci,“ ozval sa Matúš s iskrenným nadšením, „či ste čuli? Či ste rozumeli?
         Či ste chceli francké rabstvo, či drievnu uhorskú slobodu?“
   </p>
   <p>
    „Slobodu! Slobodu!“
   </p>
   <p>
    „No tu čas rozhodný. Konajte len každý verne svoju povinnosť a iste zvíťazíme. Do boja
         že ohnivého, vy tatranské svieže rody! Lepšie padnúť v mužnom boji, nežli hynúť bez slobody.“
    <sup>
     [
     <a class="footnote" href="#ftn.id2582670" name="id2582670">
      33
     </a>
     ]
    </sup>
   </p>
   <p>
    „Sláva Matúšovi, sláva!“
   </p>
   <p>
    *
   </p>
   <p>
    Na druhý deň včasráno hnul sa celý tábor k Prešovu a tak potom napredoval pomaly popri
         Toryse dolu na juh.
   </p>
   <p>
    Ešte len svitalo a Trenčiansky Matúš už bol na nohách a vydával rozkazy, hoci to bol
         starec potrebujúci odpočinok.
   </p>
   <p>
    Keď prednejší vodcovia prijali Matúšove úpravy a rozkazy a poodchádzali každý k svojmu
         oddielu, vkročil k Matúšovi jeho jediný syn Ivan.
   </p>
   <p>
    „No synak,“ oslovil ho Matúš, „ja som hotový; pôjdeme. Iď, povedz Margite, nech príde
         sem, chcem sa odobrať od nej. Ona tu zostane s mužom, ktorého ustanovil som dočasným
         veliteľom Šariša.“
   </p>
   <p>
    „Zaraz, otče môj,“ vetil Ivan; „ale prv, než by sme tento hrad opustili, smel by som ti
         otče jednu prosbu predniesť?“
   </p>
   <p>
    „Hovor, syn môj!“
   </p>
   <p>
    „Som síce už od dávna dospelý,“ začal Ivan okúňavo, „a tak bezpochyby i súci i povolaný
         posúdiť každý svoj krok a rozhodný čin. No prv, než odhodlal by som sa i len k počiatkom
         toho najvážnejšieho kroku života, otče môj drahý, počuť chcem predovšetkým tvoju, mne vždy
         drahocennú mienku.“
   </p>
   <p>
    „Chlape, vari sa ženíš? No veď by bol už čas?“ pretrhol otec syna.
   </p>
   <p>
    „Tak ďaleko ešte nie som, otec môj, ale ľúbim.“
   </p>
   <p>
    „Ach, to je zaujímavá novina. Nuž a…?“
   </p>
   <p>
    „Ľúbim dcéru nášho úhlavného nepriateľa.“
   </p>
   <p>
    Matúš zmraštil čelo, mlčal. Po chvíli povedal: „Preto teda u teba toľko ústupčivosti
         voči róbertovcom?“
   </p>
   <p>
    „Otče môj, odpusť, som síce za zmierenie, ale len pod čestnými podmienkami.“
   </p>
   <p>
    „Za to som i ja, no sám si sa presvedčil, je to nemožné.“
   </p>
   <p>
    „Nemožné, a práve preto ti chcem povedať, otče, ešte pred rozhodnou zrážkou s
         róbertovcami, že ľúbim Lipoltského dcéru!“
   </p>
   <p>
    „Boženu?“
   </p>
   <p>
    „Boženu. Zatracuješ moju voľbu?“
   </p>
   <p>
    „To naskrze nie, i čo by si nebol ešte pánom svojich skutkov. Lipoltský je, nerátajúc
         jeho sprosté lipnutie k cudzozemcom, ináč čestný človek a Božena vraj dobrá a pekná deva.“
   </p>
   <p>
    „Pravý anjel!“
   </p>
   <p>
    „Verím. No synak môj, vec tá môže síce dobre dopadnúť, ale môže mať i svoje ťažkosti.“
   </p>
   <p>
    „Nerozumiem ti, otče.“
   </p>
   <p>
    „Ideme, ako vieš k rozhodnej zrážke. Ak zvíťazíme my, tu niet pochyby, že pán Lipoltský
         ochotne dá svoju dcéru synovi víťazného tábora. Ak budeme však porazení, synak, všetci
         oplani a podliaci, potrimiskovia a honci Taliančikov biľagujú všetkých tých, čo nesklonia
         šiju v Róbertovo jarmo na večné časy menom neverných poddaných, menom spupnej luzy, menom
         buričov a zbojníkov, od ktorých odvráti sa rodina i priateľ. Nuž a či ty, synak, myslíš, že
         pán Lipoltský dá svoju dcéru za ženu takto biľagovanému človeku a vôbec človeku, ktorý
         nestojí v Róbertovej milosti?“
   </p>
   <p>
    „Lipoltský ľúbi svoju dcéru,“ odpovedal po malej prestávke Ivan, „a dúfam, že i v
         takomto neočakávanom prípade vezme ohľad na jej pevnú vôľu.“
   </p>
   <p>
    „To never, mýliš sa veľmi. Ja dopúšťam, že ak zvíťazí národná stránka, Róbert bude
         hotový nielen všetko sľúbiť, lež i odprisahať, bude snáď predsa uhorským snemom zvolený za
         kráľa (čo je ale viere nepodobné). Je možné, že i tento votrelec stane sa potom pod vplyvom
         prajných okolností ešte dosť čestným panovníkom. Ak ale, synak, my padneme, ak nebude mu
         treba brať ohľad na jestvovanie stránky zaujatej za zákonitosť a ústavnosť, vtedy, ver mi,
         dobre poznám Róberta, nebude väčšieho tyrana nad neho a svojou prešibanosťou a babskými
         intrigami tak priučí našich sprostohrdých veľmožov lízať svoje ruky a nosiť svoj pláštik,
         že v celej krajine nebude jedného človeka, čo by sa mu opovážil akúkoľvek jeho žiadosť
         odoprieť. O tom ale môžeš byť presvedčený, že dcéru bohatého Lipoltského určil Róbert
         daktorému Taliančikovi. Je veľmi viere podobné, že ani pán Lipoltský, trebárs by s tým i
         nesúhlasil, ani jeho dcéra, trebárs by i teba ľúbila, nebude mať toľko sily, aby sa
         vzoprela proti vôli Róbertovej. Ako vidíš teda, synak môj, môže to mať i svoje ťažkosti,
         ktoré, ak zvíťazíme, medzitým, iste úplne zmiznú. A pretože ja mám pevnú nádej, že zdar
         veci bude na našej strane, udeľujem ti k sobášu s Boženou vopred svoje otcovské
         požehnanie.“ S tým podal mu ruku a poľúbil ho na čelo.
   </p>
   <p>
    „Srdečná vďaka, môj dobrý otče!“ riekol syn, objal otca a poľúbil mu ruku.
   </p>
   <p>
    „No a teraz mi pošli Margitu, nech sa odoberiem od nej, a Miklúš nech je pohotove, bo v
         okamihu tajdeme.“
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2582034" name="ftn.id2582034">
        31
       </a>
       ]
      </sup>
      <span class="emphasis">
       <em>
        … rukou šarhu zahynieš.
       </em>
      </span>
      — Táto veštba sa doslovne vyplnila na
               Sáhovi roku 1330 (pozn. autora).
     </p>
    </div>
    <div class="footnote">
     <p>
      <sup>
       [
       <a class="para" href="#id2582644" name="ftn.id2582644">
        32
       </a>
       ]
      </sup>
      <span class="emphasis">
       <em>
        … dívajú?“
       </em>
      </span>
      — Spevy a piesne Ľudovíta Štúra, s. 46 (pozn. autora).
     </p>
    </div>
    <div class="footnote">
     <p>
      <sup>
       [
       <a class="para" href="#id2582670" name="ftn.id2582670">
        33
       </a>
       ]
      </sup>
      <span class="emphasis">
       <em>
        … bez slobody“
       </em>
      </span>
      — Spevy a piesne Ľudovíta Štúra, s. 49 (pozn.
               autora).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2582908">
       </a>
       4. Rozhanovce
      </h2>
     </div>
    </div>
   </div>
   <p>
   </p>
   <p>
   </p>
   <p>
    „Stoj, noho, posvätné sú miesta, kamkoli kráčaš,“ bo skropené sú drahou krvou hrdinov
         národnej samostatnosti a posypané prachom a popolom kostí bohatierov slovenskej slobody.
         Dolu klobúky, bratia! Stojíme na smutnom poli nášho národného nešťastia,
    <sup>
     [
     <a class="footnote" href="#ftn.id2582926" name="id2582926">
      34
     </a>
     ]
    </sup>
    stojíme pri clivom hrobe Bielouhorska.
   </p>
   <p>
    Známe je už cteným čitateľom, že Karol Róbert cúvol dolu, keď Šumný Jób dorazil k
         Šarišu. Keď sa dopočul, o príchode Matúšovom, cúvol pravým brehom Torysy na juh až k
         Budimíru, dedinky to ležiacej pri severovýchodnom úpätí Košickej Hory. Niže tejto dediny
         pri východnom podnoží Košickej Hory zastal tábor róbertovcov, keď dostal značnú posilu z
         vojov, ktoré obliehali mesto Košice. Matúšov tábor prešiel pri Prešove cez Torysu, spojil
         sa s početnými čatami Omodejovcov a napredoval ľavým brehom Torysy dolu na juh cez Ploské a
         Kráľovce k Vajkovciam. V týchto chotároch na rozhraní župy šarišskej a jóbonovozámockej
         rozložil sa na neveľkom, takmer až k Rozhanovciam tiahnucom sa podlhovastom pahorku rovno
         oproti kráľovským čatám, takže oba tábory delila len rieka Torysa, ktorá tuná tvorí úzku
         rovinu. Stan pána Váhu a Tatier nachodil sa pri samej dedinke Vajkovice, a to na kopci,
         schválne k tomu cieľu nanesenom a pripravenom pri malej kaplnke svätej Barbory.
    <sup>
     [
     <a class="footnote" href="#ftn.id2582979" name="id2582979">
      35
     </a>
     ]
    </sup>
   </p>
   <p>
    Tak svitol deň 15. júna, deň to svätého Vida, čo mal rozhodnúť, či sa naozaj v Uhorsku
         zakorení slobode národov vždy nebezpečná centralizácia dŕžavy, ktorú si však Rím túžobne
         želal v záujmoch západnej cirkvi, a či ešte i ďalej bude trvať a rozvíjať sa, najmä pre
         podunajskú obec jedine spásonosná idea federatívneho Uhorska. Popri tejto otázke rozhodnúť
         sa malo i o tom, či si Bielouhorská marchia, rozkladajúca sa od Tatier k Dunaju, od Tisy k
         Morave, územie ktorej obýval suverénny slovenský národ, i naďalej podrží svoju samosprávnu
         drievnu ústavu. Túto ústavu jej dal kráľ Svätopluk na základe drievnych ustanovizní, kráľ
         svätý Štefan ju obnovil a potvrdil slávnostnou prísahou, ktorú zložili i všetci králi,
         pochádzajúci z Arpádovho rodu. Rozhodnúť sa malo o tom, či bude Bielouhorská marchia
         pripravená o svoju národnú samosprávu a tak stopená v jedno nerozlučne zamalganizované
         teleso rôznych národov, v ktorom by musel slovenský národ, tvoriaci značnú menšinu všetkého
         obyvateľstva, prísť o celý svoj vplyv, o svoje, dovtedy zaiste čestné postavenie v rade
         uhorských národov o to viac, že talianski králi ho prenasledovali s démonskou zlosťou i
         popri vtedajšej suverénnosti latiny.
    <sup>
     [
     <a class="footnote" href="#ftn.id2583032" name="id2583032">
      36
     </a>
     ]
    </sup>
    Už vtedy začali chrániť a dvíhať Izmaela, ba ich nástupci časom postavili ho na
         prestol, ktorý mu nijak nepatril.
   </p>
   <p>
    *
   </p>
   <p>
    Aby som pri líčení rozhanovskej bitky nebol príliš zdĺhavý a najmä pre útlejšie čuvy
         svojich ctených čitateliek snáď i nudný, skrátim tento svoj opis, ako len môžem. Preto
         úctivo prosím ľúbu čitateľku zastať si so mnou na juhozápadnej strane vyššie spomenutej
         kaplnky svätej Barbory a stadiaľto dívať sa a počúvať, čo diať sa bude tuná a dolu pri
         Toryse a hlavne tam napravo, na priestrannej rovine pri osudných Rozhanovciach.
   </p>
   <p>
    Svitlo. V oboch táboroch je živo. Róbertove čaty hnuli sa prvé, posúvali sa bokom
         Košickej Hory a popri Toryse dolu k Rozhanovciam. Matúš, vidiac toto ich posúvanie sa,
         nechal im trochu času, aby aspoň jedna ich časť mohla prejsť cez rieku, a tak, ak bude
         porazená, sťažila si riadne cúvanie a zapríčinila zmätok v ostatkoch nepriateľského tábora,
         s ktorým by potom už Košický Lvorad mohol mať ľahkú prácu.
   </p>
   <p>
    Prv, než by si bol pán Váhu a Tatier, odiaty v skvelú rytiersku broň, so strieborným,
         pštrosími perami ozdobeným šišakom, sadol na koňa a ako hlavný veliteľ všetkých národných
         vojov vydal rozkazy, potrebné k napredovaniu, zastal si pred svojím stanom. Zadumaný díval
         sa dolu na dva, proti sebe zúrne stojace tábory. Iste robil rozvrh bitky, uvažoval o
         výhodách a slabých stránkach postavenia, orličím zrakom skúmal ešte raz terén a rozmýšľal,
         aké pre vlasť a drahý mu národ blahosľubné nádeje kynuli mu s víťazstvom, aké trudné,
         žiaľne výhľady s porážkou národnej stránky. Okolo neho stáli bratia Omodejovci, Sáh,
         Dimiter, Petrovič, starý Važenský, opát Štefan a syn Ivan, ale ani jeden z nich nenarušil
         slávnostné ticho. Naraz nemo ako dosiaľ, zvrtol sa Matúš a rýchlym krokom ponáhľal sa do
         blízkej kaplnky. Spomenutí rytieri tíško brali sa za ním a keď uvideli dnu pri podnoží
         oltára kľačiaceho starca s obnaženou hlavou, i oni zohli kolená vonku na zelenej pažiti a
         sklonili k modlitbe obnažené hlavy.
   </p>
   <p>
    Matúš sa skrúšene modlil:
   </p>
   <p>
    „Všemohúci svätý trojjediný bože, otče národov, dobrý, spravodlivý! Zmiluj, zmiluj sa
         nad nami. Vzhliadni okom svojej nekonečnej milosti na nás, bojovníkov pravdy, práva a
         svätého zákona, nadchni nás svojím duchom ku skutkom udatnosti a hrdinstva pravdy a popraj
         nám, oj popraj, bože, víťazstva; zmiluj, zmiluj sa nad nami!… Ó, všemohúci pane môj, pred
         ktorým nie sú skryté ani činy, ani myslenie človeka, ty najlepšie znáš a vieš, že na túto
         cestu ťažkých a strastných bojov nevedie ma ani zisk, ani sebectvo, ani samoláska, ani
         ctižiadosť, ale jedine sväté moje presvedčenie, jedine horúca láska k pravde a právu,
         jedine nezvratná vernosť k vlasti a nadovšetko drahému mi národu. Ó, prosím ťa teda
         pokorne, udeľ mi dnes dar ducha svojho, ty sám riaď a spravuj všetky kroky, myšlienky i
         skutky moje k blahu vlasti a národa a k sláve tvojej. Milý, mocný bože, ó, zmiluj sa nado
         mnou!… Bože otče, synu, duchu svätý! Tu rozhodná doba, ktorá na dlhé storočia rieši osudy
         vlasti a národa. Ak je tvoja vôľa ich pokorenie a navštívenie, nuž v prachu kresťanskej
         pokory, ako červík zvíjam sa pred tebou, mocným bohom národov, a prosiac lkám, ak my
         klesneme, aspoň vlasti a národu zahynúť nedaj! Milostivý Hospodine, zmiluj sa nad nimi. Ó,
         učiniž to, bože náš, pre a skrze Jezu Krista, syna tvojho, pána a Spasiteľa nášho, amen.“
   </p>
   <p>
    Prežehnal sa a vstal. Vstali i veľmoži a rytieri. A vonku stalo si vojsko medzitým do
         šíkov a náčelníci plukov zhromaždili sa pri stane Matúšovom, aby prijali rozkazy hlavného
         veliteľa.
   </p>
   <p>
    Matúš modlitbou duševne posilnený, s jasným čelom a obličajom žiariacim blahou nádejou
         bral sa z kaplice k nim.
   </p>
   <p>
    „Sláva Matúšovi!“ pozdravili ho verní jeho.
   </p>
   <p>
    „No, bratia moji! Tu čas mužných skutkov. Róbertovci hnuli sa celým táborom, idú proti
         nám, pôjdeme i my proti nim. Tuná je úzka dolina na zrážku, nemohli by sme naše sily
         náležite rozvinúť a najmä naše statné konníctvo primerane upotrebiť. Zaraz teda hneme sa
         bokom po Strážnej dolu k Rozhanovciam. Stred našich vojov povedie Petrovič, ľavé krídlo
         Dimiter, pravé Šumný Jób. Zásobné voje tvoriť budú pluky Dônča, Ctibora a Radmíra, ktoré
         predbežne tu na strážnej ostanú a povedie ich Felicián. Ty, Boleslavín, pridružíš sa k
         Dimitrovi. Nakoľko som napredovanie róbertovcov prezrel, prácu budeš mať s Jordánom a
         Filipom a s tamtoho bratmi Arnoldom a Štefanom. Šumný Jób, ty Kokoša a Rikkolfa pozdravíš.
         S tebou potiahne môj syn Ivan a časť českých vojov. Statní Omodejovci pripoja sa k predným
         vojom Petroviča. Akonáhle tu nad týmto stanom zaveje červená zástava, vrútia sa s jedným
         plukom do stredu nepriateľa k hlavnej zástave, ktorú Ďurky stráži. Po malom útoku, ktorý
         zapríčiní malý zmätok, zaraz načim cúvať naspäť, aby sme nepriateľa zviedli k
         prenasledovaniu. Kadenáhle dostane sa pluk, ktorý útočil, do šíku, hnú sa obe krídla napred
         k prostriedku. Kde by snáď posily bolo treba, ta zaraz vystrojí ju Felicián. Rozumeli ste?“
   </p>
   <p>
    „Rozumeli.“
   </p>
   <p>
    „A teraz vojaci!“ pokračoval Matúš zvýšeným hlasom; „drahí bratia moji, zaklínam vás na
         všetko, čo nám je sväté a prosím vás: dokážte byť mužmi, hotovými žiť a mrieť za svoje
         presvedčenie. Stojíme na rozhraní osudov vlasti a národa. Ak zvíťazíme, zvolí si zákonný
         snem uhorského kráľa, ktorý prísahou potvrdí našu drievnú ústavu a ňou zabezpečí i
         samostatnosť Bielouhorska a samosprávu slovenského národa, zabezpečí právo národnej cirkvi,
         voľnosti, života. Ak podľahneme, cudzinec je naším kráľom, my jeho otroci. Okyptená
         svätoštefanská ústava nezaštíti viac ani bielouhorskú vlasť, ani slovenský národ! —
         Bielouhorsku bude koniec a bez tohto slovenský národ nemôže mať život. Neprajná cudzota ho
         zaplaví, otočí sieťami záhuby a skazy, od pŕs matky odorve mu najlepších synov a keď nebude
         nikoho viac, kto by ho zastal, nastrúha mu zákonov a naváľa naň bremien, aké len sama bude
         chcieť a o akých ľudia nikdy neslýchali. Tento náš osud, osud to vlasti a národa, dnešný
         deň rozhodne. Nuž bratia moji, či snáď dnes šetriť máme krv a životy, keď ide nám o voľnosť
         vlasti, o život národa? — Kto bez slobody žiť chce a zadať práva rodu, nech zloží
         vlasteneckú zbraň, a tajde hen k najatým šarhom práva, nech ako pes líže ich sliny a v
         otrockej pokore čaká odrobinky ich milosti. No, kto viac miluješ voľnosť než ten život
         biedny, kto neštítiš sa obetí na oltár drahej vlasti a krivdeného ľudu, komu milší krvavý
         boj než otrocký pokoj, sem medzi nás! Hurá, hurá, bratia, na vrahov slobody!“
   </p>
   <p>
    „Hurá! Hurá!“ dunelo od Vajkoviec dolu do doliny, a ,hurá!‘ odrážalo sa od Košickej
         Hory.
   </p>
   <p>
    „Napred, bratia,“ zvolal Matúš, sadajúc na koňa, ktorého mu priviedol Miklúš, „pán boh s
         nami a zlé preč!“
   </p>
   <p>
    Nato hrnulo sa všetko vpred a celý tábor posúval sa vľavo na juh k Rozhanovciam, iba
         zásobné voje pod veliteľstvom Sáha zaostali na vŕškoch niže Vajkoviec.
   </p>
   <p>
    Z Matúšovho stanu vystúpil opát Štefan, a zastal si na tom istom mieste, kde pred
         chvíľou stál pán Váhu a Tatier a hľadel do doliny. — Oproti Rozhanovciam ponáhľali sa
         nesčíselné kráľovské čaty, aby sa dostali cez Torysu a utvorili mocný neprehľadný šík,
         tiahnuci sa od západu k juhovýchodu. Predné pluky vlastencov, vedené statnými Omodejovcami,
         podobne boli už za Strážnou a ponáhľali sa k Rozhanovciam. Za nimi kráčali udatní Česi,
         potom Petrovičove čaty s hlavnou zástavou vlasteneckého tábora. Neďaleko za týmito vpravo
         zvoľna sa posúval Šumný Jób a potom rýchlejšie vľavo napredoval Dimiter. No bol to z vŕšku
         od Vajkoviec úžasne pekný pohľad na tieto nesčíselné vojenské čaty, v zbrani a brnení
         ktorých jasali ranné lúče slnka. Zďaleka vyzerali voje, posúvajúce sa v úzkej doline z
         oboch strán Torysy na juh ako dajaké predpotopné obrovské obrazy, alebo mihotavé,
         ligotavými šupinami pokryté hady, ktoré zakrádajú sa jeden na druhého, aby sprobovali svoje
         sily, ktorý ktorého prevládze, znivočí.
   </p>
   <p>
    Už stoja proti sebe. Šípy lietajú z oboch strán, no neveľkú škodu robia, bo diaľka je
         ešte značná medzi nepriateľmi.
   </p>
   <p>
    Starý opát Štefan zalomil ruky a modlil sa. A čože môže stárež iné robiť? Napomínať
         mládež a modliť sa za zdar veci k bohu, to čestná úloha vekom ochromených starcov.
   </p>
   <p>
    „Pane bože môj,“ vzdychal, „chráň život Matúšov, bo k jeho osobe pripútaný je zdar veci,
         pripútaná spása vlasti a národa. Ak si ma kedy vyslyšal, ó, prosím, vyslyš ma teraz. Ak som
         ti kedy bol sluhom verným a dobrým, prosím, zarátaj to jemu a popraj mu víťazstva.“
   </p>
   <p>
    Kým takto na kopci vzdychal starec pohrúžený v skrúšenej modlitbe, dolu nižšie dávali si
         Radmír a Ctibor zďaleka tajné znamenia. Po chvíli zišli sa a potajomky si šuškali.
   </p>
   <p>
    Vtom doletel na koni Miklúš Milvan, ponad Matúšov šiator vytiahol červenú zástavu a hneď
         nato zas cválal naspäť k Rozhanovciam. — V okamihu na to bolo vidieť poniže Rozhanoviec
         vyrútiť sa zo šíku vlastenecký pluk Jána Omodeja, zúrivo valiaceho sa rovno do stredu
         nepriateľského vojska.
   </p>
   <p>
    „Hen tade vravíš?“ pýtal sa Radmír, ukazujúc prstom do diaľky.
   </p>
   <p>
    „Pozri hen, kde tá posledná vŕba stojí,“ vetil Ctibor, „ta kázal nám dostaviť sa Dônč,
         keď sa vec bude mať riešiť. Uisťoval ma, že Sáh a biskup Martin tiež už ináč zmýšľajú.“
   </p>
   <p>
    „Znamenite!“ zvolal Radmír, „teda tu hodina pomsty!“ a škodoradostne mädlil si ruky.
   </p>
   <p>
    „A vy, páni,“ privolal na nich z kopca opát Štefan, „ešte vždy len v úzadí?“
   </p>
   <p>
    „Čakáme na rozkaz k pochodu,“ vetil Ctibor, „my vedieme zásobné pluky. Až keď Ján Omodej
         začne cúvať, hnúť sa máme sťato, hoci našich tisícpäťsto chlapov už ledva čaká na zrážku.“
   </p>
   <p>
    „To je iné,“ riekol starec, priblížiac sa k nim, „pozrite, hen naľavo, Boleslavín ako
         lev harcuje proti Drugetovcom. Ajhľa, vidíte, ako dobýja na nich. No, no! Beda ti, Filip!“
   </p>
   <p>
    „Na všetkých stranách už zúri divá bitka.“
   </p>
   <p>
    „Pozri, bratku,“ vravel Radmír, „Drugetovu zástavu obklopujú…“
   </p>
   <p>
    „A hen to Jordánov pluk, čo mu na pomoc letí.“
   </p>
   <p>
    „Pozde to bude,“ poznamenal Štefan s jasajúcou tvárou.
   </p>
   <p>
    „Ba…, ba…,“ vravel Radmír, „tuším ešte ťa dorazí… Tam je… Boj to krutý.“
   </p>
   <p>
    „Aha,“ skríkol starec, „Jordán obkolesený… Hospodine, tí sa perú!… No?… aha! Jordán
         padá… leží. Sláva, sláva!“
   </p>
   <p>
    „Zdá sa, že život pôjde za život,“ vravel Ctibor, „hen, hľa, ďalej Dimiter obkolesený.“
   </p>
   <p>
    „Ján Omodej cúva,“ skríkol opát, „to znak pre vás. Taže sa, napred, na pomoc Dimitrovi!“
   </p>
   <p>
    „Ešte nie,“ vetil chladne Ctibor, „až keď Felicián od Strážnej dá znamenie a ten ho nedá
         prv, až začne Ďurky prenasledovať Omodeja.“
   </p>
   <p>
    „Aha, Dônč letí sem na koni.“
   </p>
   <p>
    „To znak pre nás; toho Felicián posiela.“
   </p>
   <p>
    „Napred, bratia!“ volal Dônč z diaľky, „tu je náš čas. Poďme!“
   </p>
   <p>
    „Rýchle, rýchle,“ kričal za vzďaľujúcimi sa Štefan, „Dimitrovi na pomoc, bo ak sa
         nepoponáhľate, Dimitra stratíme.“
   </p>
   <p>
    Odišli.
   </p>
   <p>
    „Zúrny to boj!“ vravel Štefan sám k sebe. „Matúš ako orol lieta od pluku k pluku, riadi,
         velí, napomína. Po jeho bielom pere pozná ho každý a kde sa zjaví, zápalisté nadšenie zvlní
         prsia vojakov a divé hurá ozýva sa. Lež čo títo, ako slimáci idú? Felicián ešte vždy pri
         Strážnej a Dimiter v nebezpečenstve,… aha… teraz celá tlupa valí sa na neho,… bráni sa ako
         lev,… cúva, beda!… niet ho viac na koni… Bože, buď mu milostivý. A hen hrnie sa Ďurky za
         Omodejom. Aký to krik, aký to hurt! No no… napred, Šumný Jób!… Tak, tak, obkolesiť ho…
         Pane, večný bože, zmiluj sa! Pomáhaj nám… Aha, Ďurkyho majú… Ha; zástava padla!“ nadšený
         starec vrhol sa na kolená, „môj bože, ďakujem ti!… Naši všade napredujú. Sláva! Sláva!!!
         Šumný Jób ako ľúty lev rúti sa napred. No beda vám, Kokoš a Rikkolf! Aha, ustupujú. Naši
         obkolesili kohosi. Kto to? A ten s tým orličím perom, to Ivan. Ako rúbe, ako rúti sa vpred.
         Bože, chráň jeho život! No, no?… Ivan Nemca kryje. Beda, niet ho na koni!“ A zase sa
         modlil.
   </p>
   <p>
    „Hurá!“ a „sláva!“ hučí z diaľky. Róbertovci na všetkých stranách cúvajú.
   </p>
   <p>
    Po chvíli blížila sa k Matúšovmu stanu skupina šiestich chlapov, ktorí na pikách niesli
         raneného. Bol to Ivan, syn Matúšov.
   </p>
   <p>
    „Pre boha! Ivan, Ivan môj drahý!“ zvolal starec a premožený hlbokým žiaľom vrhol sa na
         zomierajúceho hrdinu.
   </p>
   <p>
    „Neľakaj sa, otče!“ šeptal Ivan slabým hlasom, „položte ma sem, ku kaplici. Tvárou k
         bojišťu… tak,… ďakujem vám…“
   </p>
   <p>
    „Ako sa to stalo?“ pýtal sa Štefan.
   </p>
   <p>
    „Povážte si,“ odvetil verný Miklúš. „Lipoltského obkolesili, už bol stratený, pán Ivan
         ho chcel ratovať a živého zajať. Oplan, takto mu zaplatil.“
   </p>
   <p>
    „A kde je rana?“
   </p>
   <p>
    „V prsiach.“
   </p>
   <p>
    „Hurá!… sláva! sláva!“ hučalo z bojišťa.
   </p>
   <p>
    „Naši víťazia!“
   </p>
   <p>
    „Božena!“ vzdychol Ivan. „Otče, pozdrav ju,… otca… sestru… všetkých. Victória!“ ešte raz
         pozrel skaleným okom na bojište a vydýchol dušu svoju.
    <sup>
     [
     <a class="footnote" href="#ftn.id2583615" name="id2583615">
      37
     </a>
     ]
    </sup>
   </p>
   <p>
    „Drahé to víťazstvo!“ vzdychol Štefan a zložil ruky k modlitbe.
   </p>
   <p>
    „Zrada, zrada!“ znel ďaleký hlas ako z hrobu.
   </p>
   <p>
    Všetci skočili a zdesení upreli starostlivé zraky na bojište.
   </p>
   <p>
    „Čo je? Čo sa robí?“
   </p>
   <p>
    „Aha… Dônč, Radmír, Ctibor,
    <sup>
     [
     <a class="footnote" href="#ftn.id2583650" name="id2583650">
      38
     </a>
     ]
    </sup>
    zvrtli sa a proti našim idú.“
   </p>
   <p>
    „Ha, podlá bedač!“ zúril Štefan; „kliatba na teba!“
   </p>
   <p>
    „Zrada! zrada!“ dunelo od Rozhanoviec.
   </p>
   <p>
    „Neporiadok sa množí,“ vravel Miklúš. „Omodej priďaleko vpredu a Sáh príliš zaostal. No,
         čo váha?“
   </p>
   <p>
    „Matúš ako divý lieta… pane bože, zmiluj sa… Ha, zmätok hotový. Boleslavín cúva pred
         Rikkolfom.“
   </p>
   <p>
    „A kde je Matúš?“ pýtal sa Štefan úzkostlivo, „Matúša nevidím. Pri dedine zmizol.“
    <sup>
     [
     <a class="footnote" href="#ftn.id2583689" name="id2583689">
      39
     </a>
     ]
    </sup>
   </p>
   <p>
    „Musím za ním, kdekoľvek je!“ a s tým sa vrhol na jedného z koní, ktoré neďaleko stanu
         napohotove stáli a letel k Rozhanovciam.
   </p>
   <p>
    Zmätok sa vzmáhal medzi čatami vlastencov z okamihu na okamih. Slovo „zrada“ ako voda na
         vatru vyliata pôsobilo na zápal vojakov, ktorí už až k Toryse dotisli ľavé krídlo, ba i
         stred nepriateľa. A najmä keď Matúš zmizol z bojišťa, vzdor všetkej Petrovičovej námahe,
         nebolo viac možno udržať mužstvo v radoch. Všetko sa hnulo a v neporiadku cúvalo. Zradou
         Dônča a jeho rovesníkov posilnená strana róbertovcov, posmelená krikom, že Matúša niet,
         rýchle sa zotavila, zoskupila sa do riadnych šíkov a tisla vlastencov, porážala ich už
         teraz na všetkých stranách. Kamdiaľ smelšie napredovala, rúbala a klala cúvajúcich
         čatníkov, ktorí ešte i cúvajúc, vždy zúfalo sa bránili, takže ranenými a mŕtvolami oboch
         strán ako posypané bolo to šíre pole rozhanovské.
    <sup>
     [
     <a class="footnote" href="#ftn.id2583741" name="id2583741">
      40
     </a>
     ]
    </sup>
   </p>
   <p>
    Dajedny tlupy vlasteneckých vojov cúvli už až za Rozhanovce a blížili sa k miestu, kde v
         moci ležali táborom. Medzi týmito v jednej bol zvláštny stisk, výkriky žiaľu, zloby,
         bedákania a v prostriedku striebrovlasý rytier bez šišaka, s plešinou na vrchhlave, opretej
         na plece Miklúša. Na prsiach má broň skrvavenú, údy skleslé, ťahy tváre zmeravené. Pán Váhu
         a Tatier Trenčiansky Matúš, zosobnený obraz nešťastného slovenského národa po bitke
         rozhanovskej.
   </p>
   <p>
    „Matúš poranený!“ skríkol opát Štefan a len že od desného ľaku z nôh nespadol.
   </p>
   <p>
    „Bohužiaľ poranený, a to zlosynnou rukou odrodilej slovenskej krvi,“ bolestne zvolal
         Miklúš.
   </p>
   <p>
    „Ako? Kto?“
   </p>
   <p>
    „Šialená dievka Guta, dcéra Petrovičova,“
    <sup>
     [
     <a class="footnote" href="#ftn.id2583791" name="id2583791">
      41
     </a>
     ]
    </sup>
    hovoril jeden z rytierov, „zvedená vraj akýmsi mníchom, bodla mu nôž do pŕs v
         Rozhanovciach. Broň však zadržala smrteľnú ranu natoľko, že nôž do srdca nezasiahol.“
   </p>
   <p>
    „Ha! Prekliata zrada! A nikto nedal tomu výrastkovi pekiel zaslúženú odmenu?“
   </p>
   <p>
    „Jej vlastný otec, ktorý ta hneď po skutku prišiel, ju mečom prebodol,“ vetil Miklúš a
         rýchle obnažil prsia svojho milého pána, aby opát Štefan s jeho pomocou zaviazal ranu.
         Ostatne mdloba, v ktorej nachodil sa Matúš, nebola celkom následok tejto rany, lež i jeho
         viachodinového telesného namáhania a duševného bôľu. Nie div, že toto jedno k druhému tak
         veľmi zronilo sedemdesiatročného starca, keď videl ako jedným úderom zmarené sú všetky
         nádeje horúco milovanej vlasti a národa. Keď chvíľu ticho ležal uložený na koberce v svojom
         stánku, otvoril zlomené oči.
   </p>
   <p>
    „Štefan,“ riekol bôľným hlasom a slzy ho zaliali, „Štefan môj, všetko je preč.“
   </p>
   <p>
    Starec chcel ho tešiť, ale nebol vstave.
   </p>
   <p>
    „Miklúš!“ vravel po chvíli Matúš, „kde je môj syn?“
   </p>
   <p>
    „Niet ho, pane!“ jachtal verný sluha, bo Matúšovi luhať nesmel a zasekol pery, aby
         utlmil žiaľne náreky.
   </p>
   <p>
    „I on teda?… Ján a Ladislav Omodej, Boleslavín, Dimiter i Šumný Jób… ah a koľkí synovia
         ľudu!… Hrozné, hrozné!“
   </p>
   <p>
    „Ale urobil Lvorad z Košíc výpad na Spišiakov?“ pýtal sa po dlhej prestávke Štefan.
   </p>
   <p>
    „Neurobil“, odvetil Matúš chladne; „Fabián bol najatý Dônčov človek.“
   </p>
   <p>
    „A Sáh?“
   </p>
   <p>
    „Nevidel som ho, až keď sme už cúvali.“
   </p>
   <p>
    „Ja ho mám v podozrení, že i on bol uzrozumený s Dônčom.“
   </p>
   <p>
    „Nemožné. Štefan, to nehovor. Sáh je môj najvernejší človek. Včaššie napredovať so
         zásobnými vojami nemohol, bo taký mal rozkaz odo mňa. Potom opozdil sa vraj len pre Dônčovú
         zradu.“
   </p>
   <p>
    „Možné, ale…“
   </p>
   <p>
    „Žiadne ale, prosím ťa, Štefan, Sáha mi neupodozrievaj.“
   </p>
   <p>
    „Ako rozkážeš.“
   </p>
   <p>
    Pokým tento šeptavý rozhovor v Matúšovom stane trval, tam von rozpadnuté čaty vlastencov
         vždy ešte v divom neporiadku cúvali na sever ku Kráľovciam a Ploskému a posledné ich rady
         pri Rozhanovciach ľúty nepriateľ ešte vždy prenasledoval. Miklúš, ktorý s viacerými
         čatníkmi pri kaplnke svätej Barbory vykopal neveľký hrob a doň Ivana uložil a zahrabal,
         teraz vrátil sa k stanu a vidiac sťato, čo sa deje už i za Rozhanovcami, presvedčil sa, že
         je zvrchovaný čas pomýšlať na Matúšavu osobnú bezpečnosť. Išiel teda a upozornil na to
         opáta Štefana. Opát nahliadol, že nebezpečné by bolo ďalej tu meškať a zaraz urobil
         potrebné poriadky na odchod, aby sa ranený Matúš dostal čo najskôr do bezpečnosti,
         predbežne na Šariš.
   </p>
   <p>
    *
   </p>
   <p>
    Sotva minula polhodina po odchode Matúšovom a už i pri Vajkovciach na vŕšku, kde len
         pred chvíľou ešte stál šiator Matúšov objavili sa kráľovské voje bez ustania napredujúce. S
         víťaziacim vojskom je to ako s veľkou, násypmi do úzkeho koryta stiesnenou riekou. Keď len
         na jednom mieste prežerie sa rozvodnená rieka cez hať, rozruntí násyp a zaleje všetko
         záhubou a skazou. I zvíťazivšie voje Karola Róberta, keď raz rozhodnutý bol osud nešťastnej
         bitky ako zúrivé, všetko nivočiace vlny hnali sa napred a zaplavili tiché, na ľavom pobreží
         Torysy ležiace dediny skazou, plenom, vraždou a záhubou.
   </p>
   <p>
    Pri kaplnke svätej Barbory stojí skupina vodcov kráľovského tábora a na tom mieste, kde
         pred chvíľou stál šiator Matúšov, kráľovskí batožinári rozkladajú si nástroje a látky. Idú
         hotoviť stan pre rozhanovského víťaza, pre skrušiteľa bielouhorského kniežatstva, pre vraha
         slovenskej slobody — Karola Róberta. Pri samej kaplici, pri hrobe Ivanovom na vysokom, do
         zeme zakopanom sťažni vlaje kráľovská zástava a úzkou dolinkou Torysy zľava i sprava od
         Rozhanoviec i od Kráľoviec zneje víťazoslávou opojený ruch: „Victória, victória!“ desné
         zvuky to umieráčika pre slovenský národ.
   </p>
   <p>
    A od Rozhanoviec zase približuje sa nové oddelenie zúriacich víťazov, ženúcich sa ako
         víchor do Vajkoviec. Rozdráždená krvižízeň nevie ustať a kým nevyzúri sa až do ukonania,
         nemá pokoja, neustále bažiac po krvi a vražde.
   </p>
   <p>
    „Zastaňte, chlapi!“ volal Tirinský Petor od kaplice Barbory na hrozive napredujúci
         oddiel, „dosť už toho mäsiarenia!“
   </p>
   <p>
    „Pravda je! Ani krok ďalej!“ velel mu i Rikkolf, hrozive dvíhajúc ľavicu, bo poviazaná
         pravica mu spočívala v ručníku, ktorý mal na krku zavesený. No darmo! Kde je človek, čo by
         prúd rozhnevanej rieky jedným slovom zastavil? I tento oddiel rútil sa napred a ešte vždy
         chcel stíhať nepriateľa, ktorého zvyšky už dávno boli za Ploským.
   </p>
   <p>
    „Horúci deň sme mali!“ riekol po chvíli Rikkolf, s hrdosťou raneného bohatiera hľadiac
         na svoje pravé rameno. A po chvíli doložil: „Mne vyše poldruhasta chlapov chýba!“
   </p>
   <p>
    „Mne vyše sto,“ vetil Petor. „Drahé to víťazstvo!“
   </p>
   <p>
    „Sláva bohu, že je len naše! Ostatne, to nezvratne stojí, že by sa nám bez Dônča zle
         bolo povodilo vzdor všetkým Fabiánovým fígľom.“
   </p>
   <p>
    „Ten, chudák, takmer životom zaplatil za svoje služby. Z jeho vlastných ľudí ho jeden
         ťažko poranil, pretože prešiel k nám.“
   </p>
   <p>
    „Na tú ranu mu kráľ pred chvíľou už v Rozhanovciach prilepil flajster, zvolenské županstvo.“
    <sup>
     [
     <a class="footnote" href="#ftn.id2584059" name="id2584059">
      42
     </a>
     ]
    </sup>
   </p>
   <p>
    „Teda zvolenské županstvo je odmena zrady národa,“ poznamenal Petor s prízvukom úsmešku.
   </p>
   <p>
    „Tak sa zdá!… Aha, tu ide Tomáš, sudca Kumánov a Drugetovci. Ba v sprievode biskupov i
         sám kráľ —“
   </p>
   <p>
    „Hja, veru braček,“ pretrhol Rikkolfa Peter, „naozaj obracať sa načim okolo neho, ak
         nechceme vyjsť s prázdnymi rukami. Vlastencom rad radom habať budú statky a majetky a…“
    <sup>
     [
     <a class="footnote" href="#ftn.id2584092" name="id2584092">
      43
     </a>
     ]
    </sup>
   </p>
   <p>
    „Taliančikom dávať!“ skočil mu do reči Rikkolf.
   </p>
   <p>
    „Čo lepšie, pravdaže. Čo horšie, z toho sa len už i nám dačo ujde, ale, ako sa hovorí,
         Matúš padol, dosť bude statkov na rozdaj pre celý kráľovský tábor.“
   </p>
   <p>
    „Victória!“ hučalo zo všetkých strán v ústrety blížiacemu sa kráľovi.
   </p>
   <p>
    „Evviva nostro re, Carolo Roberto!“
    <sup>
     [
     <a class="footnote" href="#ftn.id2584127" name="id2584127">
      44
     </a>
     ]
    </sup>
    chripel krikľavý hlas Taliančika Jabrochiho.
   </p>
   <p>
    „Evviva!“ hučal mohutný bas nitrianskeho biskupa a za týmto ,evvivovali‘ kňazi, veľmoži,
         čatníci, ba i ľud, práve tak ako za našich dní éljenuje.
    <sup>
     [
     <a class="footnote" href="#ftn.id2584143" name="id2584143">
      45
     </a>
     ]
    </sup>
    Lebo u nás je všetko možné. Bratať sa so ľstivým Taliančikom, s ošemetným
         Nemcom a ohyzdným kresťanovrahom Turkom, ba ešte i s cingilingajúcim a pri tom predsa
         pliesňou raziacim Číňanom, to všetko je pekné a chválitebné, — svoje Slovensko však milovať
         a bratský cit mať k Slovanstvu je hriech, je zrada civilizácie a človečenstva. A viete, kde
         je zárodok tohto nášho stavu?… na poliach rozhanovských.
   </p>
   <p>
    Keď prišiel Karol Róbert ku kaplici, skočil z koňa a za ním celý ustatý, upotený,
         zaprášený sprievod, s výrazom otrockej pokory obklopil kráľa, od ktorého teraz očakával
         hojné odmeny za svoju vernosť. Iba Taliančici boli ešte smelší a drzejší než predtým a na
         Uhrov akosi cez plecia pozerali.
   </p>
   <p>
    „No, verní moji!“ riekol Karol Róbert a zastal si v kruhu veľmožov, kňazov a rytierov s
         hrdým vedomím svojho víťazstva, „ďakujem vám, znamenite ste sa držali. Bohužiaľ, naše
         dnešné víťazstvo nad porazenou spurnou stránkou stojí nás také značné obete, nad ktorými
         hlboký náš žiaľ vie zmierniť ako tak iba to vedomie, že sú to posledné obete, ktoré od
         našich otcovských pŕs odorvala dnes prekliata hydra odboja. Viac ich nebude, bo Matúš padol
         a s ním konečne zanikol i skazonosný požiar vzbury a odboja. Koľkýchže verných svojich
         oplakávať musím?“
   </p>
   <p>
    „Padol Jordán, Kokoš, syn Štefana Borša, Štefan Bager, Jakub Aladár, Berehský Petor a
         slávny Ďurky,“ oznamoval Tomáš, sudca Kumánov. „Benedikt je ťažko ranený, okrem toho ranení
         sú veľkomichalovský Hrehor, Lipoltský Šándor ba i toť statný Rikkolf.“
   </p>
   <p>
    „Hja veru,“ pretrhol ho Filip Druget, nebárs spokojný s tým, že sudca Kumánov ani
         jedného Taliančika nemenuje, „horúci deň sme mali. A toľko môžem povedať, že nech ja
         nezískam Dônča, neviem, ako sa nám povedie. Veď sme už na všetkých stranách cúvali. Jedine
         jeho prechod k nám dal bitke iný obrat.“
   </p>
   <p>
    „Tak je!“ — prisviedčali Taliančici.
   </p>
   <p>
    „No vďaka ti, Filip,“ riekol kráľ, podávajúc mu ruku, „za veľkú službu, ktorú si nám a
         dobrej veci preukázal. Skutok ten máš u nás na všetky časy v pamäti zaznačený.“
   </p>
   <p>
    „Obzvláštnou statnosťou,“ pokračoval Tomáš, sudca Kumánov, „vyznačili sa Imrich Kompolt,
         Ubulovci, bratia Petor a Ďuro z Tyriny, Miklúš Príni, Jano Bátory, Jano Sooš.“
   </p>
   <p>
    „Jedným slovom,“ pretrhol ho zase Druget, „každý bol na svojom mieste, každý bol
         hrdinom.“
   </p>
   <p>
    „Tak je,“ potvrdil kráľ, „a vďaka vám za to. Kadenáhle opanujeme statky a majetky tej
         odbojnej luzy, dostanú sa vám všetkým za vernosť a statnosť vašu z mojej kráľovskej milosti
         hojné odmeny.“
   </p>
   <p>
    „Sláva Karolovi Róbertovi, kráľovi uhorskému!“ volali početné hlasy.
   </p>
   <p>
    „Evviva!“ kričali Taliančici.
   </p>
   <p>
    „No teraz už,“ riekol Tomáš, ostrihomský arcibiskup s radosťou v tvári, „teraz už
         konečne môžeme riecť, že náš slávny, vrúcne milovaný Karol Róbert je skutočne kráľom
         uhorským. A tak teda vyplnila sa veštba piesnika, ktorú sme počuli pred jedenástimi rokmi v
         Ostrihome, že Karol Róbert bude kráľom uhorským na svätého Vida, bo dnes, 15. júna, svätá
         cirkev vskutku deň svätého Vida slávi.“
   </p>
   <p>
    „Pravdu máš, dôstojný otče!“ vetil Karol Róbert s úsmevom spokojnosti na peknej junáckej
         tvári a podal mu ruku.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2582926" name="ftn.id2582926">
        34
       </a>
       ]
      </sup>
      <span class="emphasis">
       <em>
        … národného nešťastia
       </em>
      </span>
      — „Slováci slušne považujú porážku
               rozhanovskú, ktorou rozhodol sa dlhý zápas medzi Karolom Róbertom a odporujúcou mu
               vlasteneckou stránkou, za národné nešťastie.“ (Jonáš Záborský — pozn. autora.)
     </p>
    </div>
    <div class="footnote">
     <p>
      <sup>
       [
       <a class="para" href="#id2582979" name="ftn.id2582979">
        35
       </a>
       ]
      </sup>
      <span class="emphasis">
       <em>
        … svätej Barbory
       </em>
      </span>
      — „Pre Matúša bol pri samých Vajkovciach na
               ľavom brehu Torysy urobený okrúhly kopec tak, že sa obkopal breh a naniesla zem.
               Dodnes sa ukazuje, ako i kaplica za ním, v ktorej sa Matúš modlil pred osudnou bitkou
               15. júna roku 1312.“ (Jonáš Záborský — pozn. autora.)
     </p>
    </div>
    <div class="footnote">
     <p>
      <sup>
       [
       <a class="para" href="#id2583032" name="ftn.id2583032">
        36
       </a>
       ]
      </sup>
      <span class="emphasis">
       <em>
        … suverénnosti latiny
       </em>
      </span>
      — „Latinčinu považoval vtedy každý za
               jediný, večný, nepremenlivý prameň osvety. O inakšej vzdelanosti ako latinskej nemal
               nikto pomyslenia.“ (Jonáš Záborský — pozn. autora.)
     </p>
    </div>
    <div class="footnote">
     <p>
      <sup>
       [
       <a class="para" href="#id2583615" name="ftn.id2583615">
        37
       </a>
       ]
      </sup>
      <span class="emphasis">
       <em>
        … dušu svoju.
       </em>
      </span>
      — „Ešte pred otcom (Matúšom) umrel syn jeho.“
               (Ľudovít Štúr v Živ., s. 113 — pozn. autora.)
     </p>
    </div>
    <div class="footnote">
     <p>
      <sup>
       [
       <a class="para" href="#id2583650" name="ftn.id2583650">
        38
       </a>
       ]
      </sup>
      <span class="emphasis">
       <em>
        … Ctibor
       </em>
      </span>
      — „Dlho na súcu už čakali chvíľu dovŕšiť zradu
               Radmír so Ctiborom.“ (Spevy a piesne Ľudovíta Štúra, 88 — pozn. autora.)
     </p>
    </div>
    <div class="footnote">
     <p>
      <sup>
       [
       <a class="para" href="#id2583689" name="ftn.id2583689">
        39
       </a>
       ]
      </sup>
      <span class="emphasis">
       <em>
        … zmizol
       </em>
      </span>
      — „A kamže Matúš, každý sa spytuje.“ (Spevy a piesne
               Ľudovíta Štúra, 90 — pozn. autora.)
     </p>
    </div>
    <div class="footnote">
     <p>
      <sup>
       [
       <a class="para" href="#id2583741" name="ftn.id2583741">
        40
       </a>
       ]
      </sup>
      <span class="emphasis">
       <em>
        … pole rozhanovské.
       </em>
      </span>
      — „Padlo vraj z obidvoch strán toľko
               ľudí, že od bitky pri Šajave s Tatarmi nebolo vraj v Uhrách takej seči. Rovina
               rozhanovská bola pokrytá krvou a mŕtvolami.“ (Jonáš Záborský.) „Dejepisci
               pripodobňujú túto bitku k bitke zvedenej Belom IV. proti Tatarom pri Šajave. Taká
               bola zúfalá a odhodlaná.“ (P. Z. Hostinský, Sokol 1884, s. 88 — pozn. autora.)
     </p>
    </div>
    <div class="footnote">
     <p>
      <sup>
       [
       <a class="para" href="#id2583791" name="ftn.id2583791">
        41
       </a>
       ]
      </sup>
      <span class="emphasis">
       <em>
        … dcéra Petroviča,
       </em>
      </span>
      — „Podanie… pripisuje príčinu obratu
               zločinnému napadnutiu na Matúšov život streštenej, pološialenej dcéry Petra
               Petroviča, Guty.“ (Jonáš Záborský — pozn. autora.)
     </p>
    </div>
    <div class="footnote">
     <p>
      <sup>
       [
       <a class="para" href="#id2584059" name="ftn.id2584059">
        42
       </a>
       ]
      </sup>
      <span class="emphasis">
       <em>
        … zvolenské županstvo.
       </em>
      </span>
      — Dônč skutočne ešte na bojišti bol
               menovaný zvolenským županom. Pozdejšie vyznačil sa tento zradca i pri dobývaní hradu
               Komárna a Vyšehradu. (Katona VIII, s. 339 — pozn. autora.)
     </p>
    </div>
    <div class="footnote">
     <p>
      <sup>
       [
       <a class="para" href="#id2584092" name="ftn.id2584092">
        43
       </a>
       ]
      </sup>
      <span class="emphasis">
       <em>
        … statky a majetky
       </em>
      </span>
      — „Lebo stáli proti sebe nie celé župy,
               lež jednotlivé rodiny a domy, číhajúc na majetky jeden druhého.“ (Jonáš Záborský —
               pozn. autora.)
     </p>
    </div>
    <div class="footnote">
     <p>
      <sup>
       [
       <a class="para" href="#id2584127" name="ftn.id2584127">
        44
       </a>
       ]
      </sup>
      (tal.) Nech žije náš kráľ Karol Róbert.
     </p>
    </div>
    <div class="footnote">
     <p>
      <sup>
       [
       <a class="para" href="#id2584143" name="ftn.id2584143">
        45
       </a>
       ]
      </sup>
      (maď.) Volá: „Nech žije!“
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2584290">
       </a>
       5. Na Skalke
      </h2>
     </div>
    </div>
   </div>
   <p>
   </p>
   <p>
   </p>
   <p>
    Blížim sa ku koncu svojho rozprávania, len ešte jeden smutný obraz rozviniem ti, drahý
         čitateľu, pred očami — a zakončím. A preto najmä vás, ľúbe čitateľky, ešte o trošku
         trpezlivosti prosím, lebo viem, že mnohé z vás lepšie by sa bavili, keby som namiesto
         ,suchej politiky‘ a surmít bojov, miesto nášho posledného hrdinu a s ním zapadlej slávy
         slovenskej popisoval pekné pozdné májové večierky, mesiačika rudý žiar, prenikavý spev
         žalostiaceho slávika, tichú, vonnými ružami obrastenú besiedku a v nej ľúbostné vzdychy
         šťastných milencov. To všetko, pravdaže, príjemnejšie by sa vám čítalo a sladko rozihralo
         by vaše útlocitné čuvy. Zatiaľ viem, že sú, oj sú, sláva bohu, i medzi vami už panny a ženy
         slovenské, ktorých šľachetné ňadrá naplnené sú horúcimi citmi za slávu národa, sú medzi
         vami už také, ktoré sa zaujímajú o verné opisy slovenskej minulosti, ktorých ušľachtilá
         tvár iskrennou radosťou žiari pri pohľade na junáka našej slobody a ktorých oko hlbokým
         žiaľom zavlhne, keď padnúť vidí bohatiera slávy slovenskej. A preto verím, že vy, ľúbezné
         sestry moje, i túto moju, do úzkeho priestoru piatich obrazov stiesnenú poviedku prečítate
         nielen trpezlivo, ale i s radosťou.
   </p>
   <p>
    Na pravom brehu Váhu povyše Trenčína vybieha z tatranského pohoria do utešenej, už
         značne rozšírenej považskej doliny strmé bralo, ktoré náš ľud jednoducho Skalkou nazýva. Už
         pred päťsto rokmi stála tu kaplica a v jej úzadí skromný drevený letohrádok, majetok to
         vtedy blízkeho kláštora mníchov svätého Benedikta, nachodiaceho sa asi o štvrť hodiny
         vyššie, v utešenom zákutí pohoria.
   </p>
   <p>
    Po siedmich rokoch, čo uplynuli od zloosudnej bitky pri Rozhanovciach tu na Skalke
         nachodíme posledného hrdinu slovenskej ústavy a slobody, hrdinu to našej povesti,
         sedemdesiatsedemročného starca — Trenčianskeho Matúša. Od polroka bol chorý, telesne i
         duševne zronený i radili mu zanechať chladné kamenné múry Trenčína a pohovieť si v tichej
         utiahnutosti od hluku sveta v drevenom letohrádku na Skalke. Pri odchode z Trenčína
         preniesol všetku moc a vládu na svojho milého nádvorníka Feliciána Sáha, ktorému pri boku
         stál statný Matúšov zať Ján Deržislav, Dežom zvaný.
   </p>
   <p>
    Bolo tiché jesenné popoludnie dňa 9. septembra 1319. Po víchre a búrke, ktorá minulé
         nooi s neobyčajnou divokosťou zúrila, bolo pekne, ticho, jasno, — slnce chýlilo sa k
         západu.
   </p>
   <p>
    Pred letohrádkom pod lipou, ktorej lístie už žltlo a so šumiacim hlesotom opadávalo,
         sedia na širokej bukovej lavici dvaja známi nám mužovia: opát Štefan a Dávid Omodej. Sú
         pohrúžení v dôvernom pološeptavom rozhovore.
   </p>
   <p>
    „Teda niet nádeje?“ pýtal sa s výrazom úzkostlivosti Omodej.
   </p>
   <p>
    „Niet, rytieri!“ vetil opát Štefan s bolestnou rezignáciou. „Olejkár Hrabovec
    <sup>
     [
     <a class="footnote" href="#ftn.id2584405" name="id2584405">
      46
     </a>
     ]
    </sup>
    hovorí, že má raka v žalúdku a že zimnica, ktorá ho vo dne i v noci bez ustania
         morí o krátky čas musí dovŕšiť jeho muky.“
   </p>
   <p>
    „Nuž a Hrabovcove lieky?“
   </p>
   <p>
    „Braček, proti smrti nieto lieku.“
   </p>
   <p>
    „Bože, buď nám milostivý.“
   </p>
   <p>
    „A z Trenčína, rytier, aké nám chýry prinášaš?“ pýtal sa po dlhej prestávke Štefan.
   </p>
   <p>
    „Teraz zhora idem. Predvčerom som bol na Trenčíne. Všetko v najlepšom poriadku. Ani
         podnes ešte nik netuší, že Matúš od polroka tuná v utiahnutosti žije. Každý myslí, že ešte
         vždy na Trenčíne rozkazuje. Uisťujem ťa, velebný otče, že naše záležitosti ešte vždy dosť
         dobre stoja. Kým róbertovci nedostanú náš Hlohovec, Branč, Holíč, Beckov a Čachtice,
         nenatisnú sa nám do Považia a Trenčínu musia dať svätý pokoj. Róbertovi vojvodcovia hovejú
         si teraz v Požoni a o dobývanie našich hradov sa nebárs starajú.“
   </p>
   <p>
    „Neviem, či zas dajaký podvod nesnujú!“ poznamenal opát.
   </p>
   <p>
    „Haha, nech len snujú,“ potešil sa Dávid, „však je náš Felicián na pozore. Predvčerom,
         práve keď som odchádzal, zase vystrájal tajných vyzvedačov do kráľovského tábora.“
   </p>
   <p>
    „Čo sa toho týče,“ riekol opát poohliadajúc sa obozretne dookola, „však nech to medzi
         nami zostane, ale ver mi, braček môj, mne sa celkom neľúbi to časté posielanie vyzvedačov.
         Matúš síce skladá úplnú dôveru vo Feliciána a od dvadsiatich rokov, možno povedať, hodným
         stal sa Felicián takejto dôvery. Avšak od holíčskej porážky mám k Matúšovmu miláčikovi
         veľmi malú dôveru. Vtedy obrátil sa Felicián ako Matúšov dôverník na Róberta a žiadal od
         neho pomoc pre Matúša proti Čechom. Nevykonal však nič a ešte si po smrti svojej prvej ženy
         pojal za manželku dcéru najvernejšieho Róbertovho prívrženca.“
   </p>
   <p>
    „Velebný otče,“ prejal slovo Dávid na Feliciánovu obranu, „ty si veľmi prísny sudca. Ja
         podrobne znám okolnosti tej výpravy. Vec sa má takto: Keď rakúsky Fridrich s bavorským
         Ludvikom robil zmluvu, ktorá Róbertovi dopomohla k považskému hradu a župe, vtedy prišiel
         Róbertov dôverník Sečanský Tomáš s tajnými odkazmi k Matúšovi na Trenčín. Karol Róbert
         totižto i vtedy ešte sľuboval Matúšovi, že mu ponechá všetky jeho panstvá i hrady od Holíča
         až po Košice, že ho úplne na milosť prijme, že ho potvrdí v hodnosti nádvorníka krajiny,
         ale iba pod tou podmienkou, že Matúš uzná Karola Róberta za kráľa uhorského a že bude Jána,
         bavorskému Ludvikovi oddaného českého kráľa znepokojovať na moravských hraniciach a
         poplieni jeho hrady a mestá. Matúš ale ani na jednu z týchto podmienok nijak nechcel
         pristať a osvedčil sa pred Tomášom v mojej, Feliciánovej a Deržislavovej prítomnosti, že ak
         Róbertovi tak veľmi záleží na otáznom znepokojovaní českého kráľa na Morave, dobre, že on
         odhodlá sa i k tomuto nebárs čestnému skutku, ak Róbert na najbližšom sneme odprisahá
         drievnu svätoštefanskú ústavu a tak zaistí Bielouhorskej marchii jej drievnu ústavu podľa
         práva a zákona jej patriacu a všetkými kráľmi z rodu Arpádovcov slávnostnou prísahou
         potvrdenú samostatnosť a staré slobody. Radšej vraj volí žobrácku palicu, než zadať právo
         naroda a získať tak bohatstvá a dôstojnosť. Následkom tohto Matúšovho osvedčenia pretiahlo
         sa vyjednávanie. Tomáš bežal si pre úpravy k Róbertovi a keď sa vrátil na Trenčín, kráľovým
         menom sľuboval splniť podmienky, čo mu Matúš predložil. Matúš nebárs veril už sľubom
         vierolomných Frankov a žiadal písomné zaistenie Róbertových sľubov. Sečanský Tomáš
         odvolával sa na svoju rytiersku česť, na svoje kráľovské plnomocenstvo k vyjednávaniu, na
         dôstojnosť a svätosť panovníckeho slova. Svätosväte prisahal, že za tri týždne žiadané
         písmo iste bude na Trenčíne, len aby Matúš neodkladal, znepokojoval Čechov a plienil
         Moravu, lebo Karol to súrne potrebuje. Matúš uveril konečne sladkým slovám Sečanského
         Tomáša, na našu radu a naše doliehanie chopil sa tohto zúfalého prostriedku ako ratovať
         drievnu ústavu. Bez meškania a s početnými čatami vtrhol cez Hrozienkovo na Moravu, dobyl
         mnoho hradov a miest, celý vidiek až po Znojmo a Brno poplienil.
    <sup>
     [
     <a class="footnote" href="#ftn.id2584551" name="id2584551">
      47
     </a>
     ]
    </sup>
    Medzitým český kráľ Ján, ako je známe, tiež nemeškali mocnou rukou pokárať plen
         ten, zapríčinený márnivými sľubmi Karola Róberta. Čo dialo sa pred štyrmi rokmi pod
         Holíčom, to i ty vieš, velebný otče. Matúš chcel posilniť svoje čaty, čo mu preriedil
         Jindřich z Lipy, aby mohol Čechom navrátiť pod Holíčom utrpenú štrbinu a poslal Feliciána
         Sáha do Budína, aby od Róberta žiadal pomoc. Pri tejto príležitosti, aby zaopatril aj
         písmo, čo mu sľúbil Sečanský Tomáš. No pováž si, otče, Karol Róbert vysmial Feliciána, keď
         tento Matúšovým menom od neho pomoc žiadal a upomínal ho na jeho kráľovské slovo a na
         Tomášovu prísahu. On vraj s českým Jánom písomne uzavrel mier, ktorý musí zadržať, pretože
         je písomný. Táto zmluva ale vraj bola len ústna a uzavrel ju nie on, lež jeho
         splnomocnenec, ktorý priďaleko sa pustil. A tak že necíti sa byť viazaný Matúšovi ani pomoc
         dať, ani žiadanú listinu vydať, bo vraj slovo dané buričom a odbojcom i tak nikoho neviaže,
         tým menej teda kráľa oproti jeho odbojnému poddanému.“
   </p>
   <p>
    „Hanba a posmech!“ zvolal kňaz, rozhorlený vierolomnosťou Karola Róberta. „No hľa, o
         tomto novom dôkaze ich podlosti teraz prvý raz počujem. Divím sa, že sa Matúš o tom predo
         mnou nikdy nezmienil.“
   </p>
   <p>
    „Nerád o tom vravím,“ riekol Dávid, „bo ač sme ho hlavne my naším dotieraním naklonili k
         tomu kroku, predsa mrzí ho priznať, že sa dal omámiť lživými sľubmi Frankov. A tak vidíš,
         otče, ten kráľovský luhár Karol Róbert nielenže nám neposkytol po všetkom práve podlžnú nám
         pomoc, ale tušiac, že holičskou porážkou musia byť naše branné sily značne zoslabené, ešte
         použil vítanú príležitosť, aby nás ozbíjal, bo rýchle vystrojil dajedny tlupy pod
         náčelníctvom palúdzkeho Otmara proti nám, a s pomocou svojho spojenca a rovesníka Fridricha
         odňal nám Vyšehrad i Komárno. Na to sme my odpovedali tak, že sme opäť vyhnali biskupa Jána
         z Nitry, sídla údelného biehouhorského kňaza, ktorú si skrivodlivo nárokoval ako biskupský
         majetok. No Felicián Sáh, uistiť ťa môžem, celkom spoľahlivo držal sa v Róbertovom dvore a
         vzdor tomu, že si vtedy vzal dcéru jeho verného prívrženca, dosiaľ ani najmenšej príčiny
         nezavdal k akejkoľvek nedôvere.“
   </p>
   <p>
    „Dal by pán boh, aby tak bolo,“ vzdychol si Štefan, „no ja úprimne vyznám, mám ho od
         rozhanovskej bitky v akomsi podozrení, ktoré vzdor tomu, že vtedy svoje zaostatie pri
         napredovaní zásobných vojov celkom ospravedlnil, i pri najlepšej vôli predsa nijako nie som
         vstave utlmiť.“
   </p>
   <p>
    „A ver mi, otče, bez príčiny, lebo —“ zamĺkol, bo v tom čuť bolo kroky ozývajúce sa v
         malom pitvore letohrádku.
   </p>
   <p>
    Bol to Matúšov sluha Miklúš, ktorý rýchlym krokom kráčal k opátovi Štefanovi a oznámil
         mu, že sa Matúš prebudil.
   </p>
   <p>
    „Dobrý deň, Miklúš,“ vľúdne pozdravil milého Matúšovho sluhu Dávid, „akože sa náš pán
         cíti?“
   </p>
   <p>
    „Veru nebárs, veľmožný rytier,“ trúchlivým hlasom odvetil sluha. „I tak je slabý a
         predsa ho zimnica bez ustania morí, i nohy mu čím ďalej tým viac opúchajú, ba zdá sa mi, že
         i voda…“
   </p>
   <p>
    „Sprvu,“ pretrhol no Štefan, „tu ten pokoj a tá tichosť veľmi dobre účinkovali na
         Matúša. Teraz, tak sa mi zdá, že zunoval už túto utiahnutosť a vzdor chorobe a všetkej
         slabosti tela rád by zas na Trenčín k svojim prácam a starostiam. A pozorujem pritom, že
         teraz táto túžba, tento ustavičný nepokoj mu prenesmierne škodí, bo navidomoči chradne,
         opadáva.“
   </p>
   <p>
    „Spomenul, velebný otče,“ oznamoval Štefanovi Miklúš, „že by mu milé bolo, keby páter
         Libor i dnes sem do kaplnky prišiel odbaviť večiereň.“
   </p>
   <p>
    „Teda i dnes chce von?“
   </p>
   <p>
    „Hovoril, že vyjde na chvíľu pred západom slnka.“
   </p>
   <p>
    „Nože, Miklúš, zabehni teda dolu do kláštora a povedz Liborovi, aby sem prišli k
         modlitbám. A my, rytier, ak ti tak ľúbo, poďme teraz k nemu.“
   </p>
   <p>
    Vošli.
   </p>
   <p>
    Drevený letohrádok, do ktorého utiahol sa v svojej chorobe Trenčiansky Matúš, mal podobu
         podlhovastého štvorhranu a bol jednoposchodový. Hlavný vchod, opatrený väčšou, na štyroch
         stĺpcoch spočívajúcou strieškou, obrátený bol k Trenčínu. Pri vchode bola malá predsieň
         alebo pitvor, v ktorom bolo troje dverí, jedny vpravo, druhé vľavo, tretie na prostriedku
         rovno oproti vchodu. Ľavé dvere viedli do čeľadníka, kde bola i kuchyňa, stredné do menšej
         Štefanovej izby s výhľadom ta hor k Vršatcu a Manínu, pravé ale viedli do takzvanej obedne,
         izby obývanej teraz chorým Matúšom. Okolo celého letohrádku bola chodba, ktorej strecha
         tiež sa opierala na drevené stĺpy. Na tejto chodbe boli na severe schody, vedúce do prvého
         poschodia, ktoré tiež malo tri izby, určené pre dochádzajúcich hostí. Hneď pri schodoch bol
         malý drevený budúnok, ktorý zastupoval miesto stajne.
   </p>
   <p>
    Priestranná Matúšova izba, spojená so Štefanovou malými dvierkami, mala len štvoro
         okien, z ktorých dve obrátené boli k Váhu, jedno k Trenčínu a jedno k hornému vidieku,
         takže ešte dosť miesta bolo v nej pre postele a skrine v štyroch kútoch izby. Vo východnom
         kúte stála Matúšova posteľ. Keď na nej ležal, nielenže videl, čo sa robí v jeho a
         Štefanovej izbe, kto vojde dnu, ale mal z nej výhľad i na svoj milý Trenčín, ma ktorý v
         chorobe mnoho ráz dlhé chvíle upieral svoje zadumané zraky.
   </p>
   <p>
    Vkročme teda i my do izby nášho nešťastného chorľavca.
   </p>
   <p>
    Na posteli leží polooblečený Matúš, pri jeho nohách na stoličke sedí opát Štefan, pri
         hlave Dávid Omodej. Tento len pred dvoma týždňami bol tu, ale na jeho tvári vidno zrejmý
         úžas, srdečnú útrpnosť a hlboký žiaľ nad stavom, v akom po dvoch týždňoch nachodí Matúša,
         bo pán Váhu a Tatier, trebárs bol už kmeťom naozaj v rokoch, predsa pred rokom ešte bol
         dosť čerstvý, čulý, veselý, vyzeral veľmi dobre. Teraz však telo jeho schradlo, koža
         zvädla, zožltla, bola bledá, zvráskavená, údy zoslabnuté a tvár vychudnutá, s utkvelým
         výrazom bolesti sťa na voskovej soche.
   </p>
   <p>
    A vzdor všetkému tomu nemá jeho myseľ pokoj a jeho veľký duch nespočinie ani chvíľku.
         Domáha a dopytuje sa na stav vecí na Trenčíne, na Považí, ba i na záležitosti celej
         krajiny, takže Dávid ledva stačí s odpoveďami na jeho podrobne sa všetkého domáhajúce
         otázky. Opát Štefan ho už pár ráz poprosil, aby šanoval si svoje skromné sily. No darmo,
         lebo trebárs z Trenčína každý deň raz, ba niekedy i viacej ráz posol dochádzal na Skalku a
         trebárs i Margita každý týždeň raz, dva razy navštevovala svojho milého otca a tak Matúš
         vedel o všetkých udalostiach, predsa zaujímalo ho počuť o tom i onom rozprávať z úst
         Dávidových, z úst muža rozšafného a v každom ohľade úplne spoľahlivého.
   </p>
   <p>
    Keď sa povypytoval a dozvedel od Dávida, čo deje sa na Slovensku a čo v krajine, s
         pomocou opáta Štefana sa zodvihol, dal sa zabaliť do plášťa a podopieraný Dávidom a
         Štefanom bral sa von pod lipu.
   </p>
   <p>
    „Á!“ vzdychol tíško Matúš, usadený vonku na lavicu, „tu je voľno, tu je dobre!“ S tým
         vtisol si širokostrechý klobúk do tyla, aby mu takmer už vodorovné papršleky k západu sa
         kloniaceho slnka lepšie padali do tváre.
   </p>
   <p>
    „Neprechladneš, priateľu?“ pýtal sa ako verná mati starostlivý opát Štefan, chcejúc mu
         zatiahnuť plášť na prsia.
   </p>
   <p>
    „Nie, braček, nechaj ma, teplo mi je, tuším až horúce… Ach, dobre tu vonku, v božej
         prírode… Pekný jesenný večer, všade ticho, vzduch čistý i dosť teplo ešte, lenže lístie zo
         stromov letí…“
   </p>
   <p>
    „No, priateľu, zima sa blíži,“ poznamenal Štefan, keď Matúš zamĺkol.
   </p>
   <p>
    Matúš ho nepočul a meravo upnúc zadumaný zrak do šírej diaľky, pokračoval vo svojich
         hlasných myšlienkach: „Lístie padá, jedno za druhým, až všetko opadne. Tak padalo lístie i
         zo stromu môjho rodu… Ja som jeho posledný lístok. Chudák môj nebohý otec, nádvorník Peter
         iste nepomyslel, že by jeho syn na starosť takto osamotený mohol stáť vo svete. Jedného
         brata mi vo Vrbovom, druhého pod Budínom ruka šarhu odpravila
    <sup>
     [
     <a class="footnote" href="#ftn.id2584870" name="id2584870">
      48
     </a>
     ]
    </sup>
    a jediný syn v Rozhanovciach hnije. Tak, hľa, čas všetko marí a prevracia, a
         nedovolí každému vždy kráčať cestou, ktorú si vyvolil. Oj divné, hrozné osudy človeka…
         nevyspytateľná vláda nebeská!“
   </p>
   <p>
    Utíchol.
   </p>
   <p>
    Dávidovi perlila sa slza v rozsmútenom oku. Všetci mlčali, zadumane hľadiac do širokej
         doliny, ktorou vinul sa šumiaci Váh ta dol k mohutnému trenčianskemu bralu. Vpravo i vľavo,
         širokou považskou dolinou, nad každou dedinkou vznášal sa modrý oblak večernej pary a dymu.
         Tu zaznel už ďaleký melancholický zvuk večerného zvona, na posvätný hlas ktorého tíško
         prežehnal sa zbožný pastier, ženúci domov svoje stádočko, pltník pribíjajúci svoju plť i
         usilovný považský oráč vracajúci sa s pluhom z poľa.
   </p>
   <p>
    „Teda v Požoni, vravíš, sedia róbertovci?“ pýtal sa naraz Matúš verného Omodeja
         prebudený zo svojich myšlienok.
   </p>
   <p>
    „Tak čujem, priateľu,“ odvetil tento, „že asi od týždňa sú tam všetci zídení a plesy,
         zábavy, poľovky, radovánky vraj len tak stíhajú sa ako deň s nocou.“
   </p>
   <p>
    „Hahaha!“ bôľne rozosmial sa pán Váhu a Tatier, „drieme Matúš, hodujú tyrani.“
   </p>
   <p>
    „Naše záležitosti,“ potešiť chcel Dávid chorého priateľa, „verne a mužne spravuje náš
         statný nádvorník Felicián.“
   </p>
   <p>
    „Verím,“ prehodil Matúš. „Sáh je človek celkom spoľahlivý, no chýba nám Dimiter, Jób a
         dvaja Omodejovci a chýba môj syn Ivan. Niet ich a nezadlho nebude ani Matúša!… Jablko, keď
         dozreje, ako keď sčervivie, spadne zo stromu… Zrelé i červivé je už aj telo moje a otvorený
         hrob pažravo zíva tlamou po svojej koristi, čo mu už všetkým právom patrí… Onedlho nebude
         ma tu, no potom rozlož už vládybažný Róbert svoje železné ramená od Karpát po klamnú Adriu
         a buď už nielen menom, lež i skutkom kráľom,
    <sup>
     [
     <a class="footnote" href="#ftn.id2584957" name="id2584957">
      49
     </a>
     ]
    </sup>
    akým si ťa mohutný Rím želá mať.“
   </p>
   <p>
    Ťažké stonanie pretrhlo mu reč. Opát Štefan ho opätovne prosil, aby prestal myslieť na
         verejné záležitosti a aby požíval pokoj a večerné ticho, avšak myšlienky jeho boli dnes už
         tak naladené, že bez ustania zalietali na Trenčín a do tábora neprajníkov slovenského
         života.
   </p>
   <p>
    „Hovorí sa,“ prejal slovo Omodej, aby Matúšovi odňal príležitosť namáhavo hovoriť, „že
         Karol Róbert teraz už celkom iné struny naťahuje, bo vraj bezpečným sa už cíti na tróne a
         neveľmi všíma si, aké mu kňažstvo a veľmoži udeľujú rady. A vraj už podľa vlastnej ľubovôle
         riadi a spravuje záležitosti krajiny bez ohľadu na ústavu, drievne obyčaje, abo uznesenia
         snemu. Najmä vraj oproti kňažstvu už nebárs prajným sa ukazuje. Arcibiskupi musia mu
         každoročne po päťdesiat, dvesto mariek striebra platiť, uprázdnené biskupstvá neobsádza,
         lež ich dôchodky vraj sám ťahá a na obsadené veľké dane vyhadzuje. Ani známa, vlani v tom
         ohľade v Kaloči konaná synoda a z nej do Avignonu vystrojené žaloby vraj animak neprospeli,
         lebo kadenáhle vydal sa s nimi záhrebský biskup na ďalekú cestu, Róbert jeho miesto za
         pokutu obsadil vymenovaním iného biskupa, takže úplne odpadla vraj už aj kňažstvu smelosť i
         chuť ešte raz žalovať v Ríme na Karola Róberta.“
   </p>
   <p>
    „Hahaha!“ trpko rozosmial sa Matúš, „prechodí mi na myseľ bájka o žabách, čo kráľa
         Jupitera prosili. Tak im treba,… tých animak neľutujem,… sami sú si vinou svojich bied,… no
         ľutujem krajinu, ich pričinením pripravenú o jej drievnu ústavu, ľutujem moju bielouhorskú
         vlasť, ich pomocou pripravenú o jej samostatnosť a ľutujem môj drahý národ, jedine ich
         vinou vsotený do priepasti nevole, bied, o ktorých sa im ani nesníva. Kvôli lichej nadvláde
         západnej cirkvi nad východnou, kvôli tomu, aby pre svoju cirkev získali pár sto biednych
         obcí, aby utvrdili nadvládu kňažstva v krajine, znivočili ústavu, zapreli slobodu, zahubili
         národ! A mňa, ktorý,… vy, bratia, ba i sám boh mi svedkom… nikdy nechcel som iné ako toto
         ratovať pre nás a ďaleké naše potomstvo i po dva razy vyobcovali a vykliali z cirkvi.
         Medzitým aj nitrianska prísaha hovorí, si quis juramentum infringeret, anathemati subiaceat
         in aeternum
    <sup>
     [
     <a class="footnote" href="#ftn.id2585036" name="id2585036">
      50
     </a>
     ]
    </sup>
    a budúcnosť ukáže, ktorá z týchto dvoch kliatieb je pravdivá a bohumilá, ktorá
         lživá, zatratená!… No, bratia moji, či som dobre poznal už pred desiatimi rokmi
         vierolomného Róberta? Vidíte, oni mu na trón dopomohli, a on sa im takto odsluhuje.
         Nadvládu, za ktorou tak dychtivo bažili, sám im takto podtína… hahaha!… tak treba!“
   </p>
   <p>
    Zatíchol, bo teraz i vpravo na nízkej drevenej vežičke kaplnky svätého Benedikta zaznel
         večerný zvon k modlitbe. Matúš, opát Štefan i Omodej obnažili hlavy a modlili sa. A od
         kláštora čuť bolo nábožný spev blížiacich sa mníchov,
    <sup>
     [
     <a class="footnote" href="#ftn.id2585068" name="id2585068">
      51
     </a>
     ]
    </sup>
    ktorí na Matúšovu žiadosť sem na Skalku prišli odbaviť večernú pobožnosť.
   </p>
   <p>
    Bola to chvíľa vážna, krásna, dojímavá a posvätný každý jej okamih. Tam napredku
         zapadajúce slnce, ktorého posledné lúče trblietali sa vo vežiach mocného Trenčína,
         zôkol-vôkol ticho, ktoré iba melancholický šum Váhu, cvengot večerného zvona a blížiaci sa
         dumný spev mníchov príjemne narušoval. A tu s milovaným národom, vlasťou, ba už i svetom
         bôľne lúčiaci sa bohatier, v skrúšenej modlitbe pohrúžený a s kresťanskou pokorou
         vyznávajúci: „Pulvis et umbra sumus.“
    <sup>
     [
     <a class="footnote" href="#ftn.id2585104" name="id2585104">
      52
     </a>
     ]
    </sup>
   </p>
   <p>
    A vždy bližšie a bližšie zneli dumné hlasy večernej piesne a po chvíli už i jednotlivé
         jej slová bolo počuť.
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Jesenný večer tône
      </em>
     </span>
     <br/>
     <span class="emphasis">
      <em>
       po doliach rozkladá,
      </em>
     </span>
     <br/>
     <span class="emphasis">
      <em>
       šum Váhu tíško stone,
      </em>
     </span>
     <br/>
     <span class="emphasis">
      <em>
       slniečko zapadá.
      </em>
     </span>
     <br/>
     <span class="emphasis">
      <em>
       Bože, otče všemohúci!
      </em>
     </span>
     <br/>
     <span class="emphasis">
      <em>
       Počuj spev náš božnevrúci,
      </em>
     </span>
     <br/>
     <span class="emphasis">
      <em>
       Ťa boha chválime.
      </em>
     </span>
     <br/>
    </p>
   </div>
   <p>
   </p>
   <p>
    A pri opakovaní troch posledných slôh vystúpilo sprava asi desať benediktínskych mníchov
         v dlhých čiernych habitoch, z ktorých prví dvaja niesli kríž a biskupskú palicu. V peknom
         poriadku kráčali popri letohrádku a poberajúc sa rovno do kaplnky, nábožne spievali:
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Tíchne príroda celá
      </em>
     </span>
     <br/>
     <span class="emphasis">
      <em>
       v odpočinok klesá,
      </em>
     </span>
     <br/>
     <span class="emphasis">
      <em>
       a nad ňou strážne kriela
      </em>
     </span>
     <br/>
     <span class="emphasis">
      <em>
       rozprestrú nebesia.
      </em>
     </span>
     <br/>
     <span class="emphasis">
      <em>
       Bože, otče všemohúci,
      </em>
     </span>
     <br/>
     <span class="emphasis">
      <em>
       počuj spev náš božnevrúci,
      </em>
     </span>
     <br/>
     <span class="emphasis">
      <em>
       Ťa boha chválime.
      </em>
     </span>
     <br/>
    </p>
   </div>
   <p>
   </p>
   <p>
    Zatíchli; vošli do kaplnky a pokľaknúc na kolená, modlili sa.
   </p>
   <p>
    „Štefan,“ riekol Matúš slabým hlasom, keď spev mníchov v kaplnke zatíchol. „Ešte pred
         chvíľou viala hen na mojej veži zástava a teraz jej nevidím. Či vari nedovidím už ani na
         zámok?“
   </p>
   <p>
    „Niet jej tam,“ potvrdzoval Omodej, „a isté je, že pred chvíľou tam bola.“
   </p>
   <p>
    „Bol to hrozný víchor tej noci,“ poznamenal opát Štefan, „možné, že porúchalo sa dačo na
         nej a keď to chceli opraviť, strhli zástavu.“
   </p>
   <p>
    „Čuj!…“ vzchopil sa razom Matúš, „to konský dupot. Miklúš!“…
   </p>
   <p>
    „Iste návšteva!“ volal chorý namáhave. Sluha, ktorý sa vrátil s mníchmi, zaraz objavil
         sa pod lipou. „Pozri, kto to?“
   </p>
   <p>
    No vyplniť tento rozkaz bolo už zbytočné, bo práve v tom okamihu doletel hore starý
         Važecký, skočil z koňa a jeho opraty oddal Miklúšovi.
   </p>
   <p>
    „Važecký!“ zvolal Matúš milo prekvapený príchodom nového hosťa, „vitaj, starče! Čo
         nového nám donášaš?“
   </p>
   <p>
    „Žiaľbohu, pane môj,“ vetil Važecký zroneným hlasom, „nič dobrého.“
   </p>
   <p>
    „Zase… nuž?“
   </p>
   <p>
    „Preboha, čo sa stalo?“ volali opát a Omodej jednými ústami.
   </p>
   <p>
    „Haj!“ nariekal Važecký, „bohdaj by som sa radšej nebol nikdy narodil, ako že ja mám byť
         prvým zvestovateľom tejto zprávy…“
   </p>
   <p>
    „Neotáľaj!… hovor!“ hrímal rozhorlený pán Váhu a Tatier. „Vari Hlohovec padol?“
   </p>
   <p>
    „Viac, pane, viac!“
   </p>
   <p>
    „Ježiš Mária!“ skríkol Štefan, ktorý už tušil, čo sa stalo. „Nehovor, Miško, zabiješ
         ho!“
   </p>
   <p>
    „Čo viac?!“ horlil Matúš, „vari Beckov?“
   </p>
   <p>
    „Viac, pane, viac!“ bedákal Važecký.
   </p>
   <p>
    „Miško môj, mlč, preboha ťa prosím!“ modlikal slziaci opát.
   </p>
   <p>
    „Ani slova!“ zahriakol kňaza Matúš; „tu ja som pánom. Starče, hovor, čo sa stalo?“
   </p>
   <p>
    „Matúš, môj ľúbezný brat! Môj drahý milý pane,“ prosil Štefan, zalamujúc, „prosím ťa,
         ustaň, šanuj sa.“
   </p>
   <p>
    „Pokoj chcem mať!“ skríkol Matúš, odsotil chlácholajúceho kňaza a zoberúc posledné sily,
         skočil na rovné nohy, chytil Važenského za prsia a kričal: „Starče, vrav! Čo som stratil?“
   </p>
   <p>
    „Trenčín!“ stonal Važecký.
   </p>
   <p>
    „A Felicián?“
   </p>
   <p>
    „Zradca.“
   </p>
   <p>
    Po počutí tejto zvesti zatmilo sa Matúšovi v očiach, potočil sa a polomŕtvy klesol
         opátovi Štefanovi do náručia.
   </p>
   <p>
    Uložili ho na lavicu… Miklúš, dobehnúc sem na tento neobyčajný krik, letel do kuchyne po
         ocot.
   </p>
   <p>
    Po dlhej chvíli prišiel k sebe. Obzeral sa ako z hrozného sna prebudený a uprúc nato
         zlomený zrak svoj na zámok, šeptavo hovoril: „Čo? Trenčín? Môj Trenčín že padol? Tu pred
         mojimi očami, a zradou?… Chlape!“ Obrátil sa zvýšeným hlasom k Važeckému, „to je nemožné.
         Môj Sáh je čestný človek…“
   </p>
   <p>
    „Ja som bol predvčerom na Trenčíne,“ hovoril Omodej, „a v najlepšom poriadku bolo…“
   </p>
   <p>
    „Vrav,“ velel Matúš, „ako sa to stalo?“
   </p>
   <p>
    „Felicián ťa zapredal, pane, róbertovcom!“
   </p>
   <p>
    „Ha… oplan!“ zvolal Matúš a hlava mu klesla na prsia.
   </p>
   <p>
    „Moje tušenie…!“ poznamenal Štefan.
   </p>
   <p>
    „Teda i Felicián!“ vzdychol si Matúš bolestným hlasom a ťažko zastonal. „Toho človeka
         som ja vytiahol z bahna ničoty a nízkosti, zo žobroty a poníženia. Ja som ho usadil na
         mäkké kreslo dobrobytu, pohodlia a slávy… a on?… on ma zradil… Ja miloval som ho ako
         vlastného brata, ako krv svojej krvi a kosť svojej kosti, bol som mu otcom, priateľom… a
         on?… On zradil… Ba slepá moja láska tak ďaleko išla, že som mu i jedinú dcéru chcel dať za
         ženu, a pred polrokom jemu som zveril svoje statky, svoje deti, ba i svoj vlastný život… a
         on? On ma hanebne zradil,… zapredal!… No vidím, niet, niet cti a cnosti na svete… Kde už
         najlepší synovia národa zradne odskakujú od jeho svätej veci, kde podlo zapredajú tých, čo
         posvätili svoj život službe ľudu a jeho voľnosti a blahu… tam niet cti, tam niet viac
         pomoci, tam vlasť i národ musí klesnúť do jarma potupného otroctva, z ktorého po dlhé a
         dlhé veky nevymaní sa viacej. No, boh je nie náhlivý, ale pamätlivý a jeho mocná ruka iste
         dostihne i teba, Felicián, pre túto ohavnú zradu.
    <sup>
     [
     <a class="footnote" href="#ftn.id2585421" name="id2585421">
      53
     </a>
     ]
    </sup>
   </p>
   <p>
    … Hahaha!… No teraz skrývaj sa už Matúš, ty mohutný niekedy pán Váhu a Tatier, skrývaj
         sa, posledný hrdina slovenskej slobody, po lesoch a horách a hľadaj u divej zveri verný
         súcit, ktorý si u ľudí nenašiel, abo choď, uteč do cudziny a ošarpaný, vyhladovaný žobri
         pri kláštorných dverách o skyvu chleba, ako nedávno žobral tuná nešťastný krakovský Albert.
    <sup>
     [
     <a class="footnote" href="#ftn.id2585468" name="id2585468">
      54
     </a>
     ]
    </sup>
    Túlaj sa po svete bez vlasti, rodiny, zomri v cudzine opustený, nemajúc nikoho,
         čo by ti mdlé oči zatlačil… A Margita?“ zrazu oboril sa Matúš na Važeckého; „a zať?… a
         vnukovia moji?“
   </p>
   <p>
    „Vo väzení!“ stonal Važecký.
   </p>
   <p>
    „Hahahha! Matúšova krv a kosť na Trečíne vo väzení!“ zúfalo zvolal nešťastný starec a
         klesol bez sily na lavicu.
   </p>
   <p>
    „Hrozná to vec!“ vzdychol si Omodej.
   </p>
   <p>
    „To ho dorazí, neboráka!“ šeptal opát Štefan utierajúc si lícom mu valne kanúce slzy.
   </p>
   <p>
    „Oj, ja nešťastlivý!“ lkal starý Važecký.
   </p>
   <p>
    Po chvíli zase sa Matúš trochu pozbieral, no hlas jeho bol už celkom zlomený a keď
         vravel, vravel šeptavo, pomaly, a reč jeho pretrhovalo bôľne stonanie.
   </p>
   <p>
    „Bratia moji,… zomriem,… idem testament robiť. Prisahajte mi, že budete vernými
         exekútormi mojej záveti.“
   </p>
   <p>
    „Prisaháme ti!“ zvolali jednohlasne Važecký, Omodej a opát Štefan.
   </p>
   <p>
    „Prídu ťažké časy bied a nerestí na našu bielouhorskú vlasť a náš slovenský národ, ale
         akokoľvek zle bude, akokoľvek trudné bude jarmo franského otroctva, nech sa národ nikdy
         dobrovoľne nezriekne svojich práv na drievnu ústavu, na svoje územie, na svoju samostatnosť
         a slobodu… Možno, že to ujarmenie národa bude i dlho trvať, ale, bratia moji, čo sto vekov
         bludných hodlalo, zvŕtne doba…
    <sup>
     [
     <a class="footnote" href="#ftn.id2585555" name="id2585555">
      55
     </a>
     ]
    </sup>
    to záveť Matúšova,“ zastonal a zase klesol.
   </p>
   <p>
    Vo večernom šere na Matúšovej veži na Trenčíne teraz rozvinula sa Róbertova zástava a
         unášaná tichým vánkom dvíhajúceho sa vetra pyšne si viala nad hradbami pokoreného Trenčína.
   </p>
   <p>
    Matúš otvoril bolesťami smrti skalené oči a zazrúc velikánsku kráľovskú zástavu na
         zámku, šeptal: „Vej len, vej,… aby keď pozrie na teba dajeden z rodákov mojich… aspoň
         potajomne sa zardel nad zradou vlastných synov národa!… Vej len, vej, už… padol Trenčín,…
         deti v rabstve,… bratia zbohom,… Slováci… dobrú noc!…“
   </p>
   <p>
    Ešte raz uprel zlomený zrak na Trenčín, ešte raz zastonal, zachripel a nebolo ho viac.
    <sup>
     [
     <a class="footnote" href="#ftn.id2585598" name="id2585598">
      56
     </a>
     ]
    </sup>
    Traja priatelia jeho i s verným sluhom Miklúšom hodili sa na kolená a slziac sa
         modlili. — Na veži kaplnky ale znel prenikavý hlas umieráčika a znútra ozval sa tichý spev
         mníchov:
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Čo kvitlo, už uvädlo,
      </em>
     </span>
     <br/>
     <span class="emphasis">
      <em>
       zvädla Tatier sláva,
      </em>
     </span>
     <br/>
     <span class="emphasis">
      <em>
       zlaté slnce zapadlo,
      </em>
     </span>
     <br/>
     <span class="emphasis">
      <em>
       čierna noc nastáva.
      </em>
     </span>
     <br/>
     <span class="emphasis">
      <em>
       Bože, otče všemohúci!
      </em>
     </span>
     <br/>
     <span class="emphasis">
      <em>
       Vyslyš spev náš božnevrúci,
      </em>
     </span>
     <br/>
     <span class="emphasis">
      <em>
       zmiluj sa nad nami!
      </em>
     </span>
     <br/>
    </p>
   </div>
   <p>
   </p>
   <p>
    V tom čuť bolo za kaplnkou rýchle ženské kroky. Matúšovi priatelia, razom vytrhnutí ich
         šuchotom vo svojej skrúšenosti, obrátili zraky v tú stranu.
   </p>
   <p>
    Ustatá, udychčaná, asi dvadsaťpäť — dvadsaťšesťročná žena v mníšskom odeve trnavských
         klarisiek namáhavo stúpala hore briežkom a ponáhľala sa k smutnej skupine pod lipu pred
         letohrádkom.
   </p>
   <p>
    „Kto to?“ pýtal sa prvý opát Štefan.
   </p>
   <p>
    „Páni!“ ozvalo sa úzkostlivé volanie z dmúcich sa pŕs mdlobou klesajúcej už mníšky,
         „preboha, Matúša ratujte! Už idú čatníci…“
   </p>
   <p>
    „Dcéra!“ riekol opát, „toho už boh ratoval, niet ho viacej!“ A ukázal na mŕtvolu
         bohatiera.
   </p>
   <p>
    „Ha, otče môj!“ zvolala deva a vrhla sa na kolená pri mŕtvole Matúšovej. Až teraz ju
         Štefan a Omodej poznali. Bola to nešťastná Lipoltského Boženka, ktorá po Ivanovej smrti
         vstúpila do kláštora trnavských klarisiek, pretože mu chcela ostať verná.
   </p>
   <p>
    Minulého dňa ráno bol ju jej otec v Trnave navštíviť a v otcovskej dôvere jej zdelil, že
         Felicián za to, že ho prijali na milosť pri Róbertovom dvore, zradil za tristo mariek
         Matúša a sľúbil ho vraj živého oddať Róbertovi. Hanebný ten kúsok tejto noci mal sa
         uskutočniť. Šľachetná deva, aby ho prekazila a keď nie iné, aby aspoň drahú Matúšovu osobu
         ratovala, pešky vybrala sa z Trnavy na ďalekú cestu k nešťastnému otcovi svojho
         nezabudnuteľného, pri Rozhanovciach jej vlastným otcom raneného Ivana.
   </p>
   <p>
    „Niet ho!“ vzdychla, „zomrel!“ a bez seba klesla vedľa mŕtvoly.
   </p>
   <p>
    „Zomrel Matúš — niet voľnosti!“ bolestne zvolal Važecký. — Medzitým slnce zapadlo,
         stmievato sa, nočný jesenný vetrík začal podúvať. Umieráčik znel a z kaplnky s horiacimi
         voskovicami v rukách stúpali zbožní mnísi pod lipu k mŕtvole posledného bohatiera
    <sup>
     [
     <a class="footnote" href="#ftn.id2585754" name="id2585754">
      57
     </a>
     ]
    </sup>
    slovenskej slobody a trúchlivo spievali:
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Zastonaj, Váhu šumný,
      </em>
     </span>
     <br/>
     <span class="emphasis">
      <em>
       za voľnosťou Tatier,
      </em>
     </span>
     <br/>
     <span class="emphasis">
      <em>
       zaplač, národe dumný:
      </em>
     </span>
     <br/>
     <span class="emphasis">
      <em>
       padol ti bohatier.
      </em>
     </span>
     <br/>
     <br/>
     <span class="emphasis">
      <em>
       Bože, otče všemohúci!
      </em>
     </span>
     <br/>
     <span class="emphasis">
      <em>
       Vyslyš spev náš božnevrúci.
      </em>
     </span>
     <br/>
     <span class="emphasis">
      <em>
       Zmiluj sa nad nami.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2584405" name="ftn.id2584405">
        46
       </a>
       ]
      </sup>
      <span class="emphasis">
       <em>
        Olejkár Hrabovec
       </em>
      </span>
      — „Olejkár“ od Jozefa M. Hurbana. (Almanach
               Nitra 1848 — pozn. autora.)
     </p>
    </div>
    <div class="footnote">
     <p>
      <sup>
       [
       <a class="para" href="#id2584551" name="ftn.id2584551">
        47
       </a>
       ]
      </sup>
      <span class="emphasis">
       <em>
        … Brno poplienil.
       </em>
      </span>
      — „Pri tom čase v Moravie zle dieieše, neb
               Matiei z Trenčína, ten uherský hrdina, hradov po meziech niekolko držieše, z nichž
               Moravu vši hubieše.“ (Dalimilova kronika — pozn. autora.)
     </p>
    </div>
    <div class="footnote">
     <p>
      <sup>
       [
       <a class="para" href="#id2584870" name="ftn.id2584870">
        48
       </a>
       ]
      </sup>
      <span class="emphasis">
       <em>
        … ruka šarhu odpravila
       </em>
      </span>
      — „Keď prívrženci Karolovi obľahli
               Venceslava v samom Budíne, oslobodil ho Matúš. Bol však pri tom ranený, brat ale jeho
               Michal jatý a sťatý.“ (Jonáš Záborský — pozn. autora.)
     </p>
    </div>
    <div class="footnote">
     <p>
      <sup>
       [
       <a class="para" href="#id2584957" name="ftn.id2584957">
        49
       </a>
       ]
      </sup>
      <span class="emphasis">
       <em>
        … i skutkom kráľom
       </em>
      </span>
      — „Kadenáhle ten (Matúš), ktorý všetko
               duchom svojím držal, bol porazený, ľahko všetko inšie bolo premôcť a pokoriť
               kráľovi.“ (Ľudovít Štúr v Živ., s. 110 — pozn. autora.)
     </p>
    </div>
    <div class="footnote">
     <p>
      <sup>
       [
       <a class="para" href="#id2585036" name="ftn.id2585036">
        50
       </a>
       ]
      </sup>
      (lat.) Ak niekto poruší prísahu, kliatbe nech podlieha na veky.
     </p>
    </div>
    <div class="footnote">
     <p>
      <sup>
       [
       <a class="para" href="#id2585068" name="ftn.id2585068">
        51
       </a>
       ]
      </sup>
      <span class="emphasis">
       <em>
        … blížiacich sa mníchov
       </em>
      </span>
      — „Duchovenstvo v panstve Matúšovom
               odbavovalo ako predtým i teraz (po exkomunikácii) služby božie, čítalo omšu a
               prisluhovalo všetkým sviatostiam cirkevným. V tomto ohľade vyznačoval sa svojou
               činnosťou najmä Štefan, abbas skalský.“ (Ľudovít Štúr v Živ., s. 108 — pozn.
            autora.)
     </p>
    </div>
    <div class="footnote">
     <p>
      <sup>
       [
       <a class="para" href="#id2585104" name="ftn.id2585104">
        52
       </a>
       ]
      </sup>
      (lat.) Sme prach a tieň.
     </p>
    </div>
    <div class="footnote">
     <p>
      <sup>
       [
       <a class="para" href="#id2585421" name="ftn.id2585421">
        53
       </a>
       ]
      </sup>
      <span class="emphasis">
       <em>
        … ohavnú zradu
       </em>
      </span>
      — „I dostihla ho dňa 17. apríla 1330. Sáh
               totižto zúrivo napadol kráľovskú rodinu pre násilné sprznenie svojej štrnásťročnej
               dcéry Kláry. Následkom toho bol usmrtený a každý úd jeho tela bol do iného mesta
               poslaný. Jeho sprznenej dcére odrezali uši, nos i pery a tak za živa ju priviazali
               koňom na chvosty a vláčili po meste. Jeho staršia dcéra Seba, žena Kopayho, bola pri
               Leviciach sťatá.“ (Podhradský, Chronicon budense, 244. Thúróczy II, 97 a 162. —
               Dlugoš IX, Lehocký Stemmat II, 74 a 82 — pozn. autora.)
     </p>
    </div>
    <div class="footnote">
     <p>
      <sup>
       [
       <a class="para" href="#id2585468" name="ftn.id2585468">
        54
       </a>
       ]
      </sup>
      <span class="emphasis">
       <em>
        … krakovský Albert
       </em>
      </span>
      — Slobodomyseľný to predstavený obce
               Krakova, ktorý roku 1311 s Jánom Muskatom, krakovským biskupom, a opátom Henrikom z
               Miechova povstal proti tyranstvám poľského Boleslava, podľa povesti vraj kdesi na
               Považí biedne zahynul v roku 1319 (pozn. autora).
     </p>
    </div>
    <div class="footnote">
     <p>
      <sup>
       [
       <a class="para" href="#id2585555" name="ftn.id2585555">
        55
       </a>
       ]
      </sup>
      <span class="emphasis">
       <em>
        … zvŕtne doba
       </em>
      </span>
      — Ján Kollár v úvode k Slávy dcére.
     </p>
    </div>
    <div class="footnote">
     <p>
      <sup>
       [
       <a class="para" href="#id2585598" name="ftn.id2585598">
        56
       </a>
       ]
      </sup>
      <span class="emphasis">
       <em>
        … a nebolo ho viacej
       </em>
      </span>
      — O dni Matúšovho úmrtia sú rozchodné
               mienky. „Dajedni historici kladú deň jeho smrti na 2. február 1318.“ (P. Z.
               Hostinský.) „1318. — ban még élt, mert ezen vében a nyitrai püspök siralmas
               lajstromban panaszolta be a kalocsai zsinatak azon kinszenvedéseket, melyeket Máté és
               czinkosai okoztak neki; és ujra anathemát mond reá.“ (Szalay M. O. T. II. 153.) —
               „Posledná zmienka o ňom roku 1318.“ (Jonáš Záborský. Sokol 1864, s. 109.) — „Zomrel v
               Trenčíne roku 1319, dňa 9. septembra.“ (Ján Kerekeš. Letopis Matice slovenskej 1867,
               II, s. 57.) — „A poneváč veľmi dobre známa mi je veľká škrupulantnosť nášho nebohého
               archivára Kerekeša, a on toto predsa tak apodikticky hovorí, preto i ja pridružil som
               sa k jeho mienke, ktorú i Chron. Poson. stvrdzuje.“ (Pozn. autora.)
     </p>
    </div>
    <div class="footnote">
     <p>
      <sup>
       [
       <a class="para" href="#id2585754" name="ftn.id2585754">
        57
       </a>
       ]
      </sup>
      <span class="emphasis">
       <em>
        … posledného bohatiera
       </em>
      </span>
      — Viliam Pauliny-Tóth záverom zhrnuje
               svoje názory o politickom poslaní Matúša Čáka: „Napokon ešte raz poznamenávam, že
               javenie Trenčianskeho Matúša slovenskému dejespytcovi neomylne tak chápať nutno, ako
               je ono v tejto besiedke načrtnuté. Matúš nebol burič ani odbojca, ani ,rabló
               dynasta‘, tým menej ,zsivány‘, ale verný prívrženec zákonnosti, to jest drievnej
               ústavy svätoštefanskej, zabezpečujúcej Bielouhorsku jeho samostatnosť a národu
               samopanstvenosť, lebo prísaha, ktorú zdeľuje Anonymus v 6. kapitole, je nepochybne tá
               istá prísaha, ktorú učinil národ slovenský so svätým Štefanom v Nitre roku 1035. Sú
               na to dosť hodnoverné dôkazy. Úplne hodnoverný Carthuitius (v II. kap.) píše: ,Post
               acceptum regalis excellentiae signum, qualis vitae vir et discretionis fuerit, cum
               episcopis et primatibus hungariae statutum a se decretum manifestum fecit…
               subscribtione foederis non pereuntis posteris suis reliquit stabilitum.‘ — Anonymus
               ale píše takto: ,Quintus status juramenti sic fuit: Ut si quii de posteris magni
               ducis et aliarum personarum principalium juramentum, statuta infrigere voluerit,
               anathemati subjaceat in perpetuum.‘ — Podobne i Decretum S. Stephanl, Lib. II. Už ale
               keď porovnáme Carthuitia s Anonymom, vyjde najavo; že juramentum = subscriptio
               foederis non pereuntis; statuta = statutum a se decretum; personae principales =
               episcopi et primates hungariae; magnus dux = S. Stephanus. Ostatne budúci národní
               dejespytci nepochybne i tieto veci nám bližšie objasnia, a dúfam že i Anonyma, ktorým
               nás naši neprajníci pripraviť chceli o našu peknú historickú minulosť, časom práve k
               tomu použijú, aby ním tých istých neprajníkov zahanbili, lebo správne pochopený
               Anonymus svedčí nie proti nám, ale za nás.
     </p>
     <p>
      Práve keď mi druhá korektúra tohto hárku došla, čítam v 87. čísle Pešťbudínskych
               vedomostí článok nášho slávneho dejespytca F. V. Sasinka, ktorý moje, v tejto
               besiedke rozvinuté náhľady úplne potvrdzuje. Sasinek hovorí: ,Nakoľko som slabým okom
               prehliadol prvé storočie, prišiel som na ten výsledok, že naše Slovensko bolo
               zvláštnou perlou krajiny uhorskej a že Slováci hrali hlavnú rolu, boriac sa za
               krajinu a jej slobodu s Nemcami, ktorí chceli mať v Uhorsku vazala nemeckej cisárskej
               koruny. Odpustite mi, keď sťa kňaz použijem príklad zo života kňazského. Krajina
               uhorská bola sťa by fara, Slovensko ale sťa by kaplnka. Uhorský kráľ bol ako farár,
               slovenské knieža ale bol sťa by kaplán. Bár i tento bol od tamtoho v moci obmedzený,
               predsa mal akúsi samostatnosť, ba i svojho palatína, svoje súdne stolice a svoje
               vojsko. Ako ten kaplán sa pod okom farára pripravuje k budúcej fare, tak i slovenský
               vojvoda pripravoval sa k trónu kráľovskému. Často sa stalo i to, že slovenské knieža
               bolo korunované a nosievalo názov „menšieho kráľa“, ba i to sa stalo, že „menší kráľ“
               s chrabrými Slovákmi zhodil „staršieho kráľa“ z krajinského trónu a posadil sa naň.
               Slovenský kniežací trón bol stupeň ku krajinskému kráľovskému trónu. Z postupnosti
               tejto vyvinul sa taký „úzus“, že jeho porušenie vyvolalo krvavý boj. Na tróne
               údelného slovenského kniežatstva sedel roku 1009 Procui (Pricos, Prkoš), 1018 sv.
               Imrich, 1031 Peter, 1038 Otto (Odo, Ovo, Obo, Oba, Aba) ináč Samuel, 1042 Andrej,
               1061 Beloslav, 1064 Jesaslav, 1074 sv. Ladislav… Tuhľa máte slovenské údelné kniežatá
               prvšieho veku „Dejín kráľovstva uhorského“, ktorých slovenská kniežacia hodnosť bola
               zahaľovaná mlčaním či zo slepoty či zo zlosti‘“ (pozn. autora).
     </p>
    </div>
   </div>
  </div>
 </body>
</html>
