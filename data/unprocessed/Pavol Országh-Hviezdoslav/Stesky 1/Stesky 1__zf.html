<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5529">
       </a>
       Hľadám sa, hľadám
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e5536" name="d56e5536">
      1
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Hľadám sa, hľadám —
     Nenachodím sa;
nieto ma v mieste, nemá ma čas.
     Len či sa kedy
     kde ešte nájdem,
ešte kde nájdem aspoň len raz?

     Kam som sa podel,
     kde zapotrošil,
v svete tom šírom zblúdilý tvor?
     cestou kde? v poliach?
     na púšti? v bralísk
úvaloch, v temnu hlbokých hôr?

     A či kde vyššie:
     na sedlách vrchov,
temeny štítov neschodných snáď:
     skaď vietor zviať môž’,
     závrat môž’ sklátiť,
v priepasti pýcha nájsť môž’ svoj pád?

     Alebo v samom
     vzduchu, kde ani
pre krídla nieto určitých ciest?
     V oblakov rmute?
     v krútňavách svetiel?
na dráhe Mliečnej? v hmlovinách hviezd…?

     A kedy som sa
     stratil tak, lepším
životom kamsi zapadol, ach?
     Onehdy? dávno?
     Za vidna, za tmy?
Meteľ keď tiahla, či kvetný prach?

     Na trón keď slnce
     dosadlo, u nôh
čas-man mu úctou, leta ním kysť?
     čiže keď jeseň
     splakala sivá,
padali hviezdy, opŕchal list…?

     A aký prípad,
     nehoda aká
zapríčinila, zhynul že som?
     Víchrice-vášne
     záchvat? či túžob
vatra, ňouž zhára života strom?
   
     Alebo úder
     osudu mnohý,
sklamania opal, nevraže hrot:
     do krvi od nichž
     trpíme — malý
ja a trpiteľ veľký: môj rod?

     Nerestí more
     hučiace svetom,
nad ľudstvom hustá mrákava bied,
     súlad to žitia
     zahlušujúce,
tá hrdúsiaca každý mu vzlet;
   
     triumf kol krivdy,
     pravde vše pranier,
výsk násilníkov, hnetených kviľ:
     zmysly čo zmiata,
     pára cit, ducha
do hrozných putná zúfalstva chvíľ?

     A či len veku
     príval, čo v pláň nás
minula chváce z okrajov tých…?
     či skôr mňa stadiaľ
     plašiaci zdávna,
ľahostajnosti mrazivý dych…?

     Ľudia, och! ľudia,
     aspoň už recte,
nestretli ste kde človiečka? Mal
     na čele dumu,
     piesenku na rtoch,
z očí mu dúhou perlil sa žiaľ;

     krása mu živlom,
     oltárom pravda,
tymián kde lásky zažíha v dym,
     o dobro prosiac…
     Ak ste ho stretli,
viete, kde je: ó, zlúčte ma s ním!

     Abo ste po ňom
     nenašli aspoň,
čo mne je všetkým, ničotným vám?
     Ak by, oj, vráťte
     mysle mi purpur,
do srdca mladosť, do duše plam!
   
     Iskričku leda
     zápalu, skvostu
stebielce, jeden tenučký lúč:
     pozlátiť čo hneď
     vlas jeden sivý…
či od pokladne zdvihnutý kľúč!?…

     — Oj, škoda slnka
     blankytom duše!
nadchnutí prudkých, horúcich túh,
     obrazov mysle:
     jak sa jej východ
ružový menil v nádherný juh;

     preškoda juhu
     toho! Sa schýlil
k západu skoro: ssinavel luh
     na súmrak v slzách —
     Strniskom myseľ!
gazdu ju, času, preoral pluh…

     Hľadám sa, hľadám;
     nenachodím sa.
Niet ma viac; stín to, iný to tón —
     Tklo sa ho čosi,
     peruť čajs’ vetra,
ináče mlčí bez srdca zvon.
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5536" name="ftn.d56e5536">
        1
       </a>
       ]
      </sup>
      Hľadám sa, hľadám — (r., SP 1903, str. 205).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5549">
       </a>
       Ach, nie som viac ten, čo som býval
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e5556" name="d56e5556">
      2
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ach, nie som viac ten, čo som býval,
nie viacej ani bledý toho tieň;
deň, čo mi prsty zory do sna kýval,
kým — snivý chasník — o nebi som sníval,
v polnočnú dávno vtenul priehlbeň;
     ni nezasvitne z bublín pien.

   Ach, nie som viac ten, čo som býval:
tak istí mi i samodôvera.
Čo prvými sa lúčmi v tvár mi díval,
kým — junoš citný — o kráse som sníval,
deň dávno zhasol v chladoch večera;
     zrak márne tône rozberá.
   
   Ach, nie som viac ten, čo som býval:
daromné mieru pritknúť jednakú.
Čo v zenite mi slncom odpočíval,
kým — mužom činu — o sláve som sníval,
deň zbrnavel už šerom súmraku;
     ho odieť v svit niet zázraku.

   Vlas zbelel mi, čo tmavým býval,
ach; vystávajú zmysly z úradu.
Kým o blahu som zarputile sníval,
rok za rokom hnal, sťaby letný príval,
hotovosť žitia berúc k západu…
     Ni nebo nevie náhradu.

   Jak brehom, keď už zbehol príval,
vše vídať rároh, trosky odžité:
tak po človeku, ktorý nepožíval
len samý chlieb, keď prehnal búrky rival,
duch bujarý: len zvlaky spatríte —
     I u mňa tože odbytie.
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5556" name="ftn.d56e5556">
        2
       </a>
       ]
      </sup>
      Ach, nie som viac ten, čo som býval… (r., SP 1903, str. 207).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5569">
       </a>
       Ach, k zemi pripútaný je
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e5576" name="d56e5576">
      3
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ach, k zemi pripútaný je
i duch náš! Darmo pechorí sa, darmo
si vývodí, že zvrhol vše jej jarmo,
keď do dumy sa hmlistej zavije,
i okrídlený sem-tam teká, ženie
a zbiera, lúšti sveta problémy —
Len šaľba to! mam, zdanie, snenie…
Aj skoro z neho strhne sa,
jak zo štíta hôr by ho v priepasť sotil,
a vidí: nedostúpil v nebesá,
ach! pojmom-dojmom, zmyslov objemy —
jak po lúčine šťastný motýľ,
hviezdnatým nehostí sa kvietím;
lež nízko, nízko! ako predtým,
krídlami chráni — po zemi —
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5576" name="ftn.d56e5576">
        3
       </a>
       ]
      </sup>
      Ach, k zemi pripútaný je i duch náš!
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5589">
       </a>
       Netrápte sa, piesne moje
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e5596" name="d56e5596">
      4
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Netrápte sa, piesne moje,
  že vás málokto má rád.
Neviete byť
       <span class="emphasis">
        <em>
         ľahké
        </em>
       </span>
       — to je —,
  priezračných sa krás i vnád
  ukazovať, budiť chuť
žmurkom očiek, maľbou líček…
  Z vábov tých, vraj, vám — vše čuť —
zišlo by sa za uzlíček.

Môžbyť, pravdu majú všetcia,
  čo toť uzlík núkajú;
no vy neberte ho predsa!
  čo vás do chvál hurhaju?
  Recte: vetrom kúdol pliev…
na humennej zrno dlážke;
  i nech sme tiež, čo i spev,
čisté zrnko: trebárs
       <span class="emphasis">
        <em>
         ťažké
        </em>
       </span>
       .

Necnite si, moje piesne,
  že si licho cenia vás.
Neviete byť
       <span class="emphasis">
        <em>
         zvučné
        </em>
       </span>
       , z tiesne
  pŕs tých vyznieť vo súhlas,
  zo smiešku prejsť v švitor a
hrkálkami rýmov zvoniť…
  To vám chybí — hovoria —:
vo trilkoch, bár slzy roniť.

Možno, tak je; ale zato
  hor’ sa! — zvukov v svete dosť,
no nie každý: striebro, zlato;
  mnohý: faloš, jalovosť…
  Recte: jarček žblnkotá,
bo mu
       <span class="emphasis">
        <em>
         plytko
        </em>
       </span>
       , hravo-vľúdne;
  s hlukom váha života
z prehlbokej čerpá studne.

Neželejte, piesne milé,
  že si vás nenôti nik;
že ste sťa kvet na mohyle,
  v knihe leda pamätník
  mlčanlivý, blednúci — 
Neviete sa
       <span class="emphasis">
        <em>
         kloniť
        </em>
       </span>
       tielky;
  vzrast váš — triznia — nesúci
melodickej do košieľky…

Snáď tiež stojí; ale, deti,
  preto hopsa! v chorovod —
Slza v očku? — i tá svieti!
  Krivkom ústka? — piesne zrod!
  Nápev vám váš skladateľ
v najtenšom stkal citov brde,
  škálou po nebeský cieľ…
Recte:
       <span class="emphasis">
        <em>
         tvrdé
        </em>
       </span>
       sme, bo hrdé.

Ostatne: sú ľudské vlohy
  rozličné; i verte mne:
nie či si vás vážia mnohí,
  ale ktorí? rozhodne.
  Ktorí? akí? platí skôr;
zriedkavé sú dary ducha…
  To náš tichý rozhovor:
iste nik nás neposlúcha.

Slúchajú? nech! — Čo vám robiť?
  Povedzte im: Nesnadno
každému sa prispôsobiť;
  nejednému neradno.
  A ja k tomu: Bár by stál
taký spev vždy v našom poli,
  nikdy nik by nezbadal:
       <span class="emphasis">
        <em>
         vás že niet už, že ste boli!
        </em>
       </span>
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5596" name="ftn.d56e5596">
        4
       </a>
       ]
      </sup>
      Netrápte sa, piesne moje… (r., SP 1903, str. 208).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5631">
       </a>
       Ó, po tak dlhej trápnej suchote
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e5638" name="d56e5638">
      5
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ó, po tak dlhej trápnej suchote
  prez obraznosti nekonečné lány,
    kde byľky nezakývlo ani,
  po živorení o polživote
či ozaj nebies sa to odstavili žľaby?
    nie žeby zaplavili svet
  potopou novou (bárs i zaslúženou,
    snáď viac než v dobe Noacha:
  bo páchaním zla zvšadiaľ zapácha…),
          lež aby
kriesivou vlahou, z ňadier zory vyprýštenou,
    nadobre napojili ret
    vyprahlej mysle-nivy,
  jejž úrodienkou v príležitý čas
    sa národ jeden kŕmi-živí,
    i cifruje a krášli zas: —
  toť, v oblôčku mu stadiaľ skvitá kvet
  (so smútkom jeho sťaby do protivy),
  a za prielazom stadiaľ svitá klas…

  Nie, pochybnosti nebolo, ni niet
    a nikdy nebude:
  že Hospodin je otec dobrotivý!
Hej, než by zúfalstva dal zmocnieť oblude,
    on radšej oblečie sa v divy
           i dnes: —
  tak jeho ponukom, hľa, z mŕtvych času krýh
    umáravého objatia
sa vymaňujú, schablé vyprášťajú údy;
    úľ myslí vymretých
sšepoce, zhmýri vraz, sa zjatrí prez okres
pošmúrnej duše, citov zašpľachocú prúdy;
    čo zmysel, vezme ,efata‘,
       <sup>
        [
        <a class="footnote" href="#ftn.d56e5648" name="d56e5648">
         6
        </a>
        ]
       </sup>
       čo miazga, rozpúšťa sa dobročinnou;
  i zvetralou tam rozvalinou
    omladný hýbe záchvat, a
    zo sekaniska šibe les —
Nie, nerád smrť; on život vždy a všade budí!

  Ó, požehnania dažďu bohatý,
zmelč, skypri, zúrodni tie vycivené hrudy!
  že každá roľa v nový zašatí
          sa úbor nádeje;
čo mladucha sa zvenčí jabloňovým skvetom,
          od studu zardeným,
z úsvitu oplecko si — rubáš jarom-letom —,
hneď na to živôtik zo zorí odeje,
  i s okrášlenia šumným umením
si opne panenstva pás z dúhy operlených
    stúh, závoj hmlistý prehodí —
sťa boky Tatry ho vše vídať obletovať —;
    čo všetko prstom plamenným
  zamilovaný slncový ten ženích,
    jak vychodí k nej, zachodí,
on poslabovať bude, zhŕňať, rozväzovať
  k šťastnému lásky hodu prírody…
           až z toho objatia
zas detvu zlatú vznesú oplodnené hrudy — —
     Tak dolej, pŕško bohatá,
jak vzprúdená krv, šťava, zápalný jak olej;
tej mojej každým vláknom bolestivšej hrudi,
     ó, dolej liekom božským, dolej!

            Ach, áno, dolej, polej…
            nech od úvrate k úvrati,
kde už-už zvládol podzim, samozvanec drzý,
  prez myseľ opäť vzbĺkne rozvitok:
            i dosavádne za straty,
  za škody, ujmy, strádania i pôsty,
  zakusované v miere nemalej,
za úraz, čo tak bolí, priekor, čo tak mrzí,
   i k utíšeniu vlastných výčitôk:
s náhradou rozloží sa stolom obraznosti,
  do opatery vezme trvalej
    a nadieľa sa, pouhostí
      čo úžitok, čo pôžitok…
  I rozpomienke nech je koniec, ktorej
len tôni-cloní pamäť, pochuť bolí-mrzí:
  nuž, dolej, polej!… len, ach, nezalej
mi smavých kvieťat-dietok v kúpeli tak sporej,
jak lejak z oblačných by brál sa zošústal —
  I radosť žitia upíja si slzy;
  no v povodni ich utonie i žiaľ…
           Či skorej,
ty pŕško nadšenia, si iba dažďa dúlom,
    čo z čista jasna za leta,
  sťa olovenej kejs’ by klenby úlom,
  na grúne spadne, víchrom ulieta,
až k stráňam spustené z šmúh dlhé perute?
  Len posledný si záblesk duše chorej,
    nad zvädlým kvietím motýľom
  čo omareným v jeseň poletuje?
  to ostatný raz srdce pohnuté
vo plameň vzňala, tríme podvečerná tucha
  v iskrení-slzení túh unylom,
  za ktorým neodvratne nasleduje
zmrknutie, schladnutie, zosnutie, zhynutie…!?

Och, koľme som sa zľakol! jak mi srdce búcha,
    a dušou vzdych čo mráčik pluje —
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5638" name="ftn.d56e5638">
        5
       </a>
       ]
      </sup>
      Ó, po tak dlhej trápnej suchote… (r., SP 1903, str. 210).
     </p>
    </div>
    <div class="footnote">
     <p>
      <sup>
       [
       <a class="para" href="#d56e5648" name="ftn.d56e5648">
        6
       </a>
       ]
      </sup>
      <span class="emphasis">
       <em>
        „efata“
       </em>
      </span>
      (gr.) — otvor sa
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5657">
       </a>
       Nedávno, jak tak v izbe sedím si
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e5664" name="d56e5664">
      7
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Nedávno, jak tak v izbe sedím si
zavrený, zrovna sťaby zločinec
(snáď vskutku vinník aj: nu, ktorého
pod obžalobu vzal i odsúdil
na žalár prísny zimy tribunál,
z tej totiž príčiny, že všakových
až množstvo spáchal nešpliech za leta: —
tak obral zoru o plášť ružový,
keď dvorila si holí temenom,
i duši si ho v plecia prihodil:
tým výčinom sa zmocniac hodnosti
dvormajstra, v sveta sieň čo uvádza
za rána slnce králiť, zvečera
sprevádza k spočinu, i jeho to,
hľa, veličenstvo spätne ošudiac —;
zo vzduchu opäť, napusteného
dvojakým naraz vínom prevzácnym,
iskrivým jasom, sladkým šveholom
to, kradmo neraz natočil si v džbán
svoj (lebo nie viac mladý túžobník,
pre nehož nadšenia sa tlačí mušt;
čo na zápalu výtrž právo má),
i nasúkal sa dobrej vôle; vtom:
jak pravý záškodník a zúrivec,
pošliapal brodom lúčin nádheru
vše, mnohý zamárniac kvet, — zrkadlo
jazierca rozbil päsťou vášnivou,
bo vlastné vrásky dalo spatriť mu, —
zdroj zmútil v závisti, že za noci
ovečky-hviezdy chodili ta piť,
keď nadišla ich záha žiarenia,
čuť musel v duši zmĺkať zvonkot ich —;
z nepozornosti zlomil ružoker,
nímž kŕdeľ pukov tučných ovisal,
poločkom rosným brúsiac azúrom,
ústkami sajúc z ňadier prírody,
rúčkami hmýriac v lístko-kaderách
jej: — koľkú takhľa zničil rodinu!
združenú láskou v hniezde šťastlivom,
jak švárnu čeľaď zbavil výslnia!
než rozbalila všetok kúziel taj,
len rub čo perí dosiaľ chutnaný;
krb aký zboril krásy, obetí
ký oltár! čo tam všetko snov a túh,
kratochvíľ, zábav vzniklo! piesní čo
zdusené v hrdle, slastí zhorknuté
na siných ďasnách! hviezdny kolikých
tam nocí závoj sčernel flórom, dní
však koľkých modrý v oblač splavel plášť!…
sám doplakal sa preto — Všetkým tým
sa previnil! Ech, paprsk nejeden
zabrudil ešte mračným pohľadom;
v nejeden súzvuk crkol rušive
kyslosťou mysle, trpkou žalobou;
tým šedín srieňom znectil leta vrch,
velebný zlatým vekom, neduhom
však svojím pásmo zdravia nakazil,
a iné všeličo — —), jak v izbe tak
si dumám tesnej, sťaby za všetko
to pykajúci väzňom: tuliti!
vraz rozkrídlia sa dvere dokorán,
a dnuká vpáli — var’ že žalárnik,
myslíte, drsný s kľúčov chrapštiacich
ozrutným uzlom? oj, nie, ale bol
usmiaty šuhaj, očí blankytných,
sťa pivonky by líčka, čelom svit,
pŕs povedome vzdmutých, v pravici
as’ kašiek zlatých kytičku — Až môj
byt zradoval sa jeho návšteve,
oknami žmurknúc jasotne: čo kút,
to tôňa mykla dvermi, povetrím
izbeným vôňa prvosienok sťa
prúd zatočila hravý; všetko kol
od prekvapenia zhíklo, vzozrelo
kýms’ natešením: dobre, do skoku
že nehuplo z miest náradie, spod rúk
mi zrovna nezvirgal stôl, s nákladom
dúm ťažkomyseľných bár, hŕba kníh
sa nezdvihla v let — i pec, stará mať,
dlaňami spľaskla, plameňmi to zdnu,
pre podiv nad tým jeho zjavením
tak roztomilým, sviežim. Oblek mal,
jak bol by synom hája, dúbravy;
náš smreček štíhly, šumný javorec
o sviatkoch hôr tak nosí sa: sťa lub
lykový, na ňom kroj, a halienkou
tá najveselšia zeleň. Do kolien
bol takmer sprýskaný, stuž návlakov
sa jarabela; iste zďaleka
sem prifáral, i zašľuhal sa ciest
bezodným kvasom v pôstnom počasí.
I lenže strhol širák zvenčený
zo zlatovlasej svojej ryntice,
       <sup>
        [
        <a class="footnote" href="#ftn.d56e5674" name="d56e5674">
         8
        </a>
        ]
       </sup>
       kol zobzeral sa: riekol ,dobrý deň‘
spevavým hláskom, ni číž, natiahnuc
hrdielce pritom. Čakal odpoveď,
i zvŕtal klobúčkom, až kvetiny
pršali z neho na podlahu, z nich
však dúška vonná zviala pomimo.
Až zarazený, vetím konečne:
„Daj, pánboh! Vitaj, synku! Číže si?
i jak ťa zovú? Skade prichádzaš
a po čo k nám? Snáď poslal ťa, no kto?
s posolstvom akým? vari s dobrým len?
Nuž, čo mi donášaš? rec; môžbyť však,
si premrzol: tak postúp, k piecke poď,
tu sadni, zohrej sa i rozprávaj —“
A mladoch, smelo vzozrúc, akoby
z tej v ruke kytky motýľ ligotný
bol vzletel ko mne, riekol rozhodne:
,Oj, ďakujem! Moc krajín prešiel som
na totých rezkých svojich koníkoch,
za rovňou bežkom, stuha do vrchu
a z vrchu letkom temer, na chvíľku
bár neoddýchnuc nikde si, krom kým
som merindky si zobnul, napil sa
z pramienka dlaňou, trochu pousnul
u kríka-strýka v milom útulku:
i jak som ani najmieň neustal,
aj vyhrial som sa veru-veru dosť,
ba hodne vyše! šticu vyparil,
až v obláčik to zhustlo nado mnou,
rozpálil líca, že z nich šľahal plam,
jak vetrík by ho z vatry odtŕhal,
hej, vskutku!…‘ štebot jeho vyznel v smiech,
sťa bol by scengal zvonček strieborný
či škovránok sa ozval prvý raz.
,Tie kvety, hľa, len v púčkoch boli, keď
som v perko uvil ich: i v hrsti tej
horúcej cestou ony rozkvitli,
pod dychom mojím viac než pod slnkom,
viac…‘ i sa zase pustil do smiechu.
„Nech čí si koľvek,“ vľahce prehodím,
„si hodný figľoš, šibal —“ Zvážnel vtom;
navidomoči zblednul, povzdychol,
a slzy v očiach zahrali mu, jak
by veliké dve perly v slnku. ,Ach,‘
nadpriadal ďalej sticha, ,sirota
som, bez otca i bez matky; a či
mám bratov, sestry — neviem, neviem sám,
nik neprihlásil sa mi dosiaľ s tým,
nik — toľká sirota som…‘ zavzlykal
až krušne, sťa keď struna zakvíli
v hre praskom. „Óvi! chudáčik…“ som ho
po vláskoch pohladil, tak mäkuškých,
že oproti nim hodváb zrebným je
a páper kostrnkom. „No, neplač, nie,
môj syn. Je sirôt veľa na svete,
a nehynú; lež rastú, dužejú
vo pokolenia vrstvu rozkošnú
pod varovčivým neba zreteľom.
Ľaď! i ty aký bucko, valibuk
si, zdravý, silný! ani z výchovy
bys’ rodičovskej lepším nevyšiel,
nie z kruhu najmilšej bár rodiny;
znak, v opatere si bol —“ Pretrhol
ma sprudka a mu záblesk radostný
prebrnkol tvárou, ako v stráni vše
zo slnka oka zmihá podvečer:
,Oj, áno! našli ma, no neviem, kde,
a neviem, kto — kdes’ v horách ďalekých —
i vychovali rúče… Dojkou mi
kás’ stvora bola, hodne vyššia! než…
(ukázal k povale, k nej podhodiac
svoj širák všetečne); vždy v rubáši
bielučkom, s vlasmi rozpustenými
sedala briežkom; na jej prsníku
som visel milerád, bo sladučkým
až mliečkom plekala ma… Pozatým
mi predkladali chlebík pánbožkov,
plást od úľov tiež lesných, oriešky,
jahôdky-lahôdky… A postieľkou
mi bola haluz vetrom kývaná;
z nej hupol som vše vatru popraviť,
keď varievali nápoj čarovný,
či pokým pri nej mlčky šívali
si letnice z hmly riedkej — neraz aj
do črtinovej ihly
       <sup>
        [
        <a class="footnote" href="#ftn.d56e5680" name="d56e5680">
         9
        </a>
        ]
       </sup>
       prišlo mi
nejednej navliecť nitku, navitú
tiež na klbečko mnou, jak upriadla
ju hviezdka v páde, dlhú zlatú niť —
No a keď stáli plesy, besedy
vše pri mesiačku: prv čo úlohou
mi bolo všetko! jedle na vrchol
najvyšší pripäť luny lampadu, —
kol vencovím chvoj zviazať stuhami
vetierkov kolotných i potrúsiť
ho drahokamov mrvou, svetlušky
pozapaľovať v uzly jeho — sieň
tak celú okrášliť; i podlahu
čistiny horskej sčeriť vlnito,
nakloniť trávky, kvietky vyprostiť:
pod ľahučké ich nôžky — nástroje
naladiť lesa všetky! —‘ „Nepovedz!“
mu prervem reč ja, bo už samému,
ač priateľovi divných hyperbol,
mi čudným predišlo, i bral ma smiech,
tak blúzniť čujúc toho chasníka.
„To odchovancom víl si nebodaj!
či panien lesných, chlapče — Nuž a dnes
si ešte v službe ich, tej obťažnej,
presahujúcej iste ďaleko
síl tvojich spolok? Verím, zmoriť ťa
to mnohdy muselo —“ ,Nie!‘ sponáhľal
sa s protimluvou, hlavou pokrútiac
i pochlapiac sa prsí vypätím,
,hoj, zdolal som ja veci netakšie
na zemi, vo vzduchu: keď faunov húf
na čele s Pikulíkom obliehal
nám horskú tvrdz! — keď Rarach s Pochvistom
na víchroch hnali bujných prez lesy,
že tieto ľahli zbožia steblami! —
keď veľký Perún vrchov otriasol
reťazou, až to hrklo-štrklo, chmár
podpálil strechy bleskom kľukatým:
i vodopádmi šústať začala
horiaca smola —‘ „No, dosť, synku! Znáš
až strachu nahnať, badám, rozprávkou:
i kdežeby nie skutkom, fortieľom?
Ač papľuh, chlap si už! sťa z povesti
by si bol prikvitol — kýs’ popolvál! —
Však povedz už raz, odkiaľ vskutku si
a čo tu chceš?“ Čajs’ dotkol nemilo
som sa ho, bo mu riasa mihalníc
zatrepotala placho; ale priam
sa octnul v koľaji zas: — ,Za jednej
výpravy predsa (rečnil), ktorú sme
raz v noci búrlivej, sbor kušami
a praky, no i iným náčiním,
chichichi! — ako metla, praslica,
piest — ozbrojený, boli podnikli
oproti Loktibrade práve a
tej jeho priečnej, zbojnej hávedi:
ako tak pochod vediem úvalom
hlbokým, sosnu blkom rozžatú
čo fakľu v ruke, i už cez maras
sa plahočíme, z byle šášovej
na kremeniny podkovku a či
dlaň stulíkovu abo žabívlas
poskakujeme sem-tam — odrazu,
jak uvidel som, hodný ešte kus
bariny, ja sám krepko presadím
a hupnem na súš! vrhnem pochodeň
do čiernych vôd, a hybaj v nohy!… Mal
som k tomu príčinu i k odchodu.
Ver’ posielali za mnou lapajov:
Bobákov hrozných, Trasa, Velesa,
i Ježibabu — ušiel som im preds’;
v kráž dostal som sa vládcu iného,
v čarovný ohrad…
                 Stadiaľ prichádzam.
Stred záhrady tej, plochou nesmiernej
a na rastlinstva divy, kvetín skvost,
šum vonných vánkov, vtáčkov spevavých
rozkošnú súhru, plesný špľachot vôd
podobnej raju stojí budovou
akoby vzdušnou na smaragdovom
sťa ostrovku by palác čudesný.
I za noci sa skvie mu stĺpov rad
čo ľaliových v svetle mesiačka;
v dni mračné jakby toľko pestrých dúh
sa pretkávalo z chmáry do chmáry,
pramenom trblotným, a v jasný deň
kto bol by vstave prezrieť krásu ich?
Im na hlavice tulipánové
krov jeho splýva riasou nevädze,
zmiešanou s klasím zlatým: súcitná
keď noc ho rosou pokropí, sťaby
bol hviezdnatého neba úbočou;
a keď tak svitne slnko v prôčelí
mu zoristom a či keď spočinie
na štíte mu jak v kresle zenitu:
kto bol by vstave vystihnúť ten jas?
Z kvetúcich večne ruží oblúk je
paláca toho vábnym portálom,
kam zľahka vznesú schody z krištáľa
ni krídlaté by vlny, vetierky
vše stupňovane vozvýš vzdúvané.
Hneď u nich strážcom stanovište mám,
na povel čakám sluhom, posol jak
zas na zvesť, s ňouž v svet treba zabehnúť;
a záhon, čo sa prvý naproti
strie, opatrujem ja čo záhradník.
Naň panstva môjho pozor láskavý
zalieta najprv v celej záhrade,
keď vyzrie denne z okien úsvitných:
a vtedy na ňom všetko vzchodí hneď,
vzídené dospie v rozkvet mladosti,
čo v kvete, krásnym zgulie ovocím,
čo ovocie, už padá, lenže však
sa zeme dotkne, zdvíha sa čo klík:
tak rozvoja tam frčí kolovrat,
tým poháňaný božským pohľadom —
I z úrody, toť, jeho bohatej,
tej prvodobej, nesiem kytku tú
v dar sladkou predtuchou…‘ a položil
mi na lono ju, ale zasiahol
až k duši mi tou pozornosťou —
                               ,Nuž
a panstvo moje — vlastne pani to,
tá najmocnejšia v svete vládkyňa! —
tá odkazuje: „Bola bych ti list
písala, áno; ale bojsa by
bol pozemskej tam pošte uletel
a ustrnul kde krovím, alebo
ká háveď by ho bola zhabala.
I vzkazujem ti radšej: nevzdychaj
tak ľútostive, že až veje sem;
toť, zavraciam ho sľubu vanutím,
že skoro prídem, a ty povoľne
si budeš dýchať, vzdychať zabudneš!
A dokazujem ti aj: nestenaj
tak bolestive, až sem preniká —;
toť, zarážam ho čo šíp bodavý
späť mladistvých síl pružnou tetivou
ním sfuniac: prídem ta, čo nevidieť,
a bôle tvoje s hanbou odídu —
A zakazujem takže: nezúfaj,
že zopŕchal si plenom jesenným;
kto spieval ,vlastne srdcom mladí sme‘?
Hej! jemu ja zas miazgy zgazdujem:
i trebárs sneh sa belie temenom,
my v údolí si šťastne kvitneme…“
To odkazuje ona a —‘
                     „Nuž tak
je paňou tvojou Vesna!?“ vykríknem,
„vladárka najmocnejšia! —“ ,Pravdaže,
jej heroldom som…‘
                   Tu ma zachvátil
cit roztúženia: — Príď, ó, Vesno! príď,
ty všemohúca žitia obnovo,
ty zmŕtvychvstania heslo radostné,
nesmrteľnosti skvúci prejave!…
Vlas posype mi kvetom jablone:
pod kvetom kvetom zmladnú šediny;
ňou stará vŕba odmoká: i prút
jej — píšťalkou ten, ten zas peruťou;
na srdci vekom skrehlom, zbolenom
len utkvie jej lúč, zrazí sa jej dych:
a ono otaje tiež, podskočí —
„Ó, povedz duše mojej povďačnej
jej celý obsah!…“
                  Ale šarvanca
už nebolo; len izbou krúžil kýs’
ťah voňavý, sťa sladká predtucha.
A či, jak každá z mojich nádejí,
bol to len prelud klamný, márny sen?
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5664" name="ftn.d56e5664">
        7
       </a>
       ]
      </sup>
      Nedávno, jak tak v izbe sedím si… (r., SP 1903, str. 212).
     </p>
    </div>
    <div class="footnote">
     <p>
      <sup>
       [
       <a class="para" href="#d56e5674" name="ftn.d56e5674">
        8
       </a>
       ]
      </sup>
      <span class="emphasis">
       <em>
        ryntica
       </em>
      </span>
      — kotrba
     </p>
    </div>
    <div class="footnote">
     <p>
      <sup>
       [
       <a class="para" href="#d56e5680" name="ftn.d56e5680">
        9
       </a>
       ]
      </sup>
      <span class="emphasis">
       <em>
        do črtinovej ihly
       </em>
      </span>
      — ihly z čečiny
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5689">
       </a>
       Keď sa pieseň rodí
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Keď sa pieseň rodí
z duše básnikovej,
ovšem, pri pocite
preňho trudnom, bôľnom,
avšak s chuťou slasti:
vznešená to chvíľka!
sväté okamženie,
asi ako tie: keď
na ružovom kríku
v lone slnka zrána
rozvíja sa púčok,
s určením si žiariť
ružou onedlho
v tmavých panny vlasoch,
kráčajúcej k službám
božím do kostola;
alebo keď v bezdných
mora hlbočinách
mušľa drahocennú,
v zápase so smrťou,
perlu potí, čo má
okrašľovať hrdlo
kráľovnino počas
jej korunovania;
a či skorej var’ jak
okamih ten, v ktorom
v mukách ku pôrodu
dopracúva matka,
horúcu si trýzeň
ovievajúc vetvou
nádeje, že život
novému dá v svete
občanovi občan,
hoc by i sám zhynul,
dych mu dopriav všetok…
Ba tak myslím neraz,
ešte vznešenejšia
chvíľka, svätejšie je
okamženie ono:
keď sa pieseň rodí
z básnikovej duše.
Lebo ruža spŕchne,
zbledne perla časom,
človek, života syn,
je i synom smrti;
kdežto básnikov plod,
v stave vytrženia,
v nadpozemskom snení
tvorčom počatý i
spodobený zápäť:
výronom je jeho
pravej podstaty — tresť
bytia, svetlo-teplo,
jadro vlohy-sily,
cit i myseľ spolu
v nerozlučnom sňatku…
dieťa prezázračné!
vskutku božská dcéra,
jeho srdca srdce,
duša jeho duše,
nehynúca jak tá,
jak tá nesmrteľná
od prvopočiatku:
ona, áno! pieseň…
Narodená na svet,
kriela rozprestreté,
žalm jak vďačnej chvály,
velebná jak hymna
poletí si zo rtov
na rty pokolení,
prichodiacich z diaľok
hmlistých, od šerých brál:
vekov budúcnosti;
ako mrákoty vše,
čierny vrcheň nočný
zlatým krížom-krážom
popretína záblesk…
A ak reťaz rodov
pretrhne sa tak raz,
ju ozývajúca:
tož s posledným zvukom,
slučkou dospevu tu,
istotne sa vráti
v básnikovu dušu,
jak do vatry iskra,
tam, kde, umklá z tela,
vtedy sídli, snuje
veniec z melodických
kvetov: pieseň piesní
kol Ženícha trónu…

Nelomozte tedy
nástrojami všednej
robotizne, ľudia!
ani jazykami
tľachu neklekocte,
idúc kol príbytku,
samoty tej, kde sa
v tichu pieseň rodí
z duše básnikovej…
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5703">
       </a>
       Už na postati úvratiach
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Už na postati úvratiach
  stojaci, v duši horkosť, rany
a nedostatok po hlad stupňovaný,
      tak nachodím:
nás neoblaží totu splna ani
  záujem žiaden ani vzťah;
  sú všetko zlomky, márnosť, dym
      a prach…
    Jedine v umení
  ľze zažiť život opravdový
  bez ujmy, vady akejkoľvek!
      v ňom jedine: 
v tom kráľovstve, kde Krása tróni povek,
  kol jaro s venci odmeny —
a na tom, čo jak výrečnými slovy
      by dôvodil,
    na odpor z všetkých ducha síl
    protivy zhrnul účinné,
    mi Sokrat joty nezmení.
  Len tam je vpravde šťastný človek,
    bo nad pozemskosť — vznešený!…

Och, prečo, bože! u méty tej scela
  osvitnuvšiemu v zbožnom pokoji,
    už vítanému slávy nebom,
      sa dotieravo predsa pripojí
broj žiadostí i povinností tela:
    ho odbojným staď strhnúť ruchom
      zas do zmyselnej poroby?…
  Nač určil si mu žiť i chlebom,
      keď nadmier dostačilo by
mu uhostiť sa zavše — samým duchom?
      … A či už leda v záhrobí
jest pobytu mu — bez pokušiteľa?
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5718">
       </a>
       Studničko moja
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Studničko moja,
v ústrania kútku,
rebernatými
hájená brdy
v úboči tesnej,
neboj sa! nikto
nevie, kde zvieraš,
klokoceš zvonne,
tepavo búšiš,
lunky až skáču:
iba ja sám!
ani ver’ žiaden,
s čo akou záhou
pečúcou, pútnik
nechlipne tvojej
osvežnej vlahy, 
okreme komu,
načrúc jej splna
vedierce vzletné
a z toho času
s pyštekom zlatým,
ochotne sám ja
napiť sa dám…

Ochránená si,
zavarovaná,
v zápači, v tôni:
navôkol zrubec
akoby prsteň,
opasok silný
s ostražným kúzlom;
nad sebou klenbu
pavézy, štít —
Slniečko predsa
uzieraš denne
prez moje oči:
prejdené nimi
paprsky jeho
osvietia hlaď ti,
preblesknú hĺbku
po samé dienko;
vlnky ti sčeria
na strapce, rance,
každá že sprtí,
zostrihá šidlom,
strbloce ako
cez riedky súmrak
hviezdy vše svit.
Škoda len, škoda!
neraz že príde
zrieť ti i búrku,
boj protivenství;
rachot ti očuť
za zábleskom hneď,
ocítiť úder
mlatu či klina
bolestný záraz,
s otrasmi sudby…
všetko to napriek
ponad tvoj byt
na spôsob tvrdze
sklepeným hrádzam;
všetko, ach! čoviac,
prez moje zmysly,
medzítka biedne,
nešťastné mreže!
A tu už potom
žalostne zbubleš,
zbúriš sa v mukách,
smútkom sa zmútiš,
skrvavieš v šarlát;
kolujúc divo,
zúfalá jakby,
porážkou štvaná,
nevieš, čo počať?
vyliať sa a či
vo vrstvách ťažkých
navždy sa skryť…?
I dlho trvá,
pokým sa v krištáľ
očistíš zase,
vyzuješ z gliaňu,
usmeješ, zihráš,
prúdivo tepúc:
nad sebou dúhu
zmierenia v očiach:
sama až uznáš,
odriekajúc sa,
v rozpomínaní
povzdychneš tíško:
„muselo byť…“

Veď aj by darmo
bolo sa súžiť
do nekonečna;
nespomohlo by.
Život je už raz
taký, a my ho
nepremeníme
námahou žiadnou
dľa našej chúťky;
naprotiveň nám
zostane svoj:
strakatý, viac kde
temna než svetla;
miešaný, s viacej
blenom než medom;
krikľavý, v zrak až
zareže ostro,
plačlivý, až sa
usedá srdce…
Najlepšie tedy,
cez slzy smev bár
vo tvojich perlách,
v zreniciach mojich,
zjednať sa s ním a
so zvrchovaným
úpravcom jeho,
s osudom prísnym,
neprieť sa nikdy,
nevchádzať v boj…

V takomto duchu
zmierlivom, v tejto
ústupnej vôli,
slobodnej preds’, bo
bez sebeckosti, —
hľadiac si zjasniť
rmut vlastným leskom,
nezhody zrovnať
žblnkotom v súzvuk, —
zvieraj, ó, zurkoc,
kolobeh konaj 
uložený, i
dolej mi podľa
vysokých potrieb
posilňujúcne,
obodruj, teš ma,
zahrievaj, koj, —
pokým raz (— tiež tak
osudu dôpust,
iné jak dosiaľ;
neodvratný, no
záverečný aj —)
neskrehneš i sám
zámrazou zimy,
do ľadových krýh,
do hrobových hrúd
neuberieš sa,
vysilením i
ustatím, mdlobou
neusneš večne, —
pramienku zdielny,
tepličko citná,
srdca mi zdroj!
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5732">
       </a>
       Zas oslavujú poetu
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e5739" name="d56e5739">
      10
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Zas oslavujú poetu
tie prozaické zeme deti.
I, k úcte gálu odetú,
to k nemu ženie, frčí, letí:
a reční, chlúby raketu
vše pustiac — duje fanfáry,
poklony strúha, stelie kvety;
ba i z tej tajnej almary,
čo nad duše je úkryt svätý,
dar prináša, by pri obeti
žrec sám sa v svetle zajasal.
Po telegrafu zhrali sieti,
sťa príval poštou hrnú tretí
už deň, i z cudzích hučia brál
pozdravy, holdy, adresy;
na oblak vzrastá tymian stletý,
sa kudliac z ohnísk, valiac v diaľ
kotúčov hustých kolesy: —
jak stelesnený v obra vznet i
vzlet keby prsty prešiel bol
u veľorgana — v tónov vety
odspodu začrúc po vrchol —
prez všetky jeho klávesy,
a z rínku sveta zodvihol
kýs’ sámum
       <sup>
        [
        <a class="footnote" href="#ftn.d56e5749" name="d56e5749">
         11
        </a>
        ]
       </sup>
       všetok prach i smeti.

Nu, pekne, dobre. Tak má byť.
Hej, poet ať je zvlášte ctený!
Veď z lásky čírej dobrodení
nám moc už ráčil uštedriť
ten jeho veľkodušný genij:
myšlienku svetlú, teplý cit…
a svieti, hreje bez premeny.
Na drsné ťahy života
tá duše jeho milota
postiera závoj zazorený;
do protív zmierom zurkotá: —
mier nedeľný v trh všednodenný.
On teší, ač sám v smútku tieni;
on túžby kojí po kráse,
sám v nekonečnom roztúžení;
vo spravodlivom zápase
bár baránka on v ľvíča zmení,
i ako prorok rozhorlený
on trónom krivdy otrasie,
lož rozpráši ni vietor peny…
Nie, zásluhám mu počtu neni!
Ba s prostriedkom čo boh má s ním
svoj cieľ! Kde ešte hovieť mieni,
ho národu — zvon rozzunený —-
s nápravným zverí poslaním;
len ak ni tomu nezná ceny:
nad ľudom v takom porušení
boh zhrmí súdom ostatným! —
A hlučná stíchla jubilej,
zapadla sťaby do mohyly;
hja, vlna času na perej
ju vzniesla: iné privalili.
I prípad skúsme náhodilý:
jubilant čože získal z nej
viac nad svoj záblesk prchavý,
krom opojenia v krátkej chvíli?
a čo mu splietli kol hlavy
ten veniec, čože utratili?
povážme: kam sa váha schýli?
Toť, miska frungla oslavy!
jak honosí sa, vzpína pych…
Ech, onomu tí navrátili
zo zbytkov leda netrebných;
im básnik však dal svoje sily,
krv srdca, mladosť, deň-sen milý,
svoj život po posledný dych!
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5739" name="ftn.d56e5739">
        10
       </a>
       ]
      </sup>
      Zas oslavujú poetu… (r., SP 1903, str. 219).
     </p>
    </div>
    <div class="footnote">
     <p>
      <sup>
       [
       <a class="para" href="#d56e5749" name="ftn.d56e5749">
        11
       </a>
       ]
      </sup>
      <span class="emphasis">
       <em>
        sámum
       </em>
      </span>
      (arab.) — suchý, horúci vietor púšte s prachovou fujavicou
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5758">
       </a>
       Reč moja, sestro utrápená
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e5765" name="d56e5765">
      12
     </a>
     ]
    </sup>
   </p>
   <p>
   </p>
   <p>
    <div class="blockquote">
     <blockquote class="blockquote">
      <p>
       … a o můj oděv metali los.
       <span class="emphasis">
        <em>
         Jan 19, 24.
        </em>
       </span>
      </p>
     </blockquote>
    </div>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Reč moja, sestro utrápená
kam si to v púti dospela
s vernosťou Marty šafárenia,
       <sup>
        [
        <a class="footnote" href="#ftn.d56e5785" name="d56e5785">
         13
        </a>
        ]
       </sup>
       s ostražitosťou anjela!?
Lós mecú o tvoj nesmrteľný
šat, sukňu krásnu, riasnitú,
nezošívanú v ľudskej dielni,
lež stkatú v brde úsvitu.

Keď mecú, nechže mecú zlobci!
bo kto im hru tú zabráni?
Chcú hýriť na popravnom kopci,
chcú — farizeji, pohani!
I ako kocka z rúk im hrkne
na bytu nášho podlahu:
mne v srdci strihne — v duši mrkne,
ma pomkne hrobu ku prahu.

No nechže losujú: čia bude?
veď kto ich fígle znezdarí? —
A darmo: akže v božom súde
je určené, že na máry
má ľahnúť mluva môjho rodu:
bár skrz tých očí ústroje
i dušu vycedím jak vodu,
zo srdca krv… viem: darmo je.

A vo mne život žiaľom zmiera
až obávanou nad stratou.
Však upýtam sa u žoldniera
snáď, prosbou citom bohatou
ním hnem: i dá strap, možno, svoj diel —
Nedá-li, vezmem nasilu:
bych si ho šatou na smrť odel…
tak uložia ma v mohylu.

A preds’ vždy zvieri vo mne viera:
závisieť nemôž’ dychot náš
od slepej sudby, od žoldniera
a nech mu pánom satanáš!
A božia vôľa rozmar nenie,
že dnes svoj výtvor zadusí,
v ňomž včera mala zaľúbenie —
boh nevyvádza pokusy.
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5765" name="ftn.d56e5765">
        12
       </a>
       ]
      </sup>
      Reč moja, sestro utrápená… (r., SP 1903, str. 220).
     </p>
    </div>
    <div class="footnote">
     <p>
      <sup>
       [
       <a class="para" href="#d56e5785" name="ftn.d56e5785">
        13
       </a>
       ]
      </sup>
      <span class="emphasis">
       <em>
        s vernosťou Marty šafárenia
       </em>
      </span>
      — v Lukášovom evanjeliu sa rozpráva o tom, ako Marta prijala Ježiša do svojho domu, kým jej sestra Mária sedela u jeho nôh a počúvala ho. Marta je stelesnená starostlivosť.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5794">
       </a>
       Čo tak tie piesne naše nábožné
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e5801" name="d56e5801">
      14
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Čo tak tie piesne naše nábožné
za pôstu spievam si ( — a robievam to
aj ináč často, lebo z potreby
žíznivej duše, srdca ponuku
hladujúceho — tedy iste nie
z okázalosti dákej: — okázalosť
čo by aj vtedy u mňa hľadala,
v komôrke túžby tichej? —; robievam:
tak v nedeľu, keď v mieri velebnom
ma na perute vezme sviatočný
vzlet zdvihom k bohopocty stanovišti,
i ako na rtoch mojich zapálil
hymn ,Světlo z světla‘
       <sup>
        [
        <a class="footnote" href="#ftn.d56e5811" name="d56e5811">
         15
        </a>
        ]
       </sup>
       v blkot, vzchytí ma
a nesie vozvýš, vznáša pochodňou,
čo spevom plápolá i spieva planím, —
v deň robotný zas, z mrákot spočinku
k dňu sviežo prezrúc, rannou jasnosťou,
čo oblieva už čelá hôr, i čujúc
vzruch týždňa špľachnúť v smeroch, v zájmoch stých
životnou vlnou: v obraze tom opäť
keď zjaví sa mi jeho dobrota,
tá veliká, čo dušu preniká —
alebo zvečera, keď tisíce
hviezd rozletia sa z jeho pravice:
včiel zlatý roj, by videla, vraj, bieda,
kde slastí zdroj, čo zahynúť jej nedá
tu žitia horkosťou —; a robiac tak,
ni nehanbím sa tomu priznať, bár
nejeden sveta tohto slávny syn
sa preto vysmeje mi, ale zrovna
a plným hlasom požehnávam tých,
čo zložili tie piesne, jak i tých, čo
rozspievanými ústy v nápevoch
ich v moje vložili! — —), jak spievam si
tak totie piesne pôstne, ony však
mi dušou tiahnu sťaby sťahovavá
vtač vzduchom jesenným, kviľ z pyštekov
upúšťajúca k rodným dúbravám
(kviľ, aký pršal iste v slzách raz
na temä Golgoty): tu hlasy dva
vše začujem sa skrížiť, prerážať:
až zarazím sa nad tým. Jeden ide,
jak prameň z ťažkých vrstiev tiesňavy
by krušným prýštením, mi zo srdca:
je clivý, tklivý, lkavý, prenikavý,
ku každej sloky citu, nálade
(nech z tej ,Ach, takliž‘
       <sup>
        [
        <a class="footnote" href="#ftn.d56e5820" name="d56e5820">
         16
        </a>
        ]
       </sup>
       v tôni súmraku,
bo umrel zlatý východ z výsosti,
rek silný padol… abo ,Ó, krev drahá!‘
       <sup>
        [
        <a class="footnote" href="#ftn.d56e5840" name="d56e5840">
         17
        </a>
        ]
       </sup>
       z tej, riekou svätou duší údolím
nariekajúcej, či z tej ,Dokonáno!‘
       <sup>
        [
        <a class="footnote" href="#ftn.d56e5851" name="d56e5851">
         18
        </a>
        ]
       </sup>
       sa vrývajúcej v pamäť kopijou… ),
ku každej, áno, piesne podstate
priliehajúci primeraným rúchom,
hneď tichý stesk, hneď výkrik bolesti,
nad zradou úžas, kliatba na zlobu,
zúfanie temer, ľútosť, ston i plač:
tým vyráža sa z hlbiny… A druhý,
sťa hudby diaľnej pulzujúci tok,
kás’ reťaz zvukov, vojka spevných lún,
či škovránka jak prvý švitor, nímž
začína hovor jaro, a či zázvon
jak na svitaní z hradieb sionských
tak čistý, čerstvý, milý, lahodný,
len omýšľavý trochu, pritlmený:
bo zhora pošlý, však i bohužiaľ,
kým spŕchal k zemi, prinútený prejsť
rmut, hluk, puch ovzdušia; a jasotný,
sfarbený radosťou i veselím,
po plesot svadby vytešený: bo
pochádzajúci z oných sfér, kde niet
po pôste, kríži, múke, smrti viacej
ni pamiatky, lež u nôh Baránka
už vzkrieseného k sláve naveky
si sadá život večne v blahu: — hej,
bo hlas on — mojej matere…
                            A oba
sa v duši mojej zhodnú, objímu;
tak velebia vše: onen usedave
sťa vzlykot pohrebný, ten radostne,
ni hlahol života…
                   I vykríknem,
hlas drahý poznajúc: Ó, požehnaná!
čo si ma totým piesňam učila,
v nichž, zaspievaných, ohlášaš sa mi,
v nichž si ťa postretám — Buď požehnaná
tým viac, čím ďalej žitiu uchodím,
čím viac sa blížim k tebe!…
                             Okamih:
a celý chorál zaznie súzvučne
mi vo sluchu jak Veľkej noci rozkoš:
môj potopiac žiaľ veľkopiatkový,
môj rozvejúc vzdych plesným trepotom,
naraziac ducha v moje úzkosti —
Napospol známe, drahé zvuky; z nich
sa skladal kedys’ chór, ach… domáci…
Ó, požehnaní tobôž!…
                      Takto mi,
hľa, v duši žijú všetci! prítomní
v tých piesňach sú mi — I len ak by duša
tak umrieť mohla (čo však nemôž’ byť):
len vtedy umrú vo mne, so mnou tiež.
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5801" name="ftn.d56e5801">
        14
       </a>
       ]
      </sup>
      Čo tak tie piesne… (r., SP 1903, str. 221).
     </p>
    </div>
    <div class="footnote">
     <p>
      <sup>
       [
       <a class="para" href="#d56e5811" name="ftn.d56e5811">
        15
       </a>
       ]
      </sup>
      <span class="emphasis">
       <em>
        „Světlo z světla“
       </em>
      </span>
      — je raňajšia pieseň
      <span class="emphasis">
       <em>
        „Světlo z světla, osvět mne“
       </em>
      </span>
      (Zpěvník evanjelický č. 748.)
     </p>
    </div>
    <div class="footnote">
     <p>
      <sup>
       [
       <a class="para" href="#d56e5820" name="ftn.d56e5820">
        16
       </a>
       ]
      </sup>
      <span class="emphasis">
       <em>
        „Ach, takliž…“
       </em>
      </span>
      — je pôstna pieseň
      <span class="emphasis">
       <em>
        „Ach, takliž můj život, Ježíš umírá“
       </em>
      </span>
      (Zpěvník evanjelický č. 93); Hviezdoslavove slová
      <span class="emphasis">
       <em>
        „bo umrel zlatý východ z výsosti“
       </em>
      </span>
      sú podľa slov druhej slohy tejto piesne,
      <span class="emphasis">
       <em>
        „U večer umírá východ z výsosti“
       </em>
      </span>
      a Hviezdoslavove slová
      <span class="emphasis">
       <em>
        „Rek silný padol“
       </em>
      </span>
      sú podľa slov piesne
      <span class="emphasis">
       <em>
        „Rek silný padl“
       </em>
      </span>
     </p>
    </div>
    <div class="footnote">
     <p>
      <sup>
       [
       <a class="para" href="#d56e5840" name="ftn.d56e5840">
        17
       </a>
       ]
      </sup>
      <span class="emphasis">
       <em>
        „Ó, krev drahá“
       </em>
      </span>
      je pôstna pieseň (Zpěvník evanjelický č. 124); podľa slov tejto piesne
      <span class="emphasis">
       <em>
        „řeka svatá“
       </em>
      </span>
      sú Hviezdoslavove slová:
      <span class="emphasis">
       <em>
        „riekou svätou duší údolím nariekajúcou“
       </em>
      </span>
     </p>
    </div>
    <div class="footnote">
     <p>
      <sup>
       [
       <a class="para" href="#d56e5851" name="ftn.d56e5851">
        18
       </a>
       ]
      </sup>
      <span class="emphasis">
       <em>
        „Dokonáno“
       </em>
      </span>
      je pôstna pieseň
      <span class="emphasis">
       <em>
        „Dokonáno, měj v paměti“
       </em>
      </span>
      (Zpěvník evanjelický č. 99).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5863">
       </a>
       Už za detstva, snáď čo som prvý raz
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e5870" name="d56e5870">
      19
     </a>
     ]
    </sup>
   </p>
   <p>
   </p>
   <p>
    <div class="blockquote">
     <blockquote class="blockquote">
      <p>
       A sezpívavše písničku, vyšli na horu Olivetskou.
       <span class="emphasis">
        <em>
         Mat. 26,
          30.
        </em>
       </span>
      </p>
     </blockquote>
    </div>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Už za detstva, snáď čo som prvý raz
bol počul ho jak otec z biblie
a či keď čítal pašie, už vtedy
mi napadol i utkvel v mysli verš:
ten zvrchu rečený — A od tej chvíle
(ver’ šumná diaľka!) podnes neraz ma,
zvlášť v dobe podobnej, až v duši škrie
zvedavosť: čo to bola za piesenka,
juž učeníci — jedenásti bár
už iba, ale s Pánom na čele
preds’ — v ten čas boli spievali?
                                  I hútal
som o tom zakaždým, čo v záhadu
sa hĺbil, uvažoval okolnosti,
čas, miesto, podnet kutal, dôvody,
náladu; laik neukojený,
i potom ešte rozmýšľal som, ako
som poznal žalmov spevy, modlitby
nádherné; i vše dušou preblesklo
mi: aha! to bol obsah piesne — text —
No nikdy nedal som mu výrazu,
myšlienka ako vznikla, iskrou zápäť
i pohasla; nuž, iste nebola
životaschopná, doby významnej
i deja hodna, vystihujúca
cit božský spevákov…
                     Tak uvážiac,
že práve vstali od večere, ktorú
čo poslednú v tom krúžku užili
— on za vrchstolom, majster-učiteľ:
tak spokojný, že naplnil už všetko,
len pečať na to udrieť istoty,
len pečať krvi, ach — a ktorážto
od totých čias je svätou kresťanstvu,
večerou Pánovou, i zaiste
tou najštedrejšou duší hostinou,
čo žiadostivé sú jej: uvažujúc
to, na tú som raz prišiel osnovu:

Nakŕmil si nás, Hostiteľu nebeský, nasýtils’ života nás chlebom,
    a z ňadier révy vzprúdenou rosou si nás obveselil.

I ako orlice, mladosť ichž z koristi chutnej obnovenia došla,
    vznášajú sa duše naše k tebe, darcovi z vysočín sionských;
       <sup>
        [
        <a class="footnote" href="#ftn.d56e5890" name="d56e5890">
         20
        </a>
        ]
       </sup>
       a privolávajú ti krákorom radostným: vďaka ti hlboká i chvála!
    Chvála ti i sláva naveky! šumocú krídlami:

až celý vozduch pohnul sa, zošvihotal perute jak zeme,
    a ona vzlieta smerom tým tiež, prízvukuje nám: Aleluja!…

Zas iným razom stala do popredia
si doba večerná, tá ohromným,
jak z libánskeho cédra Štetcom by
cimburie Chrámu, veže na Sione
pozlacujúca, i čo pochodňou
posledným slnka lúčom iskrivým
zapaľujúca vrchom Olivetským
       <sup>
        [
        <a class="footnote" href="#ftn.d56e5902" name="d56e5902">
         21
        </a>
        ]
       </sup>
       na vatry olivy: — a vtedy ten
sa zdal mi hodným piesne pomysel:

Deň tvoj sa skláňa, Pane svetiel; ako narodil sa vo svitania zorách,
    tak vracia sa k zorám mrku: by v svojom dokonal pôvode.

Medzi ráno a večer uzavrený je človek s životom i prácou;
    ty, Nekonečný, určils’ mu hranice tie nezvratnou priehradou:

ba i medzi nimi tú času piaď mu predlžuješ alebo ukrácaš, 
    a pokým prenáša po nej bremä dňa, pomáhaš, jak zachceš;

medzi večerom však a ránom je obeťou sna, hlivie vo tôni to smrti,
    a dielo jeho oznamlivým mu dlie u hlavy pomníkom.

Zmiluj sa nad nami, bože! keď v nočné zachádzame stíny,
    daj svitnúť obličaju svojmu na nás ránom utešeným.

Ešte k výšinám patria naše oči, k horám, imž deň ešte svieti:
    ó, nech sme temeny ich i my, kde svetlom predlievaš!

Do brán Jeruzalema vstupuje súmrak, voj jak nepriateľský,
    v Kedrona údolí stmieva sa, noc už v Jozafatskom:
       <sup>
        [
        <a class="footnote" href="#ftn.d56e5908" name="d56e5908">
         22
        </a>
        ]
       </sup>
       ó, varuj od tmy duše naše, Otče! pricloň hviezdnatým ich štítom; 
    ,i neuvoď nás v pokušenie, ale zbav nás od zlého‘…

No najviac preds’ ma priebeh večere,
jej svätodej i sprievod upravoval:
jak mohla pieseň znieť? Tá zvláštna péč
i starostlivosť nežná, úprimnosť
tak srdečná, ňouž preniknutý, on
— sťa brat by, otec — v kľudnom večeradle
ich zhromaždil, by s nimi posledný
raz jedol baránka; a keď sedeli
už hodujúc, tá zdielnosť jeho, láska,
obetovavosť: ako, lámuc chlieb
a kalich pošlúc radom, v symboloch
tých večných sa im rozdal, hotový
tú zmluvu novú stvrdiť mukou-smrťou;
prv svojím duchom nachovavši ich —
jak zrazu povie tichou výčitkou,
skôr ľútostnou než ostrou, plachý zápyr
na líci bledom: áno, jeden z vás
ma zradí… pohyb hneď kol z dôtku, hluk,
dotazy… vpokon drzec vrkne tiež:
či ja som, majstre? a ten, pozrúc naňho
nebeským okom, s trpkým úsmevom
mu vetí: ty si riekol… zradca však
aj uvrzol už; nato ustrnutie
až súdruhov, jak bol by otriasol
hrom večeradlom, pred ich očami
tvár desná predtuchy, jejž opätne
on bol dal výraz — zámlk, zármutok —
mráz v leto duší, úzkosť, nevoľa —;
lež on im vleje síl zas: Boh-Otec je
nám útočišťom, dobrorečme mu!…
Z onoho plodu v jeho kráľovstve
piť budem s vami nový… človeka
syn tam sa zaskvie Kristom… Poďme, čas
môj blízko je: — v tom, ajhľa, všetkom koľko
podnetu! nárazov čo dojemných,
kam zachytiť ľze dušu! Zachytil
som svoju tiež, a pieseň zaznela:

Nech strojí úklady zrada, lakomosť ťaží si z mamony neprávosti:
    cesty, juž vymerals’ mi, bože, nezmýli: spásy mi nezíska.

Čo je chytrosť človeka-diabla oproti múdrosti tvojej, Hospodine?
    čo urputnosť jeho úmyslov, snáh prudkosť, keď ty sa sprotivíš?

Všetko vraha úsilie, jeho výstroj záhubný, i postup i útok:
    len, Všemohúci, mžikneš okom ty: hmly zmizne vlásením.

Dúfam v teba, Milostivý, dôveru svoju zakladám v tebe koreňom Hermona,
       <sup>
        [
        <a class="footnote" href="#ftn.d56e5917" name="d56e5917">
         23
        </a>
        ]
       </sup>
       dychtením ťa hľadám, v nádeji chytám sa ťa viníc úponkami:

ó, buď mi podporou, keď klesám, v boji ramenom, krídlami v čas pádu!
    nech neplesá záškodník nad krivdou, dravec nad lúpežou —

Avšak má-li zúrivec nástrojom byť, Sudco, tvojho dopustenia:
    kam umkol bych štvanou laňou pohonu, bys’ ma nenahnal mu?

Blahoslavení, ichž láskaš či káraš: prút tvoj skvitá požehnaním;
    ,buď vôľa tvoja ako v nebi, tak i na zemi‘…
   
Ach, zmĺknite, rty! nepokračujem —
So žiaľom badám, vyznať nie ste vstave
ni to, čo teplom srdca vycítil,
čo dovidel som mysle zábleskom:
nič dôstojného v rozkriku tom vašom,
nič hlbokého, vysokého nič,
po hrudách plazot, črepkot hlinený…
Ty ale, dušo, o tej záhade
len dumaj ďalej — iste: bez konca —
veď sladká duma to i vznešená!
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5870" name="ftn.d56e5870">
        19
       </a>
       ]
      </sup>
      Už za detstva… (r., SP 1903, str. 223).
     </p>
    </div>
    <div class="footnote">
     <p>
      <sup>
       [
       <a class="para" href="#d56e5890" name="ftn.d56e5890">
        20
       </a>
       ]
      </sup>
      <span class="emphasis">
       <em>
        z vysočín sionských
       </em>
      </span>
      — Sion (vyvýšený), starý hrad na jeruzalemskom návrší Ofel;
      <span class="emphasis">
       <em>
        jak z libánskeho cédra štetcom by cimburie Chrámu
       </em>
      </span>
      — Libán, Libanon je mohutné pásmo hôr na pobreží Stredozemného mora, známe cédrami;
      <span class="emphasis">
       <em>
        Chrám
       </em>
      </span>
      — myslí sa chrám Herodesa Veľkého v Jeruzaleme.
     </p>
    </div>
    <div class="footnote">
     <p>
      <sup>
       [
       <a class="para" href="#d56e5902" name="ftn.d56e5902">
        21
       </a>
       ]
      </sup>
      <span class="emphasis">
       <em>
        vrch Olivetský
       </em>
      </span>
      — blízko Jeruzalema
     </p>
    </div>
    <div class="footnote">
     <p>
      <sup>
       [
       <a class="para" href="#d56e5908" name="ftn.d56e5908">
        22
       </a>
       ]
      </sup>
      <span class="emphasis">
       <em>
        v Kedrona údolí stmieva sa, noc už v Jozafatskom
       </em>
      </span>
      — údolie rieky Kedron na východnej strane Jeruzalema;
      <span class="emphasis">
       <em>
        Jozafat
       </em>
      </span>
      — judský kráľ (874 — 849)
     </p>
    </div>
    <div class="footnote">
     <p>
      <sup>
       [
       <a class="para" href="#d56e5917" name="ftn.d56e5917">
        23
       </a>
       ]
      </sup>
      <span class="emphasis">
       <em>
        Hermon
       </em>
      </span>
      — pohorie, bývalo severnou hranicou izraelskej ríše
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5926">
       </a>
       Po poliach, stráňach chodí Jaro
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e5933" name="d56e5933">
      24
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Po poliach, stráňach chodí Jaro,
  vďak lícom, oko plamenné:
a kopnina kde ešte, šaro,
  z kapsice sypne zelene —
  V nej utenie i kamenie.

Kde zas už pažiť perinatá,
  kde tráv sa baršún
       <sup>
        [
        <a class="footnote" href="#ftn.d56e5943" name="d56e5943">
         25
        </a>
        ]
       </sup>
       rozvlnil:
nejednej stokne od kvieťaťa
  šperk v uško s perlou, skvost to víl:
  jak svetielko by zapálil.

A svetlá vzplanú rozmanité,
  vo vánkoch vlajú — pestrá zluč —;
ponad ne motýľčeky v kmite
  zihrajú, jakby zvŕtal kľúč:
  a či to z plamienkov ich lúč?

Hľa, starý tŕň! od hlavy k bedre
  mu špalky vzkvetom ovisli;
ó, Jaro! aspoň tak sa štedre
  v tom zachovaj i ku mysli:
  tej mojej vetchej ku mysli.

              *

  Ó, orlom vyletieť a vtenúť v pláň
       <sup>
        [
        <a class="footnote" href="#ftn.d56e5949" name="d56e5949">
         26
        </a>
        ]
       </sup>
       tú nekonečnú azúru,
  v ten večne tichý svetla oceán,
čo nezná búrok, morských vášní to i bludov,
ni v roztok bezšpľachotný ligotavých prúdov
  si nezapletá tôňu ponurú,
nad nízky, hrboľatý, tesný zeme údol,
  kde každý kameň urážkou,
    i steblo samo prekážkou,
nad ľudských ciest prach, svár-hluk tržný, bied-lží kúdol,
  tak ducha ako vzduchu nad chmúru:
  a tam — tam prostred kolembavých vĺn,
    sťa v družine by labutí,
    pri slastnocitnom pohnutí,
  len rušiac zľahka párom perutí,
  sa plaviť! šinúť, srdce do miloty
  a dušu vzatú slávy vo výslň;
čas po čase vše pristať hviezdnej pri sihoti,
  jej nábrežím sa zložiť k spočinu,
    v besedu duchov vojsť tam, velebiacich krásu,
      nadšenia požiť s nimi hostinu:
        a plný plesu, plný jasu
        zas, po prestávke v púti malej,
      od brehu odbiť na zoristé brody,
      a v more večna zblúdilý jak čln,
        len ďalej plynúť, tenúť ďalej,
      bez konca: srdce zašlé do lahody,
        v kalichu duše blaha plň,
    iskrennú, vonnú, sladkú, kypiacu až radosť!…
      — Ach, pozde! zhasla obraznosti vláda;
    len podletela duša nad pozemským dvorom:
  už vracia sa mi, padá, padá,
    sťa uronený vetrom kvet —
  Ach, darmo! iba šťastná mladosť
    zná ku nebesám túžob vzlet.

Nuž, keď nie krúžiť hviezdou: aspoň meteorom,
  vyhnancom totým jasných predielov,
    čo v priepasti kde pokoj hľadá,
      ním, ó! tou loptou anjelov,
  sa ihrajúcich božej na záhrade,
      či slzou nebu upadlou,
tým aspoň zažať sa a zblýskať, trebárs v páde,
  zahorieť vposled tuhou omladlou,
    zvrieť citom, mysľou zaplanúť,
      a pršať iskrotajúc,
  prepášuc zlatom tmavý noci bor,
      a sršať prskotajúc,
        i zapadnúť
  čo reťaz z bleskoohnív, pohodená mračnom
    — za sebou krátku, ale svetlú púť,
      pruh krvi citedlný —
    do lona jarom roztúžených hôr,
    a máju v poslúžení vďačnom
      či, ak by váhal, nasilu
  dať zavrieť nad sebou ich uspávavé vlny;
      no i v tú zhŕknuc mohylu:
    sťa hromu mlatom búšiť do závor
    brál, vyplašiť z nich uväznené echá,
  vtač v hniezdach švistom zobudiť,
  by zazvonila žalmy skôr
    na úsvit milostného rána,
    hoj, rána života kol vzruchu, zmŕtvychvstania!…
    — Ach, ni len meteoru nezbudla mi techa,
       jak — šumný zvuk a mižný kmit —
z výšavy hviezdnej v temný úval zemský spechá.
       Iď, vyslúžilče veku, väz
     ohnutý jarmom, zahmlený zrak… Planá
  už síl ti vzpruha, usadol sa cit,
        a duša rúška potrhaná;
    i bláznovstvom by bolo navečer sa snažiť —
       Deň zapadol tvoj, odohral tvoj dej;
           si púhy zemeplaz;
        iď, zaboč z žitia hradskej —
                                     Iď,
    toť, otvorená cmitera je brána!
    Jak plášť by, ajhľa, zbujnela ním pažiť
      a kvietím skvie sa tisíc krás;
          choď! tou sa priodej.

                         *

             Čo natrudí sa, ach! náš ľud:
       <sup>
        [
        <a class="footnote" href="#ftn.d56e5953" name="d56e5953">
         27
        </a>
        ]
       </sup>
       kým zjara zdrví role hrudy,
             až znova zemskú skyprí hruď,
           v nej zimou skrehlé sily zbudí;
           než zŕňatku tak ustlie lože,
             ho v páper jeho pohrúži,
           prežehná, uspí aj… Ó, bože!
             bys’ pomáhal mu, zaslúži.

             A záloh jeho námahy
           jak spí tam, vstane, rastie sčŕstva,
  v klas šibe, ide do váhy
— bo pliag naň číha celá vrstva —:
len rodič sa tak starať môže
  o decko, on!… Nuž, v poriadku
je ver’, bys’ ty mu doprial, bože!
  i pohody i zveľadku.

  A keď sa dočkal šťastných žní,
jak zhmýri mravencami v poli!
  Do práce prvý, posledný
z nej: nežli zberie, do stodoly
uschová pokladček svoj: zbožie —
  Ba čo by bol to zlatý plod:
je hoden, hoden ho je, bože,
  ten mozoľ jeho, jeho pot!

  Ej, tvrdo ľud náš hrdlačí,
než z chleba sebe i nám krája;
  toť, Adam! k tŕniu, k bodľači
zahnaný z blaženého raja.
Ó, vážme si ho! bo z nás čože,
  nech on by ruky na klin dal?
a ty mu požehnávaj, bože!
  zaslúži, bys’ ho požehnal.

              *

  Čo to vŕta pod strechou,
       <sup>
        [
        <a class="footnote" href="#ftn.d56e5957" name="d56e5957">
         28
        </a>
        ]
       </sup>
       vŕta-škrtá liečkom-priečkom,
čvrlikavým nebožiečkom,
sláčik, vtáčik-neletáčik,
jakby brnkal prez husličky?
To vy, párne lastovičky,
vrtkocete, štebocete
do srdca nám útechou?
  Blázonkovia, iďte, cite!
  nevŕtajte, rozštiepite:
    staré srdce číry suk…
  Bolo tu až útech veľa:
  nádeje, hoj, hybký luk
  zlatým šípom do nich strieľa —;
  ale každý minul cieľa,
    až tetiva bôľom puk!
  v tulci strela otupela —

  Čo to cengá z oblohy,
cengá-lengá zvonkom-bonkom
nad ostredkom, nad záhonkom
oziminy, ďateliny,
ponad jarce v slnnej stráni,
ovsy stínnej na poľani,
až kde háje šumné máje
po bralisku zasadili?
To ty, škovránku môj milý,
výšou honíš, piesňou zvoníš,
spevcov triedu na besedu
zhromažďuješ, podeľuješ
  medzi nich aj úlohy?
    Mne daj pokoj, kapelníku!
    nemám dúšku, von som z cviku;
      kľakli struny varyta —
    Bolo tu raz dobrej vôle:
    poznali ju dosýta
    luhy, nivy, lesy, hole:
      riekou, umklou z koryta!…
    Dnes už iným patrí pole:
    mne ak miestko medzou role —
    no sa, prosím, pomkni ta,
      susedko ty tŕnitá —
    v poslucháčov clivom kole.

 Čo to ťuká v dúbrave,
ťuká-šťuká pod poriadkom,
hodín taktom, vyhne mlatkom —
kujú hromu kliny-svory,
abo srdce klepe hory,
či kto trepe do bubienka?
To ty, kukuk-kukulienka,
kukáš-húkaš, túkaš-núkaš:
Hahoj! svadba na salaši —
zahraj, gajdoš! chlapci naši,
  poza bučky! dupkave…?
    Zmýlil si sa, bodrý zváču!
    Mňa už nohy vlečú-vláču,
      nepodskočia na palec —
    Oj, i ja bol kedys’ jarý,
      i ja som bol zurvalec!
    na grúni či u fujary…
    slnko v duši, zore v tvári;
      v pravej z dúhy tatarec,
       <sup>
        [
        <a class="footnote" href="#ftn.d56e5961" name="d56e5961">
         29
        </a>
        ]
       </sup>
       zaháňal som ovce-chmáry;
    s vesnou som stál pri oltári,
      ovšem, iba družbovec,
    ale prvý!… Teraz: — vari —
   sadnem si, hľa! náš chotár, i
      oddýchnuť si treba preds';
   ,kuku!‘ ty tam na košiari,
      ja tu — do plaču bár vec —:
      ,ja som bača veľmi starý…‘

                *

  Dych mája vteká oblokom
       <sup>
        [
        <a class="footnote" href="#ftn.d56e5968" name="d56e5968">
         30
        </a>
        ]
       </sup>
       mi do chyže: tak čistý, svieži dych,
  jak vo vierení hlbokom
  by z pŕs sa prúdil mladistvých.

  Mne zdá sa, vidím svitavú
pár jeho priadzu s rosy nákropom,
  sťa závoj viať mi prez hlavu
  a rozplývať sa pod stropom.

  A zdá sa, čujem jeho tok,
jak z diale spev by rajskej miloty…
  i túžob chutnám rýdzi mok,
  i cítim vôňu peknoty.

  Hja, dychot z jara prírody:
keď nádej v svitkoch, v rozpuku len kvet,
  nekvária ešte nehody,
  hmyz neprzní, nekazí sneť.

  Tak dýcha mládenecká hruď,
tak ňadrá panny: keď v nich, ledva zvrel,
  nad citom strážou stojí stud,
  na mysliach skvie sa rosa, peľ;

  keď nevedomosť zmyslná
v nich ešte liece ľahkou rána hmlou,
  a krv, bár v jase výslnia,
  si hupká vlnkou nedbalou:

  nie vlci zmysly hltaví,
na kráse, nehe, vôni majú dosť —
  až do srdca sa dostaví
  sám: lásky ostýchavý hosť;

  keď vôbec osteň túžby v nich
je ruže branný tŕň aj, ako chce:
  nie zub, čo v chvíľach rozkošných
  už s kvetom zjedá ovocie…

  Ó, bár bych v žití postretal,
čo asnáď prežiť ešte zbýva mi,
  sa s mlaďou oných ctnôt i chvál!
  nie s vášne zhlodky, s tôňami;

  kam cudnosť stelie nádheru,
kde duhu-ducha trblot bleskový,
  nevídal maškár náteru,
  nie hriechu stopy, podkovy:

  lež, — na čom svojstvo záleží,
i rodu česť, vzrast, svémoc odveká, —
  spatroval mladosť v mládeži,
  anjelskú dušu človeka!

              *

  V ústrety mladučkému ránu
       <sup>
        [
        <a class="footnote" href="#ftn.d56e5972" name="d56e5972">
         31
        </a>
        ]
       </sup>
       som v rozčúlení vyšiel nemalom:
  jak otvorí si zorí bránu
    a rekom vykročí
na krištáľovom prahu obzoru
zastane s ružným v líci zápalom,
    i lenže viečkom mrkne
  veliteľského pozoru:
  a v zástupoch tmy už to hrkne!
už amazonkám
       <sup>
        [
        <a class="footnote" href="#ftn.d56e5976" name="d56e5976">
         32
        </a>
        ]
       </sup>
       frkne do očí,
oblednú strachom, v skoku zúfalom
    sa dajú na útek
    prez hory, prez doly,
prez všetkých sveta hrádzí-medzí nápor,
až v západu kdes’ zmiznú úboči…
    pohodiac kamkoľvek
  svoj výstroj, mundier medzitým
— zbroj z luny lúčov, z blesku, odev z mraku —
do roklín, v zápač, v prúdy údolí;
  ba i sám slávny vojska prápor:
  toť, zástava tá hviezdovitá
  s koruny znakom vyšitým
sa perlovite jagá po poli…
Najsamprv ešte vranom na oblaku
  kráľovná prchla, Hipolyta,
  obnovec
       <sup>
        [
        <a class="footnote" href="#ftn.d56e5982" name="d56e5982">
         33
        </a>
        ]
       </sup>
       v čele… A to dym?
var’, ustupujúc, bránili sa preds’?
    Jak? bleskošípy z kuše,
    či meteory z praku?
alebo z pušiek scupkal krupovec?
    či zrovna z hromodela
to streľba z hradieb noci zadunela,
jej pamäť snuje sa tam cez ovzdušie?
Nič nebolo čuť — a veď zaľahli
      to iba hmly,
  jak labute by na jazere…
  či snáď to Zora šaty perie,
    záclony božej povaly,
za nimiž spáva Slnko?…
                       S chvením duše
som zastal, patriac k rozprsklému ránu,
      k tej sveta ruži;
    a zemou zbožný sšumel ruch:
vtač pejmu zdvihla ešte neslýchanú,
    modlitbu šepce osenie,
svoj chorál hučí riava úvalom,
    les zasadol si ku organu…
tak všetko slúži-túži, túži-slúži,
    jak podlomené v kolene,
    len jeden vzdych i zrak i sluch —
    Pod zakvitlým krom orgovánu
dliem; vôňa jeho steká prívalom:
    i jak sa s horlením tým druží,
    tak v tom mi ona predchodí:
      to duša prírody,
      ba turíčny jej duch…
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5933" name="ftn.d56e5933">
        24
       </a>
       ]
      </sup>
      Po poliach, stráňach chodí Jaro… (r., SP 1903, str. 457).
     </p>
    </div>
    <div class="footnote">
     <p>
      <sup>
       [
       <a class="para" href="#d56e5943" name="ftn.d56e5943">
        25
       </a>
       ]
      </sup>
      <span class="emphasis">
       <em>
        baršún
       </em>
      </span>
      — zamat
     </p>
    </div>
    <div class="footnote">
     <p>
      <sup>
       [
       <a class="para" href="#d56e5949" name="ftn.d56e5949">
        26
       </a>
       ]
      </sup>
      Ó, orlom vyletieť… (r., SP 1903, str. 457).
     </p>
    </div>
    <div class="footnote">
     <p>
      <sup>
       [
       <a class="para" href="#d56e5953" name="ftn.d56e5953">
        27
       </a>
       ]
      </sup>
      Čo natrudí sa, ach! náš ľud… (r., SP 1903, str. 459).
     </p>
    </div>
    <div class="footnote">
     <p>
      <sup>
       [
       <a class="para" href="#d56e5957" name="ftn.d56e5957">
        28
       </a>
       ]
      </sup>
      Čo to vŕta pod strechou… (r., SP 1903, str. 460).
     </p>
    </div>
    <div class="footnote">
     <p>
      <sup>
       [
       <a class="para" href="#d56e5961" name="ftn.d56e5961">
        29
       </a>
       ]
      </sup>
      <span class="emphasis">
       <em>
        tatarec
       </em>
      </span>
      — pastiersky bič, korbáč
     </p>
    </div>
    <div class="footnote">
     <p>
      <sup>
       [
       <a class="para" href="#d56e5968" name="ftn.d56e5968">
        30
       </a>
       ]
      </sup>
      Dych mája vteká oblokom… (r., SP 1903, str. 461).
     </p>
    </div>
    <div class="footnote">
     <p>
      <sup>
       [
       <a class="para" href="#d56e5972" name="ftn.d56e5972">
        31
       </a>
       ]
      </sup>
      V ústrety mladučkému ránu… (r., SP 1903, str. 462).
     </p>
    </div>
    <div class="footnote">
     <p>
      <sup>
       [
       <a class="para" href="#d56e5976" name="ftn.d56e5976">
        32
       </a>
       ]
      </sup>
      <span class="emphasis">
       <em>
        amazonka
       </em>
      </span>
      — amazonky boli podľa starogréckych povestí bojujúce ženy, ktoré žili na brehoch Čierneho mora a podnikali výpravy proti susedným krajinám
     </p>
    </div>
    <div class="footnote">
     <p>
      <sup>
       [
       <a class="para" href="#d56e5982" name="ftn.d56e5982">
        33
       </a>
       ]
      </sup>
      <span class="emphasis">
       <em>
        obnovec
       </em>
      </span>
      — nov, nový mesiac
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5991">
       </a>
       Ó, vstúpiť na nebesá
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e5998" name="d56e5998">
      34
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ó, vstúpiť na nebesá: aká myšlienka to!
Jak vznešená, jak krásna, velebná i svätá;
nad purpur panovnícky, boháčovo zlato,
nad vnadu, rozkoš, slávu pozemského sveta:
nad všetko, čo je snom i túžbou, šťastím ľudí,
bo ľze ním v skvost sa ubrať, z neho dúškom upiť
si… nad všetko, čo obdiv, závisť tu dol budí,
netakšia myšlienka, oj: — na nebesá vstúpiť!

A či to vstave človek, kým je v putách tela,
na zemi lipí rabom, sťa červ v prachu prtí,
obraný o to, čo mal deckom od anjela,
neočistený ešte z brudu súžbou smrti;
kým, putujúc tu, blúdi, potkýna sa, padá
tak snadne, volil-li smer dobrých predsavzatí,
sťa loptu odráža ho nehôd-náhod vláda,
mdlôb vlastných zváži ťarcha, protivný pud vráti…?

Jest jedno okamženie, myslím si ho aspoň: —
Keď klopota dňa usne, zmĺkne tržná vrava,
poťahov záujmových, ľudských zväzkov a spôn
spruž umdlie, zvoľnie obruč jarma priliehavá,
jak v zobliekaní šat — tma, pokoj, srdce búši
len času hodinkou — niet viac kam pripäť zmysly
v komôrke tichej: možný iba návrat k duši
z ciest sveta, z citu dráh: v stav mysle neodvislý;

keď takto upravená do seba je snaha,
had krvi spí, lesk, márnosť s pokušením vonku;
len knôtom telo, nímž plá sviecou duša nahá,
či podstavcom, kde skvitá, na chatrnom stonku
jak ľalia, i čaká záchvat, útrh boží —
to chvíľka oná! Človek zrazu zachveje sa,
ocítiac, na srdce jak boh mu prsty vloží:
i v premenení blahom stúpa na nebesá…

Ó, šťastný, trikrát šťastný, kto je schopný toho:
udusiť vášní búrku v sebe, srdca city
na lúče ducha zjasniť, zahorieť — ó, mnoho
v tom milosti! nech bár to zápal okamžitý.
Ochutnal nebo už tu u modlitby stola,
z hymnickej čase; ono je mu zasľúbené —
Ach, bože, že i rada chytá naša vôľa
i zas len nechá ujsť to sväté okamženie!
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5998" name="ftn.d56e5998">
        34
       </a>
       ]
      </sup>
      Ó, vstúpiť na nebesá… (r., SP 1903, str. 464).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e6011">
       </a>
       Ó, smutno duši
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e6018" name="d56e6018">
      35
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ó, smutno duši, ktorá rozpomienkam
už žije len! im zrovna musí žiť,
bo ako vtáča na púšť zblúdilé,
by nadarmo sa obracala vôkol
po stranách sveta kalným pozorom,
nič nedovidí s techy znamením,
vo farbách nádeje — nie jednej snietky,
nie kúsok neba blankytného: kam
šlo presadnúť by z trudu stanoviska,
z dusného letkom prehnať kúdolu
a radovať sa žitiu znova… Áno,
jej neotvára úsvit zlatých vrát,
z nichž prekvapenia vyhrnú sa kŕdľom
jak ligotavé motýle, i ju
oblietnu sťa kvet v hravom trepote,
nie aby vzali z hrdielca jej šťastných
dňov úsporu, lež rozmnožili skôr
o bezpočetné slasti kropaje,
na biele perute jej natrúsili
z tých pestrých krielec svojich libačiek
až sypkou pŕškou; ani nezatvára
brán tých jej, fakľu držiac červánkov,
by zašla v pokoj noci velebný
a priodená hviezdnym prikrývadlom
sen o štedrejšom snila zajtrajšku: —
jej patrí iba prázdny, nudný deň,
jej patrí iba temná, hluchá noc,
ten žízeň slzami si zhášajúci,
čo táto naplače…
                 A vesna príde
so svojím novým krojom nádherným
na údy všetkých stvor, i oblečie:
lúčiny v batist jemný, v baršún nivy,
stráň v lesklý lister, v brokát dúbravu
s opasky prez driek z bystrín perlistých,
v plsť mäkkú hory, hole v ľahký fulár,
       <sup>
        [
        <a class="footnote" href="#ftn.d56e6028" name="d56e6028">
         36
        </a>
        ]
       </sup>
       diaľ v hmlistý závoj, v blankyt oblohu,
popretkávaný lúčom slnečným…
zem vôbec celú v úbor turíčny
a nebo šíre v jánsky skvost — I v radosť
prepukne všetko nad tou novotou:
vtač zašveholí, zhučia ručaje,
sšumocú háje, statky zastrečkujú,
na grúni skrepčí valach, trávnice
roztočia piesne, stužky jarabé
to myslí veselých: že sotva vzduch,
ač jedno more, stačí v seba pojať
tie plesu, jasu, hudby prítoky,
prekypí skoro prez obzoru brehy
rozkoše prudkou, hlučnou potopou —
Nie, pre ňu vesna rúcha nenosí
a radovánok nemá: odedz jej
je starodávna, prístrih žaloby,
a prejavom jej vzdych, ston, horký nárek;
jej prísluší zem s kvietím sirôtok
ak, s cyprusami, s muky bodľačou, —
jej svedčí nebo zahalené v chmáry
bez blesku, bez zorí…
                      A dojachá
i leto, gazda, s ťažkým nákladom
žni požehnania, s úrod bohatstvami:
že nebies dotkýna sa povaly
pripavúzená vrstva, riasa zlatá
akoby bola zeme vlečkou, jak
voz terigajú brny, mrákavám
podobné, v jarme z dúhy oblučia;
i nadeľujúc z neho živočíchom,
pred každým dvorom v chôdzi zastane,
až z drabinovca s šumom stenie plň
do stodôl, sýpok, komôr tônistých —
Nie, ani leto pre ňu nevozí
a nadelenia nemá: hotovizeň
jej starožitnosť je, ňouž pliesne kvet,
a vonia stuchlinou a razí blenom;
jej rodí jeseň, pusté kočiane,
kostrnky strniska — hmlou pokryje
stôl, naloží naň čiernu polievku,
chlieb vyhnanstva a skostnatelú núdzu…

I ona vzala, mala poklad raz
dňa, noci, jara, leta šťastných rokov;
prítomnosť slnnú, v nejž si dvorila
čo mladucha, a budúcnosti rumeň,
nímž zahrievala sladkú predtuchu:
dnes nemá nič — len tmavú minulosť —
nie viac jej, čo je, ani to, čo bude,
len čo už bolo — rozpomienky len:
tým pre ňu krušnejšie —
                        I ako vdova,
čo pochovala muža, dietok roj,
pomedzi hroby, medzi mŕtvymi
sa tmolí tôňou, hlavu sklonenú;
vie, príbuzní jej že tam spočívajú,
no že len boli nimi: tiahnuc k nim,
i odstŕka ju od nich — nevýslovne
otupno-smutne, smutno-otupne
je jej… Tak práve s dušou deje sa,
čo žije len, žiť musí rozpomienkam —
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e6018" name="ftn.d56e6018">
        35
       </a>
       ]
      </sup>
      Ó, smutno duši… (r., SP 1903, str. 464).
     </p>
    </div>
    <div class="footnote">
     <p>
      <sup>
       [
       <a class="para" href="#d56e6028" name="ftn.d56e6028">
        36
       </a>
       ]
      </sup>
      <span class="emphasis">
       <em>
        fulár
       </em>
      </span>
      (franc.) — súkenná látka
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e6037">
       </a>
       Kam podela sa ľudu môjho vôľa
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e6044" name="d56e6044">
      37
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Kam podela sa ľudu môjho vôľa,
tá dobrá, zlatá, jará po rozpust,
čo zapĺňala kedys’ stráne, polia,
plynúca z dievčích rozspievaných úst?

Veď prebytkom jej bolo: od zôr rána
až po hviezdy vše znela večera,
jak spieže, striebra sladkozvuká hrana:
jas, lásky žiaľ, smiech, nádej, dôvera…

Veď zdala sa vrieť z neprebranej studne,
jak naše riavy Tatrou dojčené,
imž vody bystrej nikdy neubudne,
bo prsník Tatry večný prameň je;

a tečúc, Slovenska diel tiež tak skrája,
sťa Váh, Hron a ich družky, stočiac v ples,
až vliala sa tiež jakby do Dunaja: —
veň bol raz začrel Kollár-Herkules,
       <sup>
        [
        <a class="footnote" href="#ftn.d56e6054" name="d56e6054">
         38
        </a>
        ]
       </sup>
       a načierali naši, cudzí — veky!
preds’ zdroj, prúd dolel valne, dostačil…
Dnes — kdeže sú tie hukotavé rieky?
ba potôčky kde, jarky, tepny žíl?

Kde nálada tá svetlá našich krajov,
tá rozkoš grúňov, teplo údolí?
i brala smavý žvast a dudy hájov,
hvizd drozda, penkav spev, krik sokolí…?

Či možno vyschnúť kedy žriedlu piesne?
Neverím! ale uznám: zdržať cit
ľze piadlom v ústa,
       <sup>
        [
        <a class="footnote" href="#ftn.d56e6060" name="d56e6060">
         39
        </a>
        ]
       </sup>
       zvierajúc hruď tesne;
zdroj zatĺcť mlatom, zhatať, zadusiť —

Var’ ľud sám s dobrou mysľou nepočíta
viac, zmrhal si ju s grošom pospolu?
Však kupujú tú po hostincoch žitia!…
Nuž kto ho vohnal v mrak ten, v nevôľu?

Ach, mnel som: rod môj biedny zlato vôle
má! poklad nehynúci, nevädlý,
čo nezožerie hrdza ani mole,
ni kmíni… Tedy mu ho ukradli?…

Och, beda tomu, kto tká druhým smútok!
on káru spletá sebe odvekú:
bo veselosti zbaviť brata — skutok
to, ako zabiť ducha v človeku! —

I kto už, bože, ľud môj rozveselí!?
kto poteší ho? — Nože, vzchop sa, mlaď,
v boj s hydrou-chmúrou tou!… veď, hromy-strely!
či ja mám, starý, večne vyhúdať?
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e6044" name="ftn.d56e6044">
        37
       </a>
       ]
      </sup>
      Kam podela sa ľudu môjho vôľa… (r., SP 1903, str. 466).
     </p>
    </div>
    <div class="footnote">
     <p>
      <sup>
       [
       <a class="para" href="#d56e6054" name="ftn.d56e6054">
        38
       </a>
       ]
      </sup>
      <span class="emphasis">
       <em>
        veň bol raz začrel Kollár—Herkules
       </em>
      </span>
      — Jána Kollára volá Herkulesom (obrom z gréckeho bájoslovia), lebo výdatne začrel do bohatstva slovenskej ľudovej poézie tým, že zozbieral a vydal dva zväzky Národných spievaniek
     </p>
    </div>
    <div class="footnote">
     <p>
      <sup>
       [
       <a class="para" href="#d56e6060" name="ftn.d56e6060">
        39
       </a>
       ]
      </sup>
      <span class="emphasis">
       <em>
        zdržať cit ľze piadlom v ústa
       </em>
      </span>
      — piadlo je nástroj na mučenie, ktorým zabraňovali mučenému kričať
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e6069">
       </a>
       A jaro prešlo
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e6076" name="d56e6076">
      40
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       A jaro prešlo. A ja ani kvietka
  som neodtrhnul z jeho lúčiny.
Len zazrel som: jak prikvitli sem s jarom,
na trávnik sadli zlatom, srieňom, žiarom;
  a ako za ním v diaľne končiny
sa vencom zdvihla, tiahla ich druž všetka,
    Ó, kráso, veď si prudko letká!

A prešlo leto. A ja ani kláska
  som nezodvihol z jeho úrody.
Len videl som: jak šľahla ponad hrudy,
pod kosou ľahla, sťa na brode prúdy;
  a za jasnej jak vzali pohody
ju na vozy — Tie pohli, a bič práska —
    Ach, mňa, mňa obišla len láska!

A tu je jeseň so strniskom svojím.
  To mám už, áno, stále pred sebou:
len hmlí sa vzkudlí zaslzený závoj
a na slnečný pookrúca návoj —
Och, keď dni prídu s tvŕdzou, s potrebou:
čím srdca hlad, smäd duše zaspokojím!?
    Ej, bojím sa tej zimy, bojím!…
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e6076" name="ftn.d56e6076">
        40
       </a>
       ]
      </sup>
      A jaro prešlo… (r., SP 1903, str. 645).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e6089">
       </a>
       Ó, v žití koľko sklamania!
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e6096" name="d56e6096">
      41
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ó, v žití koľko sklamania!
  čo zvráti sa v ňom slávnych predsavzatí,
  nádejí zaškrie mnohosľubnej vňati:
  že s hotovizňou svadobného vena,
s nímž mladosť naša bola na púť vypravená,
    sme skoro tam, kde na Jána
      tá lúka pokosená!

    A jak sa ťažko zotaví
  vše naša myseľ po údere novom,
  nech šťastia žmurk ju akokoľvek zvádza,
  nech priazeň láska, súcit teší slovom;
nech pod oblúkom dúhy v zmieru ústraň vchádza,
  pod blankytovým smie zas pučiť krovom:
  ach, porast to vždy clivý, boľavý,
  jesenný šafran s bleďou obavy,
      vždy uplakaná mládza…

    I utrácame dôveru;
  čím diaľ, tým menej z mysle sa to ruše,
  čo zveme túžbou po sláve i kráse;
  bo dôvera tá je sťa rosa duše:
i sebamenší náraz — a on nám ju strasie
  Záujmy rednú; strádanie vždy užšie
  nás zviera: — sme jak žobrák k večeru,
  čo almužny kejs’ zohnal úzberu,
      i utarmonil zase.

    No keď sa aj v nás zvečerí,
  že v priepasti bied octneme sa zrazu:
  do rána — zas sme u zábradlia zrázu,
  na tvári úsvit! a hruď voľne dýcha…
Ó, noc, ty z výšin božích napadáš vše sticha
    krôpkami sebadôvery
      nám duše do kalicha! —

    A šibú byľky otavy,
  sšarpanú myseľ uberie sa razom
  do rúcha z látky, anjelská jak priadza —
  Lež kto mi zastrie pred zhubným ju mrazom?
  kto zradu preľstí, protivniam kde hrádza?…
Môj bože! nevchádzaj v súd s biednym zemeplazom:
  keď zas mu skoro na dôvere schádza;
  keď jeho nádej klík je boľavý,
  jesenný kvietok s farbou obavy,
  len uplakaná mládza —
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e6096" name="ftn.d56e6096">
        41
       </a>
       ]
      </sup>
      Ó, v žití koľko sklamania! (r., SP 1903, str. 645).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e6110">
       </a>
       Na môjho žitia cestu krátku
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e6117" name="d56e6117">
      42
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Na môjho žitia cestu krátku,
  ó, nebies svetlá! svieťte mi,
jak svietili ste od počiatku;
  ináče blud-trud na zemi.
  Keď vy tak k púti sviecate,
tu noha nemôž’ zmýliť cieľa;
  a len zriem nebo hviezdnaté,
i duša vo mne zdvíha kriela.

Povädli vence lúčin. Polí
  bohatstvo zmrhal ľudský plen,
Zem strniskom: až srdce bolí:
  veď každým stonkom bodá veň.
  Sám potok plače u hate;
vtač z hájov s kviľom uletela…
  Len vidím nebo hviezdnaté,
i vo mne duša dvihne kriela.

Na vzchode leda slnko zbronie,
  už líc mu ruže opadli.
Tak vtrhol podzim, pred ním tône
  a za ním valiace sa hmly;
  i zúri v divom záchvate,
až drglí svet a mraky trieľa…
  Len prezrie nebo hviezdnaté,
mi duša už-už rozpne kriela.

Tiež prežil ruch som jara-leta,
  jas; v pustej dumám jeseni.
Čas-víchor listvu zo mňa zmetá,
  som znavený i strápený;
  zrak jakby hľadal úvrate,
a srdce spočinku si želá…
  Len spatrím nebo hviezdnaté,
už duša upravuje kriela.

Veď aké nepuknú tu pásky?
  čo strvá v zemskom údolí?
Niet tepla v ňom, bo niet v ňom lásky,
  niet svetla, bo noc vrcholí,
  v nejž hriech si dvorí rohate,
kainské blýskajú sa čelá…
  Len zhliadnem nebo hviezdnaté,
a duša rozprestiera kriela.

Ó, zhovej, dušo nedočkavá,
  bár na suchej smúť paruti;
si cudzia tu, si sťahovavá!
  Raz stane sa ti po chuti:
  len tajná ruka dvierka tie
odchýli klietky tíško, tela…
  i azda v nebo hviezdnaté
ťa vznesú tvoje svižné kriela.

Na môjho žitia cestu krátku,
  ó, svetlá nebies! svieťte mi,
jak sviecali ste, do ostatku;
  tma ináč, zvrat-pád na zemi.
  Keď vy tak k púti sviecate,
tu noha nemôž’ stratiť cieľa;
  a len zriem nebo hviezdnaté,
už vo mne duša skúša kriela.
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e6117" name="ftn.d56e6117">
        42
       </a>
       ]
      </sup>
      Na môjho žitia cestu krátku… (r., SP 1903, str. 646).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e6130">
       </a>
       Zabehávam v cudzie háje
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e6137" name="d56e6137">
      43
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Zabehávam v cudzie háje
  poézie, v cudzí sad.
Ach, v tých našich pustota je,
  tesknota je, mrak i chlad;
smutno tam i pipíšatku,
čo má rado húšť-púšť, z chládku
  volá na pľušť piskľave:
nietožeby spevnej vtači,
čo sa teší, škádli, ráči,
  drozdu tak či penkave.

Zabehávam v cudzie háje,
  v poézie cudzí sad.
Ach, v tom mojom clivota je,
  pustota je, mrak i chlad;
smutno tam i mojej duši,
čo si dumá rada, čuší,
  odlúčená v samotu:
nieto tým, čo — pohár plný —
jasajú si na výslní,
  radujúc sa životu.

Zabehávam v cudzie háje
  poézie, v cudzí sad.
Ach, v tých našich pustota je,
  tesknota je, mrak i chlad.
Od vrcholcov visia stíny:
dumy var’? či pavučiny?
  či príšery k večeru?
Chvojou osrk tiahne tichý:
hádam predcit, bázeň, vzdychy?
  otušili sekeru…?

Zabehávam v cudzie háje,
  v poézie cudzí sad.
Ach, v tom mojom clivota je,
  pustota je, mrak i chlad.
Z jara skvitol hojne síce:
no mráz! vetry! blýskavice!…
  záväzok zbyl kde-tu len;
i to grman zväčša, schradlo
črvočou, plánčaťom spadlo —
  Rubač, ta s ním na oheň! —

V cudzích hájoch poézie
  krásny kvet i zlatý plod!
však aj rosu priazne pije,
  v slnku skvie sa, nezná škôd…
Nie div, tam že raj je potom:
krása v spolku so životom,
  sláva… Skôr to divná vec:
napriek že tej mnohej vnade
po tom našskom háji, sade,
  pustom bár, zatúžim preds’!
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e6137" name="ftn.d56e6137">
        43
       </a>
       ]
      </sup>
      Zabehávam v cudzie háje… (r., SP 1903, str. 648).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e6150">
       </a>
       Prekladajúc Hamleta
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Jak striežik ukryl som sa pod orličie krielo.
       <sup>
        [
        <a class="footnote" href="#ftn.d56e6161" name="d56e6161">
         44
        </a>
        ]
       </sup>
       Nie, by som (jak to povesť o striežiku vraví),
keď nosič, vták-kráľ, stíši v letku od únavy,
nad neho zrazu, trebárs na piaď, brnkol smelo

(ba hrom by musel rozbiť drzé vrába čelo,
hrom z čista jasna!…) nie; tej použil som spravy:
by aspoň raz som zliezol Himalaj ten slávy,
kam genij ľudstva vsadil métou svoje dielo.

A orol-duch ma vzniesol za pomedzie sveta,
kde na lúčinách rajských Hamlet, snivé dieťa
túh, s Horatiom veniec priateľstva si vije;
však vtom mu sudby orkán zježí vlas i zvráti
na oči mrákavou, že miesto hviezdy zlatý
kvet urve — ľaliu, ach, dušu Ofelie!…

                  *

Jak potápač sa spúšťal v priepasť oceánu:
       <sup>
        [
        <a class="footnote" href="#ftn.d56e6165" name="d56e6165">
         45
        </a>
        ]
       </sup>
       ja, plytkej Oravienky brodič bojazlivý,
ja privil som sa k pásu mu. Nie, by som nivy
mu koralové skváril, mušlí vyplakanú
hraň zobral; ale zochcel za tajnú som bránu,
by aspoň raz som videl zázraky a divy,
ichž množstvo úžasné tam morský kadlub živí: —
pláň ľudskej mysle spústou vášní nachovanú.

A tu sa divadlo mi predstavilo hrúzy:
od potvor kladivákov hnusné po medúzy…
jak prepadá a rve sa draveč v boji divom;
od bratovraždy po lup prestola i ženy…
a jak rek udrie (Hamlet), sudcom stanovený,
v to, i sám — ó, pád! padá sudby pod kladivom.

                      *

Môj Hamlet vznešený (ó, jak mi srdce búcha!)
       <sup>
        [
        <a class="footnote" href="#ftn.d56e6169" name="d56e6169">
         46
        </a>
        ]
       </sup>
       a nešťastný (ach, jak vtom ono ma i bolí…),
môj Hamlet urobil mi, urobil mi kvôli,
princ: preobliekol sa do slovenského rúcha!

V povestiach ľudu môjho tedy márne tucha
neblúznila o princoch, zrodená bár v poli:
on tu je v skvoste našskom; vedel, odev volí,
čo slušná je i na trón, hodna chrámu ducha.

Hej, každý hlahol ľudský, aký zná zem šíra,
je boží! nádobou je myšlienky a citu,
do mora začrieť ňou ľze tu, tam do blankytu…
Že kočiština?
       <sup>
        [
        <a class="footnote" href="#ftn.d56e6173" name="d56e6173">
         47
        </a>
        ]
       </sup>
       — aj, ,pst!‘ príkaz od Shakespeara;
sám pustil v hranu ju… Čo? ešte vždycky črepy?
ak tak: nuž buďte večne hluchí, tupí, slepí!
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e6161" name="ftn.d56e6161">
        44
       </a>
       ]
      </sup>
      Jak striežik ukryl som sa… (r., SP 1903, str. 649).
     </p>
    </div>
    <div class="footnote">
     <p>
      <sup>
       [
       <a class="para" href="#d56e6165" name="ftn.d56e6165">
        45
       </a>
       ]
      </sup>
      Jak potápač sa spúšťal… (r., SP 1903, str. 649).
     </p>
    </div>
    <div class="footnote">
     <p>
      <sup>
       [
       <a class="para" href="#d56e6169" name="ftn.d56e6169">
        46
       </a>
       ]
      </sup>
      Môj Hamlet vznešený… (r., SP 1903, str. 650).
     </p>
    </div>
    <div class="footnote">
     <p>
      <sup>
       [
       <a class="para" href="#d56e6173" name="ftn.d56e6173">
        47
       </a>
       ]
      </sup>
      <span class="emphasis">
       <em>
        že kočiština?
       </em>
      </span>
      — Ján Kollár sa obával, či prostá reč slovenského ľudu, ktorú hanlivo nazval kočištinou, bude súca na vyjadrenie básnických myšlienok a citov, hoci sám svojimi zbierkami ľudových piesní ukázal, aké krásne sú piesne v reči ľudu a tým vlastne dal tiež podnet k založeniu spisovnej slovenčiny
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e6182">
       </a>
       Som na vrchole veku ľudského
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e6189" name="d56e6189">
      48
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Som na vrchole veku ľudského.

Ej, dlho trvalo, než dostal som sa
sem! dlho. Ale či div? Za jedno
už štít sám tak sa vypäl do výše,
tak z nížin žitia vzhúkol pokorných,
že čelo jeho, sprerývané blesky
—  údermi sudby, nehôd to — vše chmár
—  dúm starostlivých — hajno obletí;
a temenom mu, ajhľa, posol z pásma,
kde zmŕza krv: sneh sviežo napadlý,
čo netaje, bo slnko odbočilo,
ach… Potom mnohý tmavý cez úval,
prez protivenství húšte drsnaté,
prekážok rígle, po úkladnom brhlí,
       <sup>
        [
        <a class="footnote" href="#ftn.d56e6199" name="d56e6199">
         49
        </a>
        ]
       </sup>
       hor’ spurnou grapou hneď, hneď úžľabím
zas potuteľným, klzkých po úplazoch,
visutiach pýchy, zrázoch závratných,
kol roklín tlamísk, pekiel priepastí
a inou divou, pustou maninou
       <sup>
        [
        <a class="footnote" href="#ftn.d56e6205" name="d56e6205">
         50
        </a>
        ]
       </sup>
       mi prišlo k nemu rušať: prečo neraz
som musel zhačkať túžby prudký krok,
bych prekliesnil jej cestu, narovnal;
či so snahou sa vrátiť k nábehu
vše presadenia ponad rozsadlinu,
revúcu riavou rvavou, alebo
s opatrnosťou rúče skľučkovať,
zájsť obratne, bych medzi nástrahami
smer obral, zistil postup bezpečný.
Tiež treba bolo mnohdy oddýchnuť
si po námahe toľkej, únave
i vyčerpaní: v mäkké prírody
tu lono či i na tvrdý len kameň
— nad sebou šiator stínnej zelene
s ochladom sladkým, spevnou útechou,
či hviezdnu povalu, z nejž prší pokoj,
dňa protív hrany zahladzujúci —
tu na hruď ľudskej úprimnosti, ba
zarputilosti ľudskej trebárs na prah
uložiac svoju hlavu strápenú;
i bolo treba často zotrieť pot,
nímž obrodilo čelo v hojných krôpkach,
sťa strukatý hrach, — vyňať z nohy tŕň,
v ňu vpálivší ni ľstivý zákerník,
a úraz poviť v kojný kolocier, —
prach otriasť z mysle, z kúdolu čo púte
pozemskej zhusta na ňu nasadá
jak škvrnitý by peľ, brud zárazy, —
i šmúhy z duše, spolucestujúca
kam závisť frskla, pľuvla nenávisť
ich, horúcimi vymyť slzami…
A ako v mdlobách nepodpierala
ni palica už nadosť pútnická,
ni súcit sveta nevedel si rady;
jak neukájal hladu ranec viac,
nie žízne bárs aj blbotavý zdroj,
že sťaby kvetu zvädlé lupienky
sa zdali pery, dychtením sa chvejúc;
jak zmysly zjarmil sveta hluk i rmut,
na dušu ľahli pochýb mrákavy,
či ozaj možno kedy dôjsť sa cieľa,
čo strblietal vše z oka blankytu
i nadlho sa strácal opäť v hmlách?
a ona tiahla už len bludárkou,
za ruku pojmúc srdce bázlivé;
keď zo zásoby sebadôvery
i posledný sa minul okruštek,
až od sĺz preslaný i zhorklý chuťou,
a v nesnádzi tej zbýval iba chlieb,
čo miesi, váľa, pečie zvariakmi
pre svoju čeľaď — pre zúfalcov — priepasť:
tu bolo treba — či nie? — stanoviť
sa vrastením až v pôdu skalistú,
úžasom strnúť, temer skamenieť;
v najnižšej skruche,
       <sup>
        [
        <a class="footnote" href="#ftn.d56e6211" name="d56e6211">
         51
        </a>
        ]
       </sup>
       pokajaním tým
najhryzavejším prelomiť sa v poly,
sa na kolená vrhnúť v zničení:
a ruky vzpiate sťaby parute
dve suchára tam na neschodnej hrobli,
vlas rozmetaný hrsťou víchrice,
po tvári cíčkom krvou zbronelý
znoj, v blýskavici granáty jak v sprchu
za osŕknutia celej bytosti,
šept leda na rtoch modlitby či vzdych:
tak čakať — čakať — až sa zmiluje
ten, človeku čo už vymeral cestu
na zemi bludnej k prebehnutiu, než
z života matky na ňu vykročí,
boh: — pošle vposled svojho anjela,
a tento, zájduc do komory onej,
do neprebrania plnej bohatství,
z nejž vydržuje svety Hospodár,
v podolku zôrnom, — krídly rozotnúc
polnoci mätný uzol, — hotovizne
časť znesie spásnej? i jak nachoval,
obživil, k svetlu prebral pútnika,
jak naplnil i jeho tanistierku
dobrými vecmi, darmi všelásky,
zo zdrtenosti vpokon priehlbne
ramenom silným zdvihnúc, upraviac ho,
mu rečie: hybaj!…
                  K tomu pribavil
(čo nepriznať by bolo nevďakou,
či ošemetným preceňovaním sa)
aj nejeden ma námet ligotný,
jas radovánok, vyrazení ples,
sa vpletajúcich v snáh-prác osenie mi
hneď smavým orešcom, zas nevädzou
nebeskou, roztomilým ľadníčkom,
čo slovo, to kvet; neraz však i necudným
kúkoľom, makom planým, svetlonosom
to šaľby, bujnou-pliennou stoklasou
a ôstím sverepým: — hja, mladosť — radosť
i pochabosť! Beh rýchly — snadný pád;
rozkošník všehdy záhaľku má rád;
prút hybký ohne každý vetra prúd;
zo chvoje čerstvej vatry vzplan i čmud;
šíp sfuňal, kväcol motúz… Už jak chlapča
čo nenabzíkal som sa s druhami
tam voľným úpätím! tu za motýľmi,
sťa kúskami by dúhy rozbitej,
tu za odkvetom ľahkým púpavy,
tým zeme perím, ulietajúcim
kams’ — jak som hútal v mysli ľahkovernej —
kams’ v nebo nežným lôžkom anjelov;
za vtáčky: krovín zvonky spevnými,
za maľovidly, blysky kratochvíľ;
hier bujarých: až sa mi zatočila
vše kolom hlava, na materinský
klin sklonila sa rozhorúčená,
v snách pokračovať v šantoch, v rozpuste,
namiesto kolísky či hybkej vetvy
na hojde z vánkov bystrých, visiacej
na zlatých lúčoch, zakolísať sa
a hučkať svetom od uhla až k uhlu…
Jak šuhaja i čopriam mládenca
zas koľkoraké pestré príčiny
a podnety ma k sebe upútali!
že údivom som zastal, súcitom,
zaujatosťou; abo kvôli nim
mi zbočiť prišlo, očarovanému,
polapenému krásou, pôvabom
za zmysly, srdce, duše za peruť —
Ach, polety vy v revnivosti mladej,
vy v horlivosti slávnej výlety,
zálety v šumnom lásky zánete!
vy túžob vetry hruďou lomcujúce,
unášajúce myseľ záchvaty,
zápaly ducha, ohne pastierske
jak grúňmi za noci; ty prívale
nadšenia, svätých hnevov hromoblesku,
i výslnie hneď nehy, miloty;
pokoju dumy veľký, vznešený,
jak v duši by sa v tichej velebe
rozvila bola klenba hviezdnatá
s hmly riedkym závojom, z nejž požehnania
mrholí rosa s šeptom ľúbezným
na obúdzané púčky myšlienok!
vy dostihy, vy závody, vy borby
o snietku palmy vzácnu; úmyslov
vy veľkolepých kresby, nástiny,
presvitajúce stavby súmerom
i nádhernosťou; dlátko mohutné ty,
čo vyludzuješ život z mramoru,
v ňom uvoľňujúc skrehlej krvi obeh;
paleto žhavých farieb, prírody
čo opekňuješ líce pobledlé;
varyto, z jehož strún mi vyvieral
cit rozspievaným, jasným klokotom!…
ach, kde ste? kde ste!?… Dolu — pamätám sa —:
tam v kvete stála poľaň nejedna
(dnes ošmrklá as’ mrazom podzimku),
a družina ňou (iste rozpŕchnutá
tiež dávno) v plesnom chorovode, v hrách,
tak po lúčiny vencoch splietajúc
i roztáčajúc vence radosti;
tam čistina tá, ústraň idylická
(snáď porástla už cele), obstatá
jak stĺporadím štíhlej sihliny,
i priclonená chvoje obrvami,
len prameň svedkom, ktorý blboce
síc, netrkoce však —; tam zápač aj
(akiste slnka viacej nevidí),
marenia svätyňa, jejž snivý mier
ak zablúdený vtáčik preruší vše
piskotom clivým, nájduc ozvenu
preds’ v duši básnika — a ranená
kam srnka utúli sa bolestiť,
u túžobného srdca nájduc sústrasť —
Tam police tie, valy, stupne, kde
utkvela noha jarých hrdinov,
dobývajúcich tvrdze slávy (čajs’ už
zatarasené lomom, vývraťou,
tým brlohom, v ňomž usínajú víchry);
i priesmyk tam, nímž v dračiu jaskyňu
odvážny vtrhol junák, vymohol
z nej krásnu princeznú, tú z povesti,
a posadiac ju k sebe tamto v sedlo
na hrdom vrchu-tátošovi, hnal,
by uviedol ju na trón dedičný —
(včuľ medvedicu vyvábi ak strelec…);
tam svetlé prte, opínajúce
sťa prstene by hoľu belasú;
z nich ktorási, vraj, vedie na Parnas
(ach, že som mohol pomýliť ju práve!…).
I útesy tam bralísk vežaté,
jak kazateľne: — z nich vše kázaval
hôr velekňaz, mrak, hlasom hromovým,
kým na oltároch blkotali blesky
(och, balvanmi hnul! ale ľudí sbor
len driemal, drichme posiaľ nebodaj…);
i bašty parkanec a výklenky
a pazuchy, jak o slávnostiach Turíc
by ovenčené kosodrevinou,
kde hniezdia orly — (Ó, to vodičia
sú najvernejší duchov, zahorených
za mladi tuhým, svätým žíznením
po obcovaní s krásou, výpravách
za vidinami v azúr, k zdrojom svetla!)
A pavlač tiež tam, žuly podolok
čo podobratý ponad kotlinu,
len v bedrách pripnutý; skaď otvára
sa na svet šíry, čarokrásny výhľad: —
Tam, zarazený — jak sa pamätám —
som utkvel raz; i patrím na obraz
vo vytržení: práve oblaky
zodvihli boli tmavé viečok riasy,
preblesklo slnko s panny úsmevom,
čo zbudila sa zo sna rozkošného —
kol vidiek celý, jakby z kúpeľa
bol vyšiel, skvel sa rosou skropený —
po nivách v kvete hadila sa rieka
ni kovu žhavý roztok, nad ňou most
však z dúhy oblúkov, sťa skvostný rám
by toho obrazu… až zvolal som:
ó, krásny, bože! krásny je tvoj svet…
a tu, kde vzal sa, kde nie, pokušiteľ
pozastal zrazu u mňa; úlisne
mi rečie: toto všetko tebe dám,
ak mojej modle pokloníš sa… Odíď!
ho s hnevom zakríknem, a na nebo
pokážuc prstom pevným, k temenu
hmlou zhalenému svetlou uprúc zrak, —
kým prez zábradlie ďas sa prekotil
a s hurtom rútil kamsi v sitna bezdno, —
som stúpal vyšej…
                  Zdržal však i žiaľ
ma často, oči zavše slzami
mi zalejúc, že nevidel som kročiť;
nešťastie potkalo ma: citeľný
tu potrest, tu zas strata bolestná:
jak bol by kto mi srdca odkrušil
kus, polu urval z duše letnice,
rozhodil púšťou mojej mysle kytku:
i bolo treba dlho krvácať
mi, ťažko stonať, vzdychať zhlboka,
kol na kamenci zvädať žeravom
a zamierať… až vstal som temer z mŕtvych;
hej, osudu päsť na mňa dopadla
ogrgňom, neraz, zrazila ma z nôh,
len toľko, že i nezakotúľala
mnou strmou spúštkou spolu s urviskom:
i červom musel som sa pod pätou
vše zvíjať, stačil ledva slimákom
liezť, odplaziť sa zašliapnutým hadom…
až som sa vzmohol z prachu pokuty.
Tak octnul som sa zrazu potuchlej
u vatry, ktorá bola vzplápolala
tým najčistejším plamom, veselím
bez ujmy najmenšej: bo živlom jej
bol plný pocit radosti, jej vznetom
iskrenný rozmar, rozkoš vzletom; no
v tom zármutku sa oblak pretrhnul,
i zalial ju. Zas cestu zaťalo
mi brvno priekom: hrdej nádeje
strom povalený, čo ma dosiaľ chládkom
ak občerstvoval, kvetom potešil,
však obšťastniť len mal raz ovocím —
Na zborenisku tobôž predsavzatia
som meškal tu-tam, budúnkov to, kam
ctižiadosť moja, moja krasochuť,
môj rozvitok mal vtiahnuť dôstojne;
lež skydli na hŕbu, než došli hálky:
var’ spupný cieľ — a základ na piesku —
A u postieľ som predlel smrteľných,
jak smutná vŕba zronený: dych strážil
som najmilší, ho duše krielama
pred súžby víchra chrániac záduchom;
a keď bár som ho nietil vzdychom vlastným,
i vlastným srdca kŕmil olejom,
kahanček preds’ len zhasol, svetielko,
čo môjho neba bolo stálicou:
tu zavieral som oči, okienka tie,
cez ktoré jasne nazeral som v svet,
bo čisté boli, krištáľ, blankyt sám;
a mŕtvolám som lôžka ustielal,
sťa pozostatky v závristé ich skrine
ukladal, uzamkýnal naveky…
Ach, dobré srdcia, lásky úrodou
čo ste ma v ceste stále chovali,
ma zahrievali teplom slnečným,
mi vo zlatohlav odievali vôľu…
kde ste!?… Tam dolu! — húkla ozvena —
Tak? tedy nie nám kopať poklady,
lež zakopávať? čo krok v živote,
to cúvot nazad v jeho hodnote?
keď stupeň vyššie, nižej pásmom, váhou
záujmov vrúcnych, zlatých zväzkov? nahou
až vztýčime sa vozvýš ostrvou…
och, údel hrozný!… A tu na homole
som stĺpom stŕpol: skaď sa roztvára
do bytia šíry, mračno-jasný náhľad:
v márnosti cintor, v rozklad prázdnoty;
veň patrím dlho, dlho nehybne,
jak do oblaku zahalený v dumu —
Ech! — precitnul som mužom striezlivým,
flór dumy čiernej náhle odhrnul;
i navaliac si do náručia žarnov
hromadných trudov zemských, starostí,
i pre obra bár ťarchu nemalú:
jak Sizyf
       <sup>
        [
        <a class="footnote" href="#ftn.d56e6217" name="d56e6217">
         52
        </a>
        ]
       </sup>
       som ho teperil zas nahor — —

Nuž, napriek všetkým milým nástrahám
i nevraživým došiel konečne
som na vrchol, štít nebotyčný: tu som,
tu na Kriváni svojho života!
— I čo mám z toho? Ohliadam sa kol,
zrak rozosielam v štyri sveta strany:
oázu kutám, kde by spočinul,
skaď priniesol by sviežu ratolesť
mi, ktorú tak rád bych si umiestil
do vázy duše: aspoň začas tešiac
sa zeleňou jej, kvetom, vôňou čajs’,
mladosti-vesny sýtym obrazom;
však dolu šero jakby mohylné…
Západom síce prežaruje slnce
z chmár rozťahaných; lenže trpký je,
jak krvavý by jeho pozor, úsmech:
vie, minulosti patrí jeho beh,
vo vlastných skoná skoro červánkoch,
zem kameňom si hrobným privalí
(môj symbol práve…). Temno východom,
jak každá budúcnosť — a moja zvlášte:
bo kto zná, či je svitom tehotná?
a keď aj zrodí pre mňa ktorý deň:
nebude silák jánsky ani jedľa,
lež nedochôdča, bledáň, trpaslík…
Môj prítomnosti nadhlavník však mdlý
je, neurčitý: mítor míňajúcich
sa okamžení — zhmýri, uniká,
sťa mžitky pred okom; jak padala
by pazder z kužľa priadky-jesene,
či vločky snehu? abo tône mrku?
a či už tajné črty môjho to
životopisu, ktorý sľuboval
tak mnoho, a tak málo, málo splnil…?
— Niet, kde bych utkvel vďačne zmyslami,
kam tykadly bych túhy, úfnosti
sa úponkami pripil, ovinul;
tak nehostinne, nepohodlne
tu, clivo, teskno — ach, jak je mi ľúto!
A mrazí ma — huch! Sfučal severák,
až plášť mi zlupkal, sťaby perute,
keď sťahovavý vták ich rozpne k letku;
a, ľaľaď! — poštár — privial, priniesol
list, do lona mi zložil — lístok z lipy —
Je žltý, čiarka samá; písmo var’;
nebodaj písal mi ho — cintorín —
Veď čas aj, čas; dosť pobudol som si,
toť, na končiari hosťom prítomna,
dosť; čas už, čas…
                   I spiatky v mene božom!
ta dolu — dolu — dolu — do hrobu —
Jak? bežkom? zrobiac kotrmelec snáď,
a koniec? a či, počas východu
už priučený cnosti opatrných,
len krôčkom-kľučkom? tíško, pomaly,
si drgúľajúc starcom, ako kmeť
i posadujúc, keďže veku noša
na pleciach beztak váži, durí vdol…?
— Nu, jak bol postup, výstup na vrchol,
i zostup nech je poručený bohu!

1899
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e6189" name="ftn.d56e6189">
        48
       </a>
       ]
      </sup>
      Som na vrchole veku ľudského… (r., SP 1903, str. 717).
     </p>
    </div>
    <div class="footnote">
     <p>
      <sup>
       [
       <a class="para" href="#d56e6199" name="ftn.d56e6199">
        49
       </a>
       ]
      </sup>
      <span class="emphasis">
       <em>
        brhlie
       </em>
      </span>
      — drobné kamene
     </p>
    </div>
    <div class="footnote">
     <p>
      <sup>
       [
       <a class="para" href="#d56e6205" name="ftn.d56e6205">
        50
       </a>
       ]
      </sup>
      <span class="emphasis">
       <em>
        pustou maninou
       </em>
      </span>
      — neschodné miesto
     </p>
    </div>
    <div class="footnote">
     <p>
      <sup>
       [
       <a class="para" href="#d56e6211" name="ftn.d56e6211">
        51
       </a>
       ]
      </sup>
      <span class="emphasis">
       <em>
        skrucha
       </em>
      </span>
      — skrúšenosť
     </p>
    </div>
    <div class="footnote">
     <p>
      <sup>
       [
       <a class="para" href="#d56e6217" name="ftn.d56e6217">
        52
       </a>
       ]
      </sup>
      <span class="emphasis">
       <em>
        Sizyf
       </em>
      </span>
      — korintský kráľ, ktorý musel v podsvetí stále váľať na horu balvan, ktorý sa mu však vždy skotúľal
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e6226">
       </a>
       Čo je človek?
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e6233" name="d56e6233">
      53
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Čo je človek? Pred tou hádkou
  vše mi stane myslí chod.
  Čo je človek? vari plod,
plod len, jemuž Zem je matkou,
      Slnce otcom,
jak každému vôkol dietku:
trebárs prášku, trebárs kvietku,
či je lev hen, či tam myška,
plazom, vodo-vzducho-brodcom…?
A, hľa, koľký hrdopýška!
jak sa tvári, jak si dvorí:
pánom ponad všetky tvory
      a ich vodcom!

Nač je tu? Tou pred otázkou
  ešte skôr sa zarazím.
Nač je? snáď len aby s ním
o jeden viac bolo zväzkov,
rodov-kruhov, druhov-pruhov,
ktorými Zem — táto žena
márnivá — je otočená
      sťaby páskou,
vencom pestrým, lesklou dúhou:
týmbôž, keď on, či to v strede,
  či pokrajom, nielen člen
onen je, čo červom prtí,
o život boj dravcom vedie,
silným vyhnúc, slabších škrtí,
  by ukojil chtíč si len;
abo ktorý kvôli chlebu
jarmo vláči po úhore,
či nedbajúc o potrebu,
      liece v hore,
v chóry vplýva, zvádza snemy,
a či pablesk honí zlatý,
na nive sa večne šatí;
  lež čo má i pahreb túh
vyšších v sebe, nad velebu,
ňouž sa pýši štít tam nemý
  — sám si bláha, že to duch —:
i len závej — dych, vraj, svätý —
v ňu a uhlie ziskrí krásne,
a jak hviezdy svietia zemi,
plápolom jej, nímž sa vznieti
všetkých vatier nad velebu,
práve takto i on svieti
      zase nebu,
      až tiež zhasne…?

  Sfingo hroznej záhady!
       <sup>
        [
        <a class="footnote" href="#ftn.d56e6243" name="d56e6243">
         54
        </a>
        ]
       </sup>
       príšero, preč spred očí mi
s dumy tôňou, s dychom zimy!
Beda tomu, badám, kto sa
  na teba raz zahľadí:
v duši zmrzne hneď mu rosa,
  sneť zamení na nej svit;
náhody ho zajme metla —
      Strať sa! iď!
nezatôniš môjho svetla,
  nezachladíš môj mi cit…
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e6233" name="ftn.d56e6233">
        53
       </a>
       ]
      </sup>
      Čo je človek? (r., SP 1903, str. 725).
     </p>
    </div>
    <div class="footnote">
     <p>
      <sup>
       [
       <a class="para" href="#d56e6243" name="ftn.d56e6243">
        54
       </a>
       ]
      </sup>
      <span class="emphasis">
       <em>
        Sfingo hroznej záhady!
       </em>
      </span>
      — v gréckej mytológii netvor s dievčenskou hlavou, trupom leva, s nohami a pazúrmi, hadím chvostom a vtáčími krídlami, sídliaci pri Tébach na hore Fikion; sfinga dávala okoloidúcim hádanky a kto neuhádol, toho usmrtila
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e6252">
       </a>
       Na čelo, Choču
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e6259" name="d56e6259">
      55
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Na čelo, Choču, stužkou pripäl som
ti srdca svojho zaslzenú túhu,
a jak som jachal k tebe návratom,
na ligotnú sa menila mi dúhu:
v radosti rumeň, v blankyt dôvery,
v nádeje zeleň, na úspechu zlato,
fialu mieru, keď sa zvečerí…
I na obraz jak v barvách nádhery
som neprestajne cestou patril na to.

Ty, Choču, stál si v svojej ozrute,
sťa ohromný stĺp, z nehož prápor vlaje,
zaberá vozduch, ako dýchnutie
vše hrude, ktorá sladkú tuchu saje;
ba rušil si sa, smerom v ústrety
mne, kráčals’ s viechou plnou maľovidiel
o budúcnosti, letels’ zájdetý
v smev: moja túha-dúha, iste ti
to pripravila páru mocných krídel.

A ja som takže zbystrel v pospechu,
až podráždený vnadou schôdzky slávnej,
juž obidvom nám v spolnú útechu
zasvätiť príde po rozluke dávnej.
Žiar nedočkavý vyvrel na líce
mi znojom, vo mne všetky spruhy zhrali,
ma k tebe ženúc silou víchrice:
môcť čím skôr zobjať tvojej jedlice
driek, na ňadrách si hovieť tvojej skaly!

A všetky zmladi šanty, výčiny
pred okom mojím zharcovali razom:
jak uskočil som z rodnej doliny
ti na koleno — grúň — vše, hor’ úplazom
— zas po pleci ti — liezol kamzíkom…
Tak tiahlo ma to tvoju na výšavu;
tys’ bol mi mierou v svete velikom,
i Jakubovým vposled rebríkom,
       <sup>
        [
        <a class="footnote" href="#ftn.d56e6269" name="d56e6269">
         56
        </a>
        ]
       </sup>
       keď na štít som ti vrelú oprel hlavu.

Čo mládencovi bol si stupňom zas
či strmeňom, skaď unášal ma zápal,
ten tátoš, v kraje nesmrteľných krás.
Na tebe stanúc, našiel som sa, chápal: —
v ten čas sa pustil cit môj v samotok
ni med, a duša rozbreskla sa svitom;
ty svoju kvetnu skladals’ vo vienok,
ja v pieseň lásky perly myšlienok…
a bol som šťastný, veľmi šťastný pritom!

Hej, pravdu hlása naše príslovie,
že ,kde sa liahne, ta sa tiahne’, áno:
tým viac ten, komu tamže ružové
i za kolísku pretiahlo sa ráno,
ba kdekto, v tvári úplň jasnoty,
i temer žitia strávil dopoludnie,
nie sudby štvancom, steblom siroty…
— Lež cvalmo ta! — Sem, vrchu! naproti;
jak idem rád, tak privítaj ma vľúdne!

… Však čo to? Jak ja zbehnul dúbravou,
ty bezmála zas celkom si sa zblížil:
vraz zhasla dúha! mútnou mrákavou
ti čelo zašlo, a v nej blesk sa skrížil;
hrom zaburácal v tvojich kotlinách,
po bralách lejak spustil dlhé vlasy —
Chcem popchnúť: cesta v tvár mi mece prach,
a víchor vzoprel sa mi v odpor… Ach,
nuž takto vítaš svojho rodáka si?

A keď si búrky vášeň dovaril,
čo zriem? bŕv mrzutých sťah, brázdy-vrásky,
jak komu hosť sa v nečas nadaril…
Tak? Tedy lásky zhrdzavejú pásky
tiež, hltané sú času žralokom? —
Zo vtáčat v hniezdo nevracia sa žiadno?
vo vlasti nikto neni prorokom?…
— A klbko túhy zvilo sa mi vtom
(pás dúhy tam!), a padlo srdca na dno.

1899
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e6259" name="ftn.d56e6259">
        55
       </a>
       ]
      </sup>
      Na čelo, Choču, stužkou pripäl som ti… (r., SP 1903, str. 726).
     </p>
    </div>
    <div class="footnote">
     <p>
      <sup>
       [
       <a class="para" href="#d56e6269" name="ftn.d56e6269">
        56
       </a>
       ]
      </sup>
      <span class="emphasis">
       <em>
        i Jakubovým vposled rebríkom
       </em>
      </span>
      — podľa starého zákona (1. kniha Mojžišova) Jakub, syn Izákov, vo sne videl rebrík, po ktorom anjeli zostupovali na zem a vystupovali na nebesá
     </p>
    </div>
   </div>
  </div>
 </body>
</html>
