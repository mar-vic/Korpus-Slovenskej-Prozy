<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5536">
       </a>
       Už nie viac celok, zaokrúhlený
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e5543" name="d56e5543">
      1
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Už nie viac celok, zaokrúhlený
sťa vajko — teplý samosvet, bár úzky —
   sťa klbko — v priamom, milom združení
        začiatok, stred i konec —
   sťa sféra, do nejž jadrom zapadla
        iskierka tvorčej sily
a zvrtla ňou, že jak vták prez halúzky
   sa v brnkot dala v hviezdnych hmlách
i vplýva v hudbu točiacich sa kruhov
   jak jasnozvuký svitu zvonec,
      čo obrat, znova omladlá,
   farbistá inak v každej chvíli…
nie viac ten súhrn plný, sýty, ach:
   len zlomky, triesky, čriepky, kúsky
        sú rozbitého zrkadla,
   s polonevoľou, s polotúhou
        čo teraz zbieram, podávam —
   V tých nezobrazí sa viac celý svet,
jak v krištáli lúč rozkrídlenou dúhou,
len úsek jeho, krušec náhodilý,
   i to nie sveta, jak ho v duhu zrieť,
      keď otvorí sa rána brána:
          lež toho tam
  v ubývajúcom svetla úkose,
     v hustnúcej tôni večera,
jak stromom podťatým sa trasie, chýli
  a od vrcholca počnúc skláňa
        na lono tmám,
  zapadá noci do mohyly…

A moje srdce, zúčastnené pri tom,
    slov nenachodiac k ponose,
len osŕka sa v odriekaní tichom
  krvavým zalievajúc citom;
  a duša moja, biela zástera
         jak pretiahnutá po rose,
       tak zaslzená, uplakaná
— snáď novým, krajším, večným za úsvitom —
     kams’ v nekonečno pozerá…
       ulieta vzdych za vzdychom.
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5543" name="ftn.d56e5543">
        1
       </a>
       ]
      </sup>
      Už nie viac celok… (r., SP 1906, str. 65).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5556">
       </a>
       Ó, práci všetka česť, česť práci všetka!
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e5563" name="d56e5563">
      2
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ó, práci všetka česť, česť práci všetka!
Je ona žitia obsahom i cieľom:
cieľ určený — zvem boha ako svedka —
a vzácny obsah, zhodný s dušou, s telom.
Česť statočnej, jak a kde konávaná…
a planej záhaľke zas posmech, hana!

Nač ináč údy telu, mysli vlohy,
ak nie ich cvičiť, v úkol zajať živný?
Tie odtŕha ich prísnej od úlohy
na pokoj — v mozgu necháva tlieť hrivny
len hniliak, kým pot tráviac iných, spuchá.
Kto snaživec: v ruch spriaha telo, ducha!

Dni idú, týždne, mesiace a roky,
jak drobíme čas v toku nerozdielny.
Prúd nezhaceš mu otylými boky,
on pretečie ťa — iba v čulej dielni
môž’ ustrnúť: tam tvoje skutky, cviky
sú užitého svieže pamätníky…

A v prírode keď všetko z plna hrstí
dňa povinnosti plní rozmanité,
od slnca počnúc, ktoré lúčoprsty
už za brieždenia tkáva na úsvite,
až po mravca, čo v tmavom hmýri kopni: —
len človek mal by hlivieť práceschopný?

Hej, človek aby dostál povolaniu,
aká postať mu totu vymerané:
síl musel by mať studeň neprebranú,
až zápal vatry, oceľové dlane;
preds’ robiť má! jak stačí — v hrob by ľahol
raz s povedomím: ďalej nešlo snahou…

A národ — zvlášte opustený, malý —
ký nával robôt tam! Čo v inom veľkom
sa rozdelí, by všetci pracovali:
tu v nemnoho pliec navalí sa celkom;
preds’ načim ťarchu niesť!… Oj, nielen v mori,
i v kvapke rosy uzrie sa tvár zory!

Do práce tedy, bratia! — sivohlaví
bárs už aj: nič to! keď len v zdravia duhu;
nik nežaluj, že umdlel od únavy,
nik nepokazuj prešlú na zásluhu…
Znám starca — po mene tak — znám i kmeťa:
jablone v sklonku: a preds’ samé kvieťa

v ich korunách i dnes! Stav ich to mysle,
rozpoloženej jarom do rozvitku:
dnes rozkvet — zajtra ovocie už zvislé,
a zas kvet, plod zas… nikdy bez úžitku!
Nie, nezložia prv hlavy do mohyly,
než miazgu sŕdc až do dna vytrovili.

Hja, žijú duchom; rozkazujú telu,
a ono slúži, poslúchajúc hlasu…
Za nimi! s chuťou k dielu, behom k cieľu!
a pôžitky, lieň stranou — Ba niet času
zmrhanejšieho, než čo rozkoš zmarí
tu labužnícka, tam buj pri pohári! —

Do práce, sestry! i vy… Vyvolený,
ach, nie sme národ, onen Izraela,
jehožto sedia pred krámy si ženy,
rúk založených, rozvalené telá:
tým dostačiť môž’ i sám príkaz svätý,
ten, s bolesťou že majú rodiť deti;

no, sestry, vám moc iných treba cností
sa domáhať: bdieť nad oltárom domu
jak kňažkám… všaké k svojim povinnosti
po samožertvu vykonávať… K tomu
péč rodnú nosiť v ňadrách žhavou ružou;
ba v bojoch žitia pobočníkmi mužov

byť! popúdzať ich k činom blahorodným,
znoj stierajúc im s nehou, lásky prádlom
ošetriac rany… S tým úmyslom hodným
do práce i vy! — nie tej pred zrkadlom,
nie v službe módy: och, tá páše škody
ver’ nad požiare, nad prívalov vody! —

Do práce, mládež, mládenci i panny!
Tak upotrebte vnímavých dôb jarých,
by spôsobní ste boli, vychystaní
vziať stanice v hrob povalených starých;
i kým ich máte tu, váš oheň mladý
ich zhrievaj, váš vzlet dodávaj im vlády!…

Do práce všetci!… Ó, dve vrstvy, bože!
dve aspoň vzbuď z nás zdravé, bodré, činné:
a století kde prieložnaté lože,
žeň budúcnosti zbujnie v pustatine;
dve vrstvy rázne! chtivé slávy zisku:
a žraloku, huš! rybka temer z pysku…

Kam okom pozrieš, nedotknutý úhor;
kam ucho pritkneš, žaloby ak, stony —
Dosť krpateli rastúcich sme u hôr,
dosť nariekali u riek: — na záhony!
do práce zhusta! nie po jednom, zriedka…
Ó, práci všetka česť, česť práci všetka!
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5563" name="ftn.d56e5563">
        2
       </a>
       ]
      </sup>
      Ó, práci všetka česť… (r., SP 1906, str. 66).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5576">
       </a>
       Smrť v susedstve!
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e5583" name="d56e5583">
      3
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Smrť v susedstve! —
                   Len nedávno, čo brúsiac
po sade ľudskom (jak už v zvyku má
sťa kradoš-rubač sliediť po jeho
tônistých húšťach, v skupách úprimných,
kde dalo by sa pod zuby čo vybrať —
tak na úchytky zoťať — odvliecť: už
či na novú to posteľ doštenú,
na máry sebe pod omäté hnáty,
či na plášť šumnej riasy mladistvej
na holé plecia, zimou skrehnuté
alebo trebárs kolo lysých skraní
na venček ozdobný…), len nedávno
na sadu toho nižnom okraji,
omytom vlnami, čo povalila
starenu-vŕbu, trúchlu trúchnením,
že táto, sklesnúc v rieky obličaj,
jej jasné kadere priam v sivej listvy
prúd zmenila, i tiekli za chvíľu
šediny — nato, trochu obďaleč
len, v útulku tak milom domášnu
matičku-lipku zdruzgla rovno v drieku,
na jejžto vonných, sladkých prsníkoch
stá cucľali si včeliek-detičiek,
i s clivým bzukom prchli, sirôtky,
v diaľ — zápäť zasa postupujúc obrom
a medzitým i vŕštek nejeden
spukaný zraziac, smavý žitia klík,
na vyšnom konci skrsla, v kvetnici
kde vytešených krások združených,
z čeliadky ľúbej, šťastnej najkrajšiu
zlomila ružu, u korunky práve,
na zazorených líčkach-lupienkoch,
tak vábne vypuklých, peľ ešte, svit
rosičky z očí luny stydlivej,
v horúcich perí kalíšku však sľub
už lásky v prejave — len odtrhnúť ju,
ju s tulipánom, mladým pánom to,
zviť v zväzku svadobnom — —: a už je, ľaď,
tu prostred záhrady! tu záškodná,
nemilosrdná — smrť! Dnes o svitaní,
zahrmiac znáhla búrkou, z koreňa
dub vytruštila — hlavu dúbravky,
rozkonárenú ponad svojeťou
sťa šiator bezpečný, sťa tichý krov —:
že, ako padal s treskom, stenaním,
po základ i môj zatriasol sa úkryt,
jak osika sa chveje poteraz…
V ňom dokonal druh mojej mladosti,
v hrách detstva, v chasy pôtkach súčasník;
vrstovník, s ktorým pospolu sme rástli,
ni z vŕbäťa kra ten prút u prúta,
obidva rovné navlas, za jara
tej istej miazgy-túhy, v totožnom
nádeje perí, za tým istým vánkom
sa skláňajúce jednomyseľne,
s tým istým lúčom baviace sa; i
bárs potom naše cesty životné
sa rozviedli — on šírou šibol hradskou,
juž vyšliapalo odpadlíctvo, bo
vedúcu k sláve bez zásluhy; kým
ja zahnul poľnou cestou ľudovou —
vždy milý priateľ predsa, vždy — Ha! nad ním
to, stĺpom domu — otcom, manželom —
tak nenadále povaleným v hrob,
ký usedavý plač sa poozval!
ký srdcelomný nárek: — prez parkan
prekypel riekou, hučí povedľa,
vĺn krvavý kal — do nej tíško vteká
sĺz mojich jaroček…
                   Tak ona, hľa,
šafári v sade ľudskom, koristí,
vo svoju večnú zápač na cintore
unáša lúpež: obeť, obratú
bez všetkej rozvahy a ľútosti,
len z vrtochu — a ani pre zisk nie,
lež kvôli plenu, zmaru samému;
a protivníka nieto, ktorý hrádzu
by položil jej zhube, soka niet,
čo pomeral by s ňou sa, úkladnou,
niet hájnika, čo postriehol by ju,
i ako páše čierny skutok svoj,
by na mušku ju vzal — a spustiac kres —
blesk! hrom! — sa pomstil na nej, usmrtil
ju, smrtivú smrť!…
                   Smrť! Ó, najvalnejšia
mohutnosť v svete! — väčšia od sily
porodnej, tvorivej; bo na túto
vždy ona nasleduje závierkou,
dozvukom, koncom, kdežto za sebou
počínajúcej nemá onej: len
púšť, skazu, rozklad, puch, mlk — Samovládna!
len mrkne: jasný blankyt života
hneď potiahne sa flórom oblačným;
len dýchne: zhasne slnce na popol
ni opustený ohník na holi;
len drgne oblohu, a sťa ten list
na prvý závej vetra v jeseni,
padajú hviezdy v bezdno — do podolka
jej: samá prvá, lupinka, toť, zem —
V tom podolku, v ňom všetko zaniká!…
Nuž, kto by smel, kto jej sa postaviť
na odpor? porokom kto zavrátiť ju?
kto trúfal by si zdolať ju? Nik, nič —
I človek, ach, jak trávy stebielko
sa pred ňou trasie bázňou večitou…

— A preds’ jest čosi mocnejšieho od nej,
jest! — trebárs zmysly tými nebadám,
však cítim ho: jest, čo sa vymyká
z jej kruhu hrozného kous’ ohebnou
naveky spružinou; čo úreku
jej nepodlieha, samo súc si kúzlom
nezrušiteľným; morovému čo
jej dychu vzdoruje sťa nadvzdušná
tresť všehomíra; ani na dotyk
čo nedbá jej, súc hnetom, úrazmi
neraniteľné: — túha po živote!
Tej neutlmí ona, rozboriac
tvar životný: nie kryhou úzkostí,
keď o príboji posledných to múk
ňou srdce zavalí — nie prsty, nimiž
zatláča oči, ani stupajou,
jak zasýpanú depce mohylu.
Tá, — menujme ju viery výronom
či nádeje ju brostom menujme
alebo ľnutím lásky teplým —: sťa
hlušená vatra šľahá dovysoka
spod sudby úderov, čmud u spodku
nevrlý, nad ním veselý však plam
na krielach voľných… ako zatlčený
zdroj preciedza sa ťažkých vo vrstvách,
za slzou slza v nepretržitej
perlistej šnúre… z hrobu rozpuklín
vyzerá klíkmi periec meňavých,
na nížin pustú mokraď zohnané
cíperie výšin… v pozostalých pamäť
jak vlásenie sa zlaté zapletá
a prilipnuté na jej pomysly,
zmihoce, mizne, kukla zavitá
v sieť rozpomienok… takto vystíhajúc
za ošarpané zvleky telesné
podobu novú, krajšiu, trvalú:
až v dychtivej tej snažbe, v horlení
tom neústupnom prejdúc rozvoja
púť stanovenú, celú závitnicu
po zenit šťastne, slávnom na stupni
dokonalosti v rána veľkého
sviatočnom svetle oblečie si svoj
zjav nesmrteľný… Škľabná susedo,
či vieš to? Hanb sa! — Darmo obchádzaš
ma ľstivou šelmou…
                   Ha! čo som to riekol?
kej nadutosti ľudskej rúhavý
to výbuch tryskol z úst mi! Ľutujem,
ach, odvolávam… Veď či neni dosť,
že človek, mimo zmyslov vnímavých
i v maní umu vlohy, svetla ducha,
so srdcom citným, s plňou vedomia,
s poznania, skusu šírou úpravou,
pod spoločenstva štítom ochranným:
viac, nekonečne viac! než ktorýkoľvek
spolutvor iný, totu požíva
krás, príjemností, dobrôt života;
jak pán si hovie v sladkom pohodlí,
do práce vjarmiv kŕdle cudzích síl;
zem za podnož a v rukách správy moc,
kraľuje slávne na prírody tróne:
vždy pamätlivý svojej hodnoty,
vždy dbanlivý len svojho prospechu…?
Čo chce viac? abo kde mu zásluha,
ké právo k službe, viac by smel chcieť ešte,
než koľko prijal v týchto prednostiach?
A keď mu práva niet, niet zásluhy:
nuž, na tom mnohom v zemskom údolí,
ba na všetkom, keď žil ním, z neho tyl
liet väčší-menší počet, nemalo by
mu dosť byť? viac než dosť!? —
                               Och, nie dosť! nie!…
tak zalká iste mrúci smrteľník:
bo totým blahám všetkým, výhodám
i v miere najvyššej mal protiváhu
tu v strastiach, stratách, bôľoch, v zmieraní,
ich pociťujúc v miere najvyššej,
viac, nekonečne viac! než spolutvor
kol ktorýkoľvek — takže pri účtoch
na konci, v celožitia súvahe
nič nezvýšil krom — túhy po živote.

Ó, táto túha nenásytná v ňom
je duša jeho, áno! živel, nímž
smrť nevládze; bo jak svoj počiatok
má v bohu, v ňom len môž’, ba musí dôjsť
i konca svojho! No a boh sám preds’
je všehomíra zvrchovaný život…
A keď tak, bol by, kus to zo seba,
zo svojho bytu, dal ju človeku:
nech tento je len deckom prírody,
tej podstaty čo kvet, zvuk, tôňa, sen…?

— Ba, kostlivče ty, s kosou na plecisku
sa túlajúci ustrachovanej
dľa obraznosti, sluhom výlučne
si u boha! Dnes potrusuješ mu
lán pod oddychom, sveta cintorín,
pomrvou listvy, kostí zmodrelých:
a časom — on vie, kedy — pestovať
sad života mu budeš záhradníkom — —
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5583" name="ftn.d56e5583">
        3
       </a>
       ]
      </sup>
      Smrť v susedstve! (r., SP 1906, str. 68).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5596">
       </a>
       Nežaluj, dušo, že sme osamelí
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e5603" name="d56e5603">
      4
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Nežaluj, dušo, že sme osamelí,
jak tie dva stromy niekde v pustatine,
čo z koreňa mlaď vyhnať nevedeli.
Ak zbiednie ktorý, už i druhý hyne,

opúšťa vetvy: bezpomocné ruky;
svoj vrchol vesí: hlavu ťažkú; sšuští
zúfale lístím: och, viac ešte muky!?
Mám osamotnieť ešte väčšmi v púšti? —

Veď ,Smutno, smutno…‘ zaznie pieseň stará,
ju strnádočka nôti blízko hniezda: —
U slnka hrá sa celá detva jara,
a v dome noci hmýri samá hviezda!…

Veď ,kára, kára…‘ havran zakrákoce,
v mrk zimný ponad dvory, z túlok poľných —:
Zas rozožali sviece na Vianoce;
nie anjeliky plesajú to kol nich?…

Veď smutno, krušno, bôľno: srdcom vládať,
a nepocítiť veliký cit svätý!
len zrieť ho, pýchou na čelo hen sadať,
tu, ako v oku zlatou slzou svieti…

No nežiaľ, drahá. To už sudba božia,
jejž nezájdeme nikdy na dno taju:
sú rody, ktoré veselo sa množia,
sú, ktoré zasa tíško vymierajú;

však býva, že tie mladiace sa pekne
mrú vlastne, a tie vymieravé žijú —
Tak treba tým tam: škodoradosť riekne;
my závisti však neplekali zmiju —

Oj, príkladov dosť na to, bo dosť príčin:
výtečník rodič, modla do uctenia:
a potomok čo? pre zvrátený výčin
na oheň súci suchár rodokmeňa!

Dosť príkladov, bo i dosť príčin zase,
tí naoko že mrúci vlastne žijú:
v snáh verných krásnej zjavujúc sa riase —
A to nám v nezvuk vnáša harmóniu.

Bo nežili sme, planí zaháľači;
sme robotili: a žeň naša, áno,
šla veselo, že sievali sme v plači;
a našim rukám bolo požehnano.

Nie, práca nebola nám ťarchou, kliatbou,
lež požehnaním, vyrazenie milé;
ju zdávali my s časom pravou svadbou,
dosť zazerali družky: kratochvíle.

Zdar nevystal; však nerozdul sa pychom
parohy ženúc iným oči vyklať:
svoj chlieb my jedli pri kahánku tichom
len skromnosti dať túžiac skromný príklad.

A nežili sme ani samým chlebom.
Od hrudy vyššie nosili sme hlavy
do spojenia sa snažiac dostať s nebom,
na všednosť získať aspoň odblesk slávy…

I Marty pečlivej je vzácnou rola,
nie hmotára zhon, skrbca upachtilosť:
cnosť gazdinej len; a tys’ Martou bola,
na ústach vľúdnosť zavše, v tvári milosť,

ňouž pani domu hosťa z prahu víta.
No starostlivosť tvoja šla i tuhšie,
šla cestou lásky: drsnú priadzu žitia
na hodváb meniac pričinením duše…

Ja zas, bárs rab tiež u vôd Babylona,
preds’ nezveril som harfu smutnej vŕbe:
hrám podnes na nej, jak mi káže ona,
pri našom skrovnom zhrievajúc sa krbe.

Ach, udalosti krokom tiahnu peším,
len vlečú sa a — sudba tlačí tvrdá;
však jak som tešil, teším ľud svoj, teším…
hľa, začrúc v zdroj i tvojho milosrdia.

— Nuž nežili sme darmo, nežijeme,
sa usilujúc život v život voviesť;
i nesplákne nás vlna z brehu zeme,
čos’ zbudne po nás, aspoň — dobrá povesť.

A toto priznať — azda nepomýli
sťa farizejská spoveď okázalá;
sme nádobky len krehké, a kto sily
i do tých vlieval, tomu — bohu chvála!

I neželej, že sami sme len, sami,
jak tie dva stromy v šírej pustatine.
My porástli preds’ ducha mládnikami,
a tých kvet: pamäť nikdy nepomine!
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5603" name="ftn.d56e5603">
        4
       </a>
       ]
      </sup>
      Nežaluj, dušo… (r., SP 1906, str. 72).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5616">
       </a>
       Nie, nejde vždy len čerpať zo seba
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e5623" name="d56e5623">
      5
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Nie, nejde vždy len čerpať zo seba,
      by na dno nedošlo sa.
    I k iným treba siahnuť zdrojom,
          i k iným
      o výpomocné zovrenie,
i o obrodu vo vyprahlom svojom,
      by zblbotal zas srdečne…
          Tak činím;
  i keď je vláh kol toľká potreba,
jak nivám v lete žiadúcou je rosa:
      vy naše bralá netečné,
  odstavte už raz sily pramene!

Nie, nemožno vždy vlastnou nádejou
    a kvietím mysle vnadiť.
  I k iným načim podísť stromom,
        zvlášť k mladým
    pre vence, chládok, pôžitok,
i o vzruch techy v zošlom, povedomom
      mdlôb, neprajúcich obnove…
          Tak radím;
  i keď je púšť kol, hroble závejov,
bárs jaro je, sa všetko náhli zmladiť:
      vy naše sady jalové,
  odejte už raz úrod rozvitok!

  Nie, neľze vždy svoj páliť duše knôt
      a olej, nedostačno.
  I k iným slušno patriť vznetom,
          ku vatrám
      kroz svetla-tepla dvojice,
i ak ľze, v krbe už-už odumretom
      o rozžih uhlia v zápale…
          Tak pátram;
  i keď tma cestou, plno slôt a zlôt,
lži, ústrkov, krívd, klamu visí mračno:
      vy naše ohne ospalé,
  odklopte už raz lásky zornice!

  Slovenský poet rád by ako vták
      tiež plesal; nie je vstave.
  Vše rozmachom sa popchne k letku,
          dosť svižným;
      však obecných bied reťazi
hneď stiahnu ho, že naspäť musí v klietku,
      kde stesky snuje zas a zas…
          Tak žíznim,
  bárs starec, vzletieť ešte nad oblak —
Och, neleňošte, rodné údy zdravé;
    v ruch prácny strhnúť, čas už, čas: —
  podajte už raz žitia dôkazy!
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5623" name="ftn.d56e5623">
        5
       </a>
       ]
      </sup>
      Nie, nejde vždy len čerpať zo seba… (r., SP 1906, str. 74).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5636">
       </a>
       Ach, búri, kvasí sa to vo Slavianstve
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e5643" name="d56e5643">
      6
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ach, búri, kvasí sa to vo Slavianstve,
vĺn ruvot, prekot — v bezdno, vozvysok:
hneď čierna zdá sa habnúť po nadpanstve,
hneď s hrivou šarou, blýskavých lún — ok —
zas škvrnitá, kýs’ krvilačný mlok,
žlč číra zas — v svet striekajúc až peny…
Len svetlej niet: snáď navždy zapadla;
a slnce vstáva, líha v omrzení,
bo v hladine, čo tak sa prchko mení,
tak trieska sa, viac nemá zrkadla.

Čo sa mu stalo, toto ľudstva more
že tak sa zvíja v kŕčoch smrteľných?
Na vlastné trpí výstupky? či choré
je otrávením iných živlov zlých,
čo sťaby sopky trhajú mu dych,
ním lomcujú jak víchry v spôsob triašky?
Ak to je, keďže samo živlom je,
čo nevyvrhne cudzí prívar ťažký?
Ak tamto — och! var’ v hnutí krízy vážky —
kto uzdraví mu telo, svedomie!?

Bo u obra i veľké hriechy iste,
vedomie šíre — šíra povoľa:
i neduh nielen na vyhnatom liste,
i na kvete — ba hlbšie dodola
on lezie rakom… Či mu odolá?
A stojí: plemena niet, dejín dráhou
čo idúc za tým, čo mu úloha,
by na toľký priek narážalo snahou
a toľko znalo zjavných-tajných vrahov
jak matky Slávy čeľaď úbohá!…

Hach! tedy rozklad na prvky to, zväzkov
už prietrž, opuk všetkých obručí,
čo veľký celok otáčali páskou?
jak praskne ďalšia: to vše zahučí…
až riad-sklad zmizne v zmätku náručí?
Alebo zmes zas spred stvorenia sveta,
hmôt a síl rozbroj klbčiaci sa ruch,
čo vezme smer, až zazrie, kde mu méta?
však nad chaosom totým kdeže lieta,
jak kedys’ lietal, jasný tvorčí duch?…

Tak obďaleč tu hĺba človek malý
a trnie strachom. Nie div: dosaváď
nevidel, by sa svety troskotali,
nevidel nových svetov povstávať;
i hanby páľu cíti, pýchy pád;
aj zúfal by si, v pochýb zhynul sieti,
nech viera nie v ňom, viera hlboká,
že spása závisí vždy od obetí:
i jej to zora budúcnosti svieti,
keď tečú slzy, krv keď vymoká…

Hej, Ormuzda to titanský boj znova
je s Ahrimanom,
       <sup>
        [
        <a class="footnote" href="#ftn.d56e5653" name="d56e5653">
         7
        </a>
        ]
       </sup>
       zápas svetla s tmou,
zla borba s dobrom, vzpura satanova
oproti bohu!… čajsi diaľky hmlou
aj vidím, nebies majestátny krov
jak zavracia prach, vývrh k zemi spiatky,
že odbojníctvu cupká za väzy
sťa krupovec… Nie! dlhý bár či krátky
spor, škopca obeť a či ľudské jatky:
niet pochyby, kto vposled zvíťazí?

Bo nie to rozpad zhnilého raz Ríma,
tu základ: zdravé ľudu osnovy;
i darmo pluh ten, ten zas struhák tríma,
neurežete, sluzi diablovi,
ni brázdky z poľa, rožka budovy!
Keď zdravý kmeň, čo zradné, lživé, plané,
on vyprie behom vzrastu z ústroja;
a z krvi kúpeľa svet nový vstane —
Ó, lásky prúdom vplyň v tú nevraž, Pane!
vĺn hlavy potri masťou pokoja.

Na Vianoce 1905
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5643" name="ftn.d56e5643">
        6
       </a>
       ]
      </sup>
      Ach, búri, kvasí sa to… (r., SP 1906, str. 75).
     </p>
    </div>
    <div class="footnote">
     <p>
      <sup>
       [
       <a class="para" href="#d56e5653" name="ftn.d56e5653">
        7
       </a>
       ]
      </sup>
      <span class="emphasis">
       <em>
        Ormuzd a Ahriman
       </em>
      </span>
      — božstvá dobra a zla u starovekých Peržanov
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5662">
       </a>
       Darmo „túžby literárne“
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e5669" name="d56e5669">
      8
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Darmo „túžby literárne“.
Túžiť voľno, bezpochyby;
lenže škoda túžiť márne,
keď to znie tak lapidárne:
v malej vode malé ryby.

A slovenská tvrdá pôda
drobno skvitá, šťúple klasí;
sej len do nej, čo sa oddá.
Túžiť možno, ale škoda
od nej žiadať ananasy.

Ba i ohník tleje v hrudi,
koľký vôkol snáh-prác zápal.
Horéb?
       <sup>
        [
        <a class="footnote" href="#ftn.d56e5679" name="d56e5679">
         9
        </a>
        ]
       </sup>
       — och, hej, vatru zbudí;
no od dychu chladných ľudí
dosť že i ten neodkapal…

No a potom všetko v svete
rušia abo drží stávku,
ako mu len zahudiete;
iba jedno — čo? veď viete —
netúrne na objednávku. —

Nezazlite týchto riadkov
humoru špeť, pekne prosím.
Oj, len túžte túžbou sladkou!
Veď je ona činu matkou;
podnes ju tiež v srdci nosím.
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5669" name="ftn.d56e5669">
        8
       </a>
       ]
      </sup>
      Darmo „túžby literárne“… (r., SP 1906, str. 77).
     </p>
    </div>
    <div class="footnote">
     <p>
      <sup>
       [
       <a class="para" href="#d56e5679" name="ftn.d56e5679">
        9
       </a>
       ]
      </sup>
      <span class="emphasis">
       <em>
        Horéb
       </em>
      </span>
      — hora v Sinajskom pohorí, kde sa podľa starozákonnej legendy zjavil boh Mojžišovi a dal mu zákony pre izraelský ľud
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5688">
       </a>
       Ó, kde si, dobo šťastlivá!
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e5695" name="d56e5695">
      10
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ó, kde si, dobo šťastlivá!
keď ako iskra z vatry oka
som švihnúť sa znal dovysoka
  a do vlastného tkaniva
sa obraznosti vpriasť sťa pavúk
bez suchých školometských náuk,
  len zachvátený mimoďak;
  i tekať si tam ako vták,
pod sebou hrudy, trudy, bludy,
jarmočný lomoz, grámor ľudí
       <sup>
        [
        <a class="footnote" href="#ftn.d56e5705" name="d56e5705">
         11
        </a>
        ]
       </sup>
       —
  kde si mi, zlatá, kdeže si
  pod ďalekými nebesy?
V čom as’ včuľ líci nietiš zápal
a chováš, aby neodkapal?
  Z pomyslov vzácnej osnovy
na návoj v koho teraz hrudi
  narážaš pásmo bleskuté?
  Čie ducha vzchytáš perute?…
  Ach! čujem, cítim, nikdy viac
ťa túžba moja neprilúdi,
  čo ako sa ti lichotiac;
  mňa späli už v ich okovy
tie nízke hrudy, trudy, bludy,
ohlušil tržný povyk ľudí:
  som s vytržením — hotový…
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5695" name="ftn.d56e5695">
        10
       </a>
       ]
      </sup>
      Ó, kde si, dobo šťastlivá! (r.).
     </p>
    </div>
    <div class="footnote">
     <p>
      <sup>
       [
       <a class="para" href="#d56e5705" name="ftn.d56e5705">
        11
       </a>
       ]
      </sup>
      <span class="emphasis">
       <em>
        grámor ľudí
       </em>
      </span>
      (nem.) — jarmočné vyjednávačky, hádky
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5715">
       </a>
       Do srdca na dno neľze dovidieť
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e5722" name="d56e5722">
      12
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Do srdca na dno neľze dovidieť,
nie potočné to, trebárs v tôni jalše;
čím hlbšie vnikáš, tým je tmavšie, ďalšie,
  až zmorený zrak vrátiš naposled.

  I preto potom bez hanby je svet
a bez bázne tak plný lži a falše,
že výskum srdca šťastne sprekážal vše…
  Nie škoda osudná, jejž rovne niet?

Ba aká škoda! prvotná a čelná
  i hlavná váhou, vôbec škoda škôd,
neprezreteľná, nenahraditeľná:
tým viacej, keď z nej všetky plynú škody,
  je pôvod im, jej ony za sprievod,
že ako kvočka kurence ich vodí…

*

  Len pozatýmne dozvieš, zo skutkov,
       <sup>
        [
        <a class="footnote" href="#ftn.d56e5732" name="d56e5732">
         13
        </a>
        ]
       </sup>
       čo v srdci tkvelo potuteľne skryté,
jak nočnej búrky dej zrieť po úsvite:
  sklamaní hrúzu, cmiter zármutkov.

  Tu vraz ti iskrou blyskne preprudkou
v um: pamätáš hru na úprimnom cite?
smev lichotivý, pobožné to nytie…?
  Hľa! opaku že boli pohnútkou:

Ľsti zakuklenie pod rumencom líca,
  jak pod ružokrom utajený had;
žmurk oka — nepohody blýskavica;
  reč ako med, a výklad naporad,
  jak kramár robí, všetkých mysle vnád:
do jednej, áno, číra náličnica!…

*

  I umieniš si, pocvičenec kár,
       <sup>
        [
        <a class="footnote" href="#ftn.d56e5736" name="d56e5736">
         14
        </a>
        ]
       </sup>
       že na budúcej zopatrnieš púti,
ti zdania váb tak ľahko nepochutí…
  S tým odbiješ… I zhliadnuc vážnu tvár,
  naproti už-už zvoláš k nej: si lhár!…
a prívetivú zápäť v postretnutí
okríkneš: lotor si!… No užasnutý
  v tom, polkneš porok, rozhorčený bár.

Si vyčítaš: jak? spoločenstva pásku
  bys’ prervať chcel? to tvojej cesty cieľ?…
  A čis’ im k srdca dnu včuľ dovidel?
  môž’, nie hlien vyvrelo, lež perlu — lásku…
  Je lepšie tvoje od ich zrkadiel…?
— A zvítaš sa, tiež naložiac si masku.
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5722" name="ftn.d56e5722">
        12
       </a>
       ]
      </sup>
      Do srdca na dno neľze dovidieť…(r.).
     </p>
    </div>
    <div class="footnote">
     <p>
      <sup>
       [
       <a class="para" href="#d56e5732" name="ftn.d56e5732">
        13
       </a>
       ]
      </sup>
      Len pozatýmne dozvieš… (r.).
     </p>
    </div>
    <div class="footnote">
     <p>
      <sup>
       [
       <a class="para" href="#d56e5736" name="ftn.d56e5736">
        14
       </a>
       ]
      </sup>
      I umieniš si… (r.).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5743">
       </a>
       Ó, duše rozpoloženie!
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e5750" name="d56e5750">
      15
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ó, duše rozpoloženie!
keď skúsiš všetky pramene,
z nichž útechy si načieral —
a zrazu, škrie bár záhy pál,
nenájdeš ani kvapky v nich
na osvež perí spálených;
keď, počiahneš-li kamkoľvek,
kdes’ podajednu z úponiek
nádeje zavše dochytil
k záchrane v prúdoch krušných chvíľ —
a naraz, ako polapíš
niektorú — zväčšiť len svoj kríž,
sa každá, suchá, na mrvy
ti v prstoch chvejných rozdrví…
I jazyk cítiš tiež tak schnúť,
a zúfalý ťa nesie prúd,
až na smrť srdce strápené…
Ó, duše rozpoloženie!

Môj bože! jeden aspoň lúč
z tých žriedel, k útechám tým kľúč…
a nech sa zavrú s ústy hneď;
len jednu ešte čŕstvu sneť
pod oči!… a nech zotlie v prach
s popolom spolu na očiach…
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5750" name="ftn.d56e5750">
        15
       </a>
       ]
      </sup>
      Ó, duše rozpoloženie! (r.).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5763">
       </a>
       Tak sám a sám!…
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e5770" name="d56e5770">
      16
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Tak sám a sám!…
Už v počiatočnom rozprsku,
na perách ešte rosy krôpočky,
svit v očiach smavý, dušou kýpte
nedorastených ešte perutí
v let za motýľmi kratochvíľ,
za chúťok vtáčenci, a v srdci pocit,
že i mne patrí čarokrásny svet:
jak v kruhu som sa našiel šarvancov,
strhnutý nimi v hier ich potak,
v nezbedné zachytený šanty,
na dobrodružstvá smelé zajatý,
i zasvätený v roztopaše
nejeden fígeľ pôvabný:
už vtedy, — jak tá lunka potočná,
čo vyrazí sa z prúdu ku podmoli,
tam prútik prihne vŕbäťa,
v nepovedomej zábave naň stýba
pien perly hasnúce, — tak v ten čas už
vše octnul som sa osamelým naraz,
a odvolaný kýmsi vnuknutím,
von z šumnej prítomnosti
ním unesený kamsi, zrakom
ľpiac na obzore, v sebazabudnutí
len širáčik svoj točiac v rúčkach, bol
    som sám a sám…

Po detstva hrách i šialenstvách,
snoch na ružovom lôžku zorí
jak záblesk rýchlou obudou
nastala búrna doba mládenecká:
u tepien poplach krvi vzkypením,
pŕs zdmutie rozpínavou silou,
širokou vôľou rozprah ramien,
vlnenie v duši, v mysli požiar,
od nížin úpätia až po temeno
vzruch, rozmach celej bytosti: —
ten nezvratný to rozvoj májový,
sťa pohonič, čo bičom z lúčov zvíja,
i uzdu pustil pudom… rozvoj,
nímž každý tvor sa sponáhľa
beh rozvitkový zavŕšiť,
dokorán roztvoriac svoj kalich bytia:
až doplnením svojho úplnku
i záľuby si nájde vzácny predmet,
cit súcit, rozum myšlienku,
čo zmysel pochuť, úkoj záujem,
zvuk utriedenie v harmónii,
svoj veniec kvet a farba svoju dúhu…
Svet okolný sa zdal byť kolbišťom,
jak poľanou by pre dostihy,
postretou kvetným kobercom,
kam vyhrnula bujará sa mládež
pod hesly trblietavými
s odvážlivými úmysly,
rytieri krásy, slávy dobývači:
i zharcovali v hrdom turnaji,
vyzdvihnúc štíty, zbrane pomerajúc,
v boj vtrhli, v zápas horúci
o zlaté výhody: česť prednosti,
výslnia postať, byľku vavrínu,
pochvalný spoločnosti potlesk,
smev dievčích ústok ružových,
peľ líčka, sľubu prstienok,
o chvíľku rozkoše… Mňa v tichú zápač
kams’ koľaj tajná odviedla,
otočil dumy hmlistý závoj,
môj zápal stlmiac v túžbu jätrivú:
i odrazený od družiny, z jej
hier vylúčený olympijských,
do seba sprudka zavrátený, — sťaby
za vlastné bučné parohy
kde v húšti jeleň zakvačkaný, — bol
    som sám a sám…

A cestou zájduc životnou —
jak, pútnik nevoľný, som po nej kráčal,
vzdor protivenstvám, ústrkom sa hnal
za cieľom večne ďalekým,
neskrotiteľný dychtivec;
či keď som v sparne dňa sa uchýlil
v tieň u dráhy, znoj poutrieť si z čela,
či ku studienke zahnul zvonivej
o dúšok vody: v každom prípade
dosť postretal som spolupútnikov,
dosť: — takých, zo života trhu
čo výskajúci unášali korisť
a bláhali si v sladkom pohodlí;
i takých, ktorí nad stratami
prehorké slzy cedili
a hynuli až v tiesni nešťastia —
No oných ani netkla sa ma radosť,
ich triumf lichým nad ziskom
jak blýskavice žmurkot zmihal vedľa
(— Tak mizli mi i vlastné potechy,
na ústach trpký úsmech nechajúc…);
tých bôľ však ako nebožiec
mi prosto zaryl do srdca:
i o jednu zas ranu bohatší,
o smútok s ťažším bremenom
som rušal ďalej cestou žitia, ďalej
za cieľom večne neznámym,
nad sebou čiernej sudby oblak…
A trebárs márnosť na mňa uprela
svoj pohľad škľabivý, len čeperím sa
vpred, nošu teperím —; i kamkoľvek
smer vzal som dosiaľ bludným ťažením,
kdekoľvek poklesla mi noha
na oddych krátky, kedykoľvek
mi do pomyslov chľuplo toku
to biedne ,ja‘: jak raja vyhnanec,
jak káranec by zrovna zato,
že na svet prišiel som, — som bol, ach, bol
    vždy sám a sám…

Skaď tento pocit samoty,
to pustovníctvo duše? v družstve
tá nedružobnosť? v ruchu, v hluku sveta
tá strnulosť, ten zámlk zaťatý,
mrzutá uzamklosť? kýs’ nesúvis
kol s veľkým celkom, odryvok,
odrodok… skade? Neviem, neviem, neviem —
Aj nehľadám viac toho príčinu,
jak zháňal som sa po nej, chcejúc
ju v brlohu jej dopadnúť,
a sťaby hydru zadrhnúc ju,
dať uchvátiť sa veškerenstva prúdu,
v ňom úprimnú si vlnku pritiahnuť
a zápäť tiecť s ňou — tiecť — tiecť v nekonečno —
Nekutám za ňou. Len sa osnúvam
ojedinenia mätnou pavučinou,
jak večná kukla zavíjam sa,
v hmlu zahaľujem diaľavy;
len ako v púšti sirá osika
potíšku vzdychám, želiem, osŕkam;
len pravom vetrím o poludní
akoby polnoc, o polnoci zasa
hrob akoby — I na vlastnom
sa zhrýzam srdci, nebožiatku,
kment vlastnej duše driapem: v osudné
to zamestnanie zatratený
    súc sám a sám…

    Tak sám a sám!…
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5770" name="ftn.d56e5770">
        16
       </a>
       ]
      </sup>
      Tak sám a sám! (r., SP 1906, str. 77).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5783">
       </a>
       Hory, lesy, dobre vám je
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e5790" name="d56e5790">
      17
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Hory, lesy, dobre vám je:
z plna miazgy z celej vlohy
rastiete si do oblohy!
Nik vám väzy nevyláme,
nepodráža zradne nohy —
  Vidiac vás tak bezzávadne
    vŕšky týčiť, šíriť chvoj,
  na čelo mi chmúra sadne:
  bo mi priam na myseľ padne,
  pod vami čo tesne býva,
      odjakživa
    nehájený národ môj.

Šťastné ste i vy, poľany:
len sneh z vašich bedier skape,
už je zimy po útrape!
Prekvitáte ako panny;
nik vám letníc nepošliape —
  Vidiac vás tak skvieť sa v kráse,
      z chmúry tej mi slzí prúd
    oči zaleje: bo v čase
    tom na um mi zíde zase, —
    čo vás kosieva, jak viete,
      po odkvete, —
    večne tupený môj ľud.

Riavy, riavy, vám tiež nežiaľ:
zo žriedel si vytekáte
čŕstvo, čisto, prebohate!
Tok váš beží si, jak bežal
prv, neznajúc puta, hate —
  Vidiac vás tak voľne hnať i
    hukot čujúc vašich vôd,
  v duši mi hnev zblýska svätý
  z chmúry tam: bo na pamäti
  je mi vždy ten z každej strany
      prikovaný
  k hrude, nevoľný môj rod…

V Železnom 19..
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5790" name="ftn.d56e5790">
        17
       </a>
       ]
      </sup>
      Hory, lesy, dobre vám je… (r., SP 1906, str. 80).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5803">
       </a>
       Nie veru po prvý raz
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e5810" name="d56e5810">
      18
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Nie veru po prvý raz
  sa stáva v duši mi,
že citu hľadám výraz
  pomedzi mnohými,
ichž pamäť v sebe chová,
  jej skrinka pokladu;
no darmo kutám znova:
niet! — nenachodím slova
  pre svoju náladu.

Raz ešte, do tretice,
  poštáram v zásobni,
rub obzriem i zas líce —
  Ach, jak som chudobný!
(zlkám), nič sa obrať nedá;
  čo hábky zostali,
sú nenovota šedá,
kazajky — zvierať leda…
  Som temer zúfalý —

A v dlaň si oprúc hlavu,
  svoj oplakávam byt.
Zrak vznesiem vo výšavu: —
  staď čakám hádam svit?
Aj sluch svoj ponorujem
  vtom vôkol v sveta hluk,
nač? — snáď mu nasluchujem:
či z neho nevyčujem
  preželateľný zvuk?

Však márne i zrak vzletel,
  sluch číhal: zlyhal lov.
Moc výšou liece svetiel,
  moc v svete zuní slov:
no ani jedno nie je
  z nich vhodné, odhadné;
  i cit sa rosou schveje,
a žitia bez nádeje
  mi v duši zapadne.
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5810" name="ftn.d56e5810">
        18
       </a>
       ]
      </sup>
      Nie veru po prvý raz… (r., SP 1906, str. 81).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5823">
       </a>
       Obklopenému ľuďmi všednosti
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e5830" name="d56e5830">
      19
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Obklopenému ľuďmi všednosti,
  v tom hluku jalových ich fráz,
  vše sa mi ozve v duši hlas:
Ó, neposlúchaj! ani nehosti
  svojimi pomysly a citom
    ich navzájom,
  sám nudiac sa, si cnejúc pritom;
veď zabíjať tým drahý žitia čas,
  čo ujmy pre teba v tom, škody!
i hanba ti byť pleták motajom —
  Zájď radšej krásnej do prírody,
  boháčky na kvety i plody,
    v jej svätú divotvornú tíš,
  hoc najskrytejšej do samoty,
      ba medzi hluché ploty,
        a uvidíš:
  jak dostatoční ste si spolu
  i spoločenstva do úkolu,
    jak s ňou sa utešíš;
i aký rozžatých jej u ohnísk
    ťa vzácny očakáva zisk!
  Tam nikým, ničím nemýlený,
      čo krok, to nový cieľ,
  sa vzrušíš v každom okamžení;
    môž’š široko sa roztúžiť,
    poletom najbystrejších kriel,
    i do seba sa pohrúžiť,
  vnášajúc, vynášajúc dojmy,
      už na tvar určitý
  zrazené dielne pod nástrojmi…
      A tu tie tvoje pocity
sťa perly sa ti z hlbín vyroja;
    s pomyslom sa ti pomysel
  lupienkovite milo združí,
      a pod slniečkom pokoja
        vykvitnú rovno ruži!

  A — zrnká zbierky poznovu —
  doplníš vojku perlovú;
  a zase, priviť sa mu tuhšie,
  rozmnožíš drahý herbár duše…
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5830" name="ftn.d56e5830">
        19
       </a>
       ]
      </sup>
      Obklopenému ľuďmi všednosti…
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5843">
       </a>
       Zájď, slnko, zájď už!
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e5850" name="d56e5850">
      20
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Zájď, slnko, zájď už! Dosť si svietilo,
pableskov šľahom narozptyľovalo
sa očí mojich, plachých holúbkov
tých, šírom po svete, až perute
im viečok klipkajú — A žitia ruch ty,
čo na silách mi prez deň preberáš,
bo nástroja sú tvojho strunami,
ty ustrň tiež: si unapínal ich,
a vari nechceš ešte, ďalšieho
od napínania aby razom praskli
a nástroj ten bys’ navždy zahubil,
jak u mŕtvoly — Stíšte, vodopády
vy hluku denného, čo pobrežným
ma zachytáte prútím vo svoj prúd,
tam do krútňavy vpletiete, že závrat,
zo všetkých trubíc, kĺbov odvitý
mi hlavu omoce; až svitne zas,
svoj odstavte jaz… Túžim po noci,
po tichu, pokoji! — nie pre oddych,
pre odpočinok (ten tiež príde potom,
prez povedomie zlietnuc záclonou):
lež abych všetky dojmy otriasol,
vliv odrazil som cudzí, vonkajších
som vyobcoval pohnútok húf, vôbec
svet vyhnal zo seba; a naopak
bych z najďalších sa bytia výbežkov
do zväzku zhrnul z dennej roztraty,
tykadlá túžob stiahol pod srdce,
v úľ zhromaždil sa zmyslom, živlom každým,
na mysli, v duši zosústredil: tak,
tak samosvoj a celý, úplný
a zavŕšený navrátil sa domov,
sa v sebe uzavrel, v tej komôrke,
útulni najtichšej: kde velebný
ma čaká svätvečer, tá najslávnejšia
z chvíľ, z nichž sa skladá život človeka;
hod rozkošný — len nesmrteľný skôr
plam na oltári vznietiť, ku stolu
skôr ducha prisadnúť!…
                       Tma, ticho, pokoj…
Čas odhalenia vnútri podstaty,
tej sochy božskej, dosiaľ odetej
vo prašnú pláchu; doba rozvitku
potuchy z pochýb zvierajúcich lupňov
na istoty skvet biely; okamih
preobrazenia z tela v duchovný
zjav, premenenia zemskej šmúhy v dúhy
jas: — nebeského príchod kráľovstva…

— Ó, jak sa pripraviť, jak vystrojiť,
jak uspôsobiť, abych súcim stal sa
do služby, jejž mdlé sily venujem;
obete hodným, ktorú trasúcou
sa zapaľujem rukou; dôstojným
pomeru, doňhož s hanby rumencom
na líci vstupujem!? — bo, Hospodine!
tá moja služba tebe patriť chce;
tá obeť moja, pane! hotová
je zhorieť tebe; k tebe rád, tak rád
bych priblížil sa, pritúlil sa, Otče!
Hej, skutok, bože! hodlám vykonať,
čo jediný je hoden života,
bo sám je životom: nie obrad pustý,
lež vrúcna úprimnosť; a v chvíli tej
— ó, že len raz dňa zavítava ona! —
keď s denným svetlom i svet zapadol,
sám v tôni trvám, celý, úplný:
v tej chvíli — včuľ — ten skutok nad skutky:
sa k tebe modliť, pohovoriť s tebou…
I jak sa k tomu schystať úkonu,
jak prihovoriť, by som verným ti
bol služobníkom, žrecom bezúhonným,
a nadovšetko milým synom?…
                           Ach,
bez počtu hriechov vo mne, na mne škvŕn
už pláväťom dňa, ktorý uplynul!
I v nočnom tichu čujem, tie jak hlasne
ma obviňujú z hlbín svedomia;
a vidím i v tmách, tieto ako mi
na krove tlejú uhlím žeravým: —
jak vyhostiť tie, tieto vymazať?
Tie oželievam krvácaním srdca,
nad tými plačem duše rosením,
za všetky kruším schránku telesnú:
či dostačí? Ó, dovoľ, zľutovníče!
že krv ich vymne, slzy zmyjú ich,
ich zožre skrucha; čo však ony sú
nie vstave zdolať: zbytok ich — ach, viem,
veliký veľmi, vynačavší vnútrok
až, k rubu premoklý! — ten ostatok,
ó, Milosrdný! premiň láskave
mi, prepáč, odpusť! — Čiže odpustíš
ho, večná Lásko ty?…
                     Ha! v sladký zmier
kol taje šíry mŕtvy pokoj noci;
tíš v anjelských jak kriel šum prechádza,
i komôrka mi blankytneje! — V nej
jak na lodičke, nežne-ľahučko
zakolimbanej, rušiam z choboti,
ba — kam sa dela razom? utonula? —
i bez nej! bez nej plujem labuťou
po oceáne blaha nesmiernom…
v ňom plachocem sa, v ňom sa kúpem… Cítim,
hoj, bože! áno: tys’ mi odpustil!…

A slobodný i čistý, zjasnený
i zduševnený naskrz, teraz už
pokľakám slúžiť ti: — Čo rozkážeš,
môj Panovníče? Zažíhať mám hviezdy
snáď v chráme tvojom, jeho podlahu
myť hádam rosou a ňou rozvíjať
kvet? abo z veže jeho veľkým zvonom
zazváňať…? A či niekam povel tvoj
mám poslom odniesť; strážcu-anjela
či anjel-zhubcu plniť úlohy…?
Len naložiť ráč so mnou, s najmenším
zo služobníkov bár —
                     A povstávam
i ako kňaz, hľa! — v žiari obličaj,
na pleciach ornát úsvitový, paprsk
nadšenia v zraku, pery oliplé
slov zbožným rojom, kráčam k oltáru
po stupňoch vzletu, štebľoch horlenia;
naň mysle svojej skladám prvotiny,
čo v tvojom slnku práve vyzreli
sťa klasie plné, tlsté ovocie: —
I vatrou zbĺka srdce, kadidlom
sa duša kudlí z nej, kým ústa znejú
ti chvály chorálom… Chceš odo mňa
viac? viac? Tak povýš na činiteľa
ma svojej vôle; na proroka pomaž
ma slova svojho; za mudrca ma
ustanov svojej pravdy; umenia
mi svojho daj byť šťastným výkonníkom!…
Jak sa ti ľúbi, so mnou nakladaj:
a ja som tvoj meč, jazyk, lúč, tieň, zvuk,
všenástroj v pravici — ač najslabší
tvoj vzývateľ…

               A teraz — teraz — teraz,
hoj! na lono ti skláňam, ukladám
jak syn — tú svoju hlavu horúcu,
tvoj syn! bárs posledný i z nehodných —
smiem, Otče, smiem ju oprieť naň?… Ó, rozchýľ
miloty svojej šíre ramená!
podolok otvor svojej dobroty!
lahody krielo podvihni! Tak, tak…
Smiem, Otče? — Hej, hej… Ó, tá nevýslovná,
slasť: spočinúť môcť v božom objatí!
tá rozkoš prístrešia: — nie dušienku,
lež ducha tvorstva vstave ošťastniť!
tá radosť nálady: — nie srdiečkom,
lež schopná pohnúť, pozatočiť svetmi
v ples, v poskok veselý!… Však tichý som,
jak hovieť si vie v sláve pohodlie;
jak bezpeč zná si dvoriť, nad sebou
štít azúrový krovom; najvyššia
jak vrcholieva spokojenosť: — len
som prítulný ni dieťa, z cudzích ramien
čo k materským sa prsiam utieklo
a privilo sa rúčkou repíka;
len úprimný — sám cit, čo zurkotá si
sťa jarček pásom milej doliny,
v jej kvetný vrkoč vpletajúc sa stužkou;
len dôverný — sám dych, čo vyznieva
v reč polohlasú, jak vše pod plátvou
v teplučkom hniezdku vtáčik zvečera,
než usne, prvej čvirká prívetive,
čajs’ modlí sa tiež —
                      S čím však započať?
jak nadpriasť sväto-slávny rozhovor?
kde vlákno jemnučké, kde tklivý tón,
kde farby svit…? Bo, v dume Všemúdrosti
mi u hláv tróniaci, ty vyčkáš vždy,
by tvor tvoj, jemuž jazyk rozviazals’,
po stope tvojich nevyspytateľných
myšlienok prišiel k tebe s prímluvou,
s tou detinskou, čo ako tajomný
kľúč odmykáva prístup k otcovi;
a vyslyšiac ju, všehdy na odpoveď
prisvedčíš nemo svetlým úsmevom,
alebo chmárou zhrmíš záporne —
S čím začať? Predok patrí v citov rade
akiste tomu vďaky, v nádhere
večerných červánkov: on, vodcom súc,
i zaviera ich pochod včerajší
sťa nástupník; hej, syn prv ďakúva
a potom prosí… Áno: ďakujem
ti, milý Otče! ruky-nohy bozky
ti zasýpajúc, ako na nivy
sprcháva rosa: jeden že zas deň
ohnivkom vpravils’ v reťaz môjho žitia,
si nevprával ho súžby kliešťami,
nie navštívenia mlatom dopadným,
lež láskavými prsty, do venca
jak zaraďujú kvietok — Ďakujem,
ó, ďakujem!… až do dna vyprázdňujúc,
až do dna tebe v slávu iskrenným
tým povďačnosti vínom vzprúdený
svoj pohár srdcový!…
                     A čo mám prosiť,
čo, do pokory noci ubratý,
jej naladený nytím slzavým?
Nič pre seba, nič, Otče! lebo mám
dosť na milosti, ktorou odprvoti
až dosaváď mi bytia osnovu
jak utkom zlatým pretkávaš, ó, dosť!
viac, oveľa viac! než som podielom
jej kedy stihol najodvážnejšej
úfnosti úponkami obsiahnuť: —
len ten nech trvá, prosím, drahý utok,
mi pásmom vteká v pásmo životné,
až ustanovíš zaprieť tkanivo,
i večne v tvojej utkviem šatnici,
snáď aspoň pásik plášťa tvojho, švíček…
… Hoj, blaze je mi v tvojom náručí!
jak kráľovi nie jeho na tróne,
nie boháčovi prostred pokladov,
nie na vavrínoch bohatierovi;
jak nebešťanom bol bych blaženým,
už nebešťanom!… Ale čo to? čo to,
môj bože dobrý!? V blaženosti chuť
mi zrazu crkla kropaj paliny,
v nej rozplýva sa — horkne pocit môj!
a duše jas sa múti mi… Či možný
je taký obrat tvojom na kline!?
rmut v svetle, v dobru nebárs prímešok?…
Viem, viem — ach, beda! — toho príčinu,
viem pohnútku — ach, neresť! — až sem ma
prenasledujú svojou kalnou tôňou,
tu med mi kvária svojou trpkosťou:
sú pozemské to vzťahy bolestné,
poznatky smutné, krušné zážitky:
ich rozpomienky! z hlbín pamäti
sa vyronivšie… ešte smrteľníkom
som vždy; vždy ešte väzím koreňom
v tej márnej zemi synom človeka,
v tom plaču údolí vždy ešte trpím
najbiednejšieho údom národa…
Mám zveriť sa ti, Otče, s tým, čo mi
tak porušilo mier? Bár Vševedúci
si, povoľ mojej prostorekosti;
ó, ľahoby žič mojej ťažobe!
Syn požalovať môž’ sa otcovi,
môž’: a on nato sudcom zasadne
a rozhodnúc pru, za pravdu dá pravde,
tej ubitej, ju k prsiam privinúc
i zvelebiac; a krivde odplatí,
tej hriešnici, ju v temä poraziac
i zašliapuc — Či môžem, Spravodlivý
a Všemohúci, predniesť žalobu
tiež? — Mrkáš okom velebným, sťa hviezdy
keď trblocú, a svitom v nočných tmách
tvoj milostný úsmech bronie…

                             Svet,
svoj svet si, bože, krásne zbudoval
(niet rovnej stavby ani v obraznosti,
v snách človečenstva celého); hneď aj
si naplnil ho štedre bohatstvom
(— toť, chatrná zem v priestor ovisla
jak obrodená jabloň: ako ináč
prez všehomíra hrádzu zdanlivú
museli ťažké vetvy nakloniť,
z nich otriasajúc v bezdna podolok,
jak zavanie čas, plod i zárodky
nového bytia-žitia, lúčolisté
tie veleštepy tvoje!? —); ku tomu
ho udržuješ v slávnom poriadku
(až zaznievať čuť súzvučnú mu hudbu
na každom kroku, v každej chvíli…); tak,
že dobrá vôľa, snaha poctivá
v tom svete krásy, dobra, súmeru
ver’ nikdy — nikde — v ničom nedostatku
by nevedeli nájsť! No človek-vrah:
on doň ti vrhol svoju ohyzdu;
v ňom márnotratí abo užiera;
humpliari na ňom… Hneď je nadutec:
i divým býkom strká blížneho,
mu raticami štoporčivými
na stlivo zvlečúc žnivo postate:
ba proti tebe uprie drzé rohy,
jak tiahneš, Pane, v zorách červených —;
hneď prostopašník: nohy podráža
na ceste spolupútniku, ba v podnož
ti, Hospodine, kopne v šialenstve,
zem vyraziť ti spod nôh! — Násilník
zas: brata sťaby červa zadlávi;
po zotročených šijach šplhajúc sa
na ctibažnosti vrch, tvoj, Vladáru,
trón uchvátil by! vyrval opraty
ti správy sveta, podľa svojej chúťky
sprevracal jeho večné zákony…
A nenávistník: každú radôstku
v zrenici toho, s kým sa postretá,
zamúti na žiaľ, zlatý kvet úst: vľúdnosť
mu spáli mrazom, búrkou zahriakne
zyv srdečný a v dobročinnú mu
dlaň hromom uderí; ba, Blahodarco,
tvoj smavý blankyt jedom začmáral
by na žúžoľ a slnce na ňom, to
ním putujúce žriedlo dobroty
prekypujúcej, zapchal v prchlivosti
i trebárs onucou!… A pokrytec,
lhár, ošemetník: s lícom úlisným
nadŕža ctnosti ublíženej, hreší
ak hreší ústrk, súcit natiahnuc,
však v hlbine už krtom podrýva
jej podstavec a s vinou, smilnicou,
si rozumie; ba, Najmúdrejší, tvojej
by svetlej pravde vďačne naložil
lži náličnicu, na maškaru ju
tak spotvoril a poslal fašangovať
kol svetom bláznivým! — A závistník,
lakomec, hlvoš: v hrsti sirôtky
bár vydrie smidku, ukojiť si trochu
kly vlčie… nech môž’, tváre panenskej
peľ zoškriabe, by pomaľoval si
ním svoju žltačku; ba, Bohatče,
tvoj požehnania chlieb by strčil celý
si do kapsy a ušiel s merindou
kam za oceán, v prales, ďaleko
od strádajúcich, ňou sa vykŕmiť
na predpotopnú obludu! — A zlodej:
z hrdielka decka vykrasť hotový
ten jazýček, bo striebrom zaznieva,
hrá hudbou anjelskou, mu všantročiac
doň svoje hlúpe rapčadlo; ba v hustých
sa prekrývajúc hájoch večera,
Najvznešenejší, tvojej nádhery
ver’ plášť by tajmo potiahol, že hviezdy
tam skvostmi jašú sa… A rozkošník:
na hanbu samej révy ctihodnej
po zhovädilosť prebratý jej mokom,
v svoj bujný objem chváce nevinu
sťa hnusný vlkolak, jej zúfalý
vzlyk zalknúc chechtom pekelným; ba, svätý,
bol vstave by i truhlu úmluvy
ti stroskotať v tom sväto-porušnom
zúrení, sprzniac pannu nedeľu…
A vražedlník: svoj nôž zákernícky
v bok zaráža cti… ducha podepce
i oltárny plam, že sa zadusí
kúdolom-vzdychom vlastným, slzami
zaleje iskier —; ba, ty Duchu duchov,
i proti tebe dvíha Kainov
kyj, tebe na úmor!…
                    Ba v zástupoch
až honia hriechy kol jak divé šelmy,
sa ozierajúc drze, škľabivý
hryz vycerujúc — v skrýšach pelešia,
na rínkoch šudia, krivdia na fórach,
v štepniciach jara mrzačia a v chrámoch
žertvujú modlám, svätokupčia: tak
na tvojej zlatorýdzej prírode
stvárajúc hody skazy, pravdu mučiac
i najjasnejšiu, lásku mrhajúc
i najčistejšiu, zájduc po hrdlo
v nemravu kaluž… Mnoho, mnoho ich,
och! v svete tvojom, že ho očistiť,
jak skvitol kedys’ z Tvojich tvorčích rúk,
do stavu vrátiť prvotného zdravia,
zúrodniť môž’ ak nová potopa,
ten kúpeľ svetový —; tak mnoho, mnoho
ich, mnoho; — — A ty, Spravodlivý, ty,
ty Sudca, v ľavej vážky citlivé,
čo zbadajú i zdanie myšlienky,
a v pravici prút tisícerej káry —:
ty mlčky sa ich zhube prizeráš?
nežmurkneš okom, blesku, živelným
ni nehneš plecom? Nestresceš ich v hneve,
ich neupravíš v koľaj víchrične,
by jak ty činíš, dobro činili,
konali, jak ty konáš, spravodlivosť!?…
— Ach, odpusť, Otče! Keď tak ťažko mi
k dnu nazrieť tvojej úvahy; však viem
to jedno, iste viem: len zhovievaš,
lež nezabúdaš… Siahneš do toho raz,
trpezlivosti tvojej opona
sa vpoly roztrhne, ten milosti
pás z azúru… hoj, siahneš! —
                             V nádeji
tej, priodený hviezdnym prikrývadlom,
usínam v tvojom lone otcovskom,
na sladký pokoj oči zatváram —;
no usínajúc, ešte k modlitbe,
ten večer sa mi rozvinuvšej z duše,
pričíňam šeptom, spola v spánku už:
Po toľkých zmutkoch v zemských nížinách,
po mračnách, dusne v ducha ovzduší…
vzíď, ó, vzíď, Slnce spravodlivosti!
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5850" name="ftn.d56e5850">
        20
       </a>
       ]
      </sup>
      Zájď, slnko, zájď už! (r., SP 1906, str. 82).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5863">
       </a>
       Koľkorázkoľvek už čo zrelý muž
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e5870" name="d56e5870">
      21
     </a>
     ]
    </sup>
   </p>
   <p>
   </p>
   <p>
    <div class="blockquote">
     <blockquote class="blockquote">
      <p>
       <div class="literallayout">
        <p>
         <span style="white-space: pre;">
          „Ze země jsem na zem přišel,
na zemi jsem rozum našel;
  po ní chodím jako pán,
  do ní budu zakopán —
  potěš mne pán bůh sám!“
          <span class="emphasis">
           <em>
            Česká nár. pieseň.
           </em>
          </span>
         </span>
        </p>
       </div>
      </p>
     </blockquote>
    </div>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Koľkorázkoľvek už čo zrelý muž,
nahliadajúci hlbšie do života,
v tú krútňavu zmien jasných-pošmúrnych
som zašiel dosiaľ v dobe rozvitku
na naše lúky, nivy zakvitnuté,
sa jagajúce v slnci ako dúhy
by rozostreté zeme mrákavou:
vždy oná pieseň melancholická,
nekonečného žiaľu opravdivá
bezodná studeň, ona zakaždým
čo odriekania vzlykot srdečný
mi na rtoch vyvrela — A nemohúc
ňou podnietený, ukypelý pocit
späť k duši zatlačiť, tož neraz som si
i zanôtil ju, sprvu potichy,
nesmelo, ako učeň v prísnom cviku,
no čoraz živšie potom, hlasnejšie:
až v osŕkavých som ju akordoch
vo vtáčí vmiešal ples, jak z úžľabiny
vše do veselia slnných úbočí
sa ozve žalostivý vodopád;
ju prez nív a lúk skvostnú nádheru
som, prv čo skromnú vzorku porovnania,
pritknutú kradmo k pestrým látkam ich,
na šír-dĺž pretiahol sťa vdovský závoj,
v záhyboch ako perál plný sĺz: —
že farby tu, tam zvuky čarovné,
hrajúce vytržene, trblietave,
odrazu stemneli, jak pridusené
sordínom, štetcom omočeným v čerň…
Tak spieval som ju, lkajúc trasľave,
úpejúc: jakbych v tomže okamžení
mal zo svetlého sveta dejišťa
do podsvetovej prepadnúť sa tmy.
I ťažko bolo na mysli mi, žarnov
jak keby mi bol srdce privalil;
jas zmrkol vôkol, zbledla veselosť,
i najplnokrvnejšia túžba
zastydla vo mne razom, znechutnela
mi jeho rozkoš, v horkosť prešla slasť,
zbezcenel každý vzťah i záujem;
a cítil som dnu usedavý plač
hlboko skormútenej duše svojej,
jej slzy počul stekať horúce:
čo kvapka, to bôľ novej rany v nej…
I káral som sa, výčitky si robil:
Nač prišiel si sem, jestli radosti
kol užiť nevieš, núkajúcej sa ti
tak štedre, splna v krásy nádobách,
a ani navzájom k nej pričiniť
zo svojej vlastnej hoci za kalištek
blyšteka, za písknutie pipíšky,
vytešeného oka za paprsk?
Kto ťa sem volal, mútiť, hatiť, mraziť
tok rozvoja? Kto dal ti plnomoc,
na purpur prírody, jej sviatočný
plášť vyliezť hyzdive a prznive
ni oplzlý plaz, dotieravý hmyz…?
Iď! nie si hoden ani priestoru len,
čo zaujímaš v krištáľovom vzduchu,
nie panenského miestka, ktoré si
prišliapol podošvou, nie vláska svetla,
ni hláska piesne, v slučkách nad hlavou
ti tekajúceho a chvatnými
uloveného zmysly!… Odcloň kvietku!
trávičky nedláv! hodnejších než ty,
bo trpezlivých, tichých, ľúbezných
i vtedy, pod kosou keď padajú…
I prúdu ustúp tvorčej pôsobnosti!
ten medzník skorej zmäkne, skyprie v ňom,
sa materinou dúškou ovenčí…
… A iba bodom ostrých výčitiek
tých zbadal som, sa spamätal, že nedliem
na spáleništi, púšti, cmiteri
kdes’, v piesku bŕdnúc, v trúchni, v popole,
lež v čulej meškám dielni, v odbore
života velebnom; že po zemi,
vystlatej pre mňa kvetným kobercom,
si chodím ,jako pán‘ — i nemám práva
tu trúchliť zbabele, sa deckom maznať,
si cnieť, že ,do ní budu zakopán‘:
ináče nevďačník som, neznajúc
povinnej pocty za to trebárs chvíľku
len trvajúce panstvo bez zásluh,
za vyznačenie bez príčiny slávy —
ba mrzký drzec, prosto odbojník,
čo svojou vratkou nohou opovážil
sa priečne zastať v riadny sveta beh!…
Tým vyplašený, uderený jakby
hromovou iskrou, v hanbe ucúvam
so svojou kviľbou trpkou, s žalobou,
ledaže vzdychom zvíriac zlatý peľ —

No odchádzajúc, dve sa otázky
mi vyronili z duše, vysoko,
sťa žrde kvačkaté, mi otázniky
zdvíhajúc pred zrakom, čo krok, to vyššie: —
Nač bolo ti tú prelesť uvidieť,
ten súzvuk vypočuť, keď, môžbyť, raz
sa neovrtne prudké kolo času,
a nečuješ ho, neuzrieš jej viac?
S usínajúcim okom tvojím, s uchom
ohluchujúcim zhasne, onemie
i sladká hudba tá, ten krásny obraz
v ňom — oboje a rovno — naveky.
Či nebolo by lepšie bývalo
sa nenarodiť, nevyjsť z ničoty
neznámej, obojetnej, neciteľnej,
a preto iste blahu podobnej
zvrchovanému, rovnej pokoju?
i neteružiť ťažké bremeno
na povedomí, pominuteľnosti
kríž, pod nímž treští väzba síl i vlôh,
hoc od kolísky po hrob na piaď len?
Vraj, ,… jako pán‘ a predsa ,… zakopán‘:
ký nezmysel! bo načo ono prvé,
ak toto druhé nutne musí byť?
či prečo toto väzí podmienkou
tu onoho, bárs neni nevyhnutnou,
je tedy nepotrebnou nanajvýš?
Nie drsná protiva to? odpor? rozpor?
pohoršujúci výsmech osudu?
Och, vzbura v duši! akej nevzniká
za leta hoďas najhorúcejšieho;
nevole výbuch! mdloba nevlády!…
Ja nepýtal sa na svet; mimovoľne
som pristál na ňom — i to s plačom (čul si
ho, osude, však?): veď, vraj, ,jako pán‘,
no i raz — ,zakopán‘ — Och! ďakujem
i neprosím; nech pred poslaním svojím
mám najslabšiu z túch tohto života,
rozhodne odmietnem ten jeho dar
pochybný, neblahý! Tak pociťujem,
tak chápem, podráždený do vlákna,
tých položiek dvoch hrubý nepomer,
tú nezrovnalosť medzi pyšným pánom
a podlým červom, jeho chovancom;
a či červ a pán — cha-cha! — pán a červ
sú dostatočnou sebe protiváhou?
protihodnotou? — Bez ujmy? či tak?
Ó, za česť rozumnému tvoru, vskutku!
úškľabok kúsavý v tvár, krvavá
pohana, potupa! Nuž, zasmejme sa,
tlieskajme slávu tomu určeniu!…
Však ticho, zmiernosť — osud slúcha — pst!
Už Hamlet riekol: Ostatok je mlkot —
Tú pieseň som čul odznieť po prvé
pred roky dávnymi (— Ó, kdeže sú
mi vznety mladosti, tie zlaté ohne
horlení vysokých!? kde sladkých dojmov
po mysli kvetnej bežné koľaje,
tie kríže-kráže svetlé? Potuchli,
zarástli…), čul som ju z úst peknej panej,
doprevádzanú zvuky klavíra
rozvírenými, čo sa ako delfín
uhýnal pod jej prsty útlymi:
istotne, že ho nežne hladili.
Ju zaspievala (pieseň ponurú,
v nezhode zjavnej s jasom vlastnej krásy:
aj som ju badal vždy viac prepukať
v spor), započala čistým sopránom,
že pieseň, naladená radostne,
sa vzniesla ako prvý škovránok
nad prvou kopninou; no onedlho
v alt stupela, a pieseň klesala
sťa veľký čierny motýľ, smrtihlav
čajs’ — a či bol kýs’ havran? — že som myslel
si, preľaknutý: mračný netvor ten
chce jej či moju hlavu obsadnúť,
sklonenú unyle, jak navädlý kvet
(i málo, že som „hyšta!“ neskričal),
Jej svieže pery — tak mi predchodilo,
zadívanému — počas spievania
postupne menili sa: z jasnej jahôd
červene prešli v malín karmazín,
staď v odtieň čoraz bledší, šerejší,
až na černice osinuli, vetrom
pohnutia potriasané zimnične;
hej, z milých tých rtov vzletel — tak sa zdalo
mi — čistý vonný plameň obetný,
a pršal plápol síry žeravej,
zápachom dusným plniac svetlicu;
ba sa mi činilo, jak skvúci anjel,
v belostnom rúchu z výšin poslanec,
začala velebiť, a skončila
mrzutým tónom, stonom zúfalým
tmavého démona… Ó, bože môj!
ký zázrak to? (som skoro vyjaknul,
nech nebráni prst…) Ale aký zázrak
opačný! smavý azúr obdivu
a zrazu priepasť hrôzy!…
                         Takto dala
mi nazrieť do piesne tej, spievajúc
ju rozhorlene i sa sama meniac
s jej obsahom. I zrozumel som jej
tak dosažne, že nožom akoby
pitevným sa mi zarezala v pamäť
nezmazateľne, nezahojiteľne:
i kedykoľvek zájdem za jara
či leta na tie naše nivy, lúky,
ich pôvabov a vnád sa nabažiť,
vždy nenadále z úst sa vyrojí
mi popevkom, a znechuteného,
zarmúteného, vzbúreného v duši,
čo umieráčik, pohrebná čo fakľa,
ma zaprevadí v zápač z výslnia.
A vtedy i tá krásna pani mi
vše na um zíde, kmitne v obraznosti
mi predstavená v celej podobe
ligotnej i zas zasmušilej náhle;
a čujem dojemný jej, clivý spev
nad sebou kdesi, kdesi pod sebou:
jak labuť s piesňou umierajúcu…
A všetko, všetko vo mne opakuje
sa s touže živosťou: tie pomysly,
tie isté pocity… či sladkobôľne
už aspoň? ako milá rozpomienka,
hoc krušná? Ťažko určiť…
                         Onehdy
sa po slobodnej tmoliac prírode,
som zase zbočil na náš tichý cmiter,
ta zahnaný v líp tôňu zo svetlých
nív a lúk vlastným vnútri porokom.
Tam túlajúc sa podľa poťahov
známostí kedys’, priateľstva i lásky,
ma upomínajúcich, ako tak
ich navštevujem radom: odrazu
som zastal u hrobu, jak primrazený
strnutím náhlym, veď včas, ej! tak včas
naroveného mladou nad mŕtvolou
tej krásavice, čo ma v nešťastnej
či šťastnej chvíli bola priučila
tej tklivej piesni. Stojím vzrušený
jej uhláv dlho, chladnú pravicu
primretú na parkanku chladnejšieho
mramoru, pomníka, jak na pleci
nahrbeného starca… Takto dumám,
do seba pohrúžený hlboko;
rozľútostený v srdci, rozmýšľam
o zvrchovanej sveta márnosti,
jejž, hľa, i ona, spanilá, a preto
zvlášť hodna života, tak včas, ej! veľmi
včas padla za korisť… až konečne
i zašepcem: Ty, krásna, chodivšia
po zemi ,jako pani‘, skoro však
i ,zakopáná do ní‘, povedz mi,
na akýkoľvek spôsob rec, ó! prejav:
či, čo si v onej piesni žiadala
tak rujne, úporne, či, zakopanú
tu, potešil ťa už a ako — boh? —
Tíš vôkol; ani v stromoch šelestu,
ni ovŕtavý ináč, osikový
list netúrne. Len kvety na jej hrobe,
hrsť rezedy a fiál — a či sú
len krásky poľné? — zrazu dotknuté
kýms’ neslyšateľným — var’ jej to ducha
švihnutím? — ony milo prikývli
a zadychčali vonne: Potešil,
oj! potešil… A z lipy susedovej
sýkorka dotušila: Pravdaže…

A v duši ohlas toho tesný, živý,
som navrátil sa na tie naše nivy
a lúky pompou honosiace sa,
nad sebou v jase slnca nebesá.
I po zemi si chodím ,jako pán‘,
nedbajúc, že v ňu ,budu zakopán —‘
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5870" name="ftn.d56e5870">
        21
       </a>
       ]
      </sup>
      Koľkorázkoľvek už čo zrelý muž… (r.).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5897">
       </a>
       Na bujnej si lúke ležím horeznačky
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e5904" name="d56e5904">
      22
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Na bujnej si lúke ležím horeznačky,
    z chrastí tu-tam, z hája čičíkaný vtáčky,
    ktorých pieseň je tak uspávave sladká;
    a tá lôžka pažiť! — páper opravdivý,
    akoby ho bola nadurila matka…
    Ach, veď zem je matka vskutku! nielen živí
    na štedrých nás ňadrách, lež i vďačne ona
    v lono nás späť berie, uskočených z lona.

V lone jej si hoviem, hľa! — jak nikdy predtým:
pohodlne, takmer zasypaný kvietím,
akobych bol umrel, ležal na postlaní,
v rakve… Ech! čo smrť? veď splna hrudi žijem!
Každý zmysel mladne mi, sťa vykúpaný:
z dojmov ich — tiež z kvieťat — v mysli vence vijem…
Usnem snáď vtom? oj, nie! hoďas odpočívam;
zostrel zrak: ho v blankyt nebožiecom vrývam.

Zmeral som ho ním prv, jak šlo, modrý, slnný;
tak rozhrnul riasne záhyby či vlny —
V nich sa stratiac, kutám: v svojej božskej básni
kam to dospel Dante?… ,Raj‘ už kreslil smele;
no že oslepil ho kráž zásvitu jasný,
tvár v ňom Blaženy; i náhle ustal v diele.
Ach!… že plň kde svetla, blaženosť a sláva,
sa i ľudský počin zrazu dokonáva!

„Ver’ tak…“ prisvedčil mi horec blízo ucha.
„Nač ti sliediť po tom, čo je leda tucha?
čo ni obraznosť si tvoja nepredstaví,
trebárs trepotaním doláme si kriela?
Zem! tá podstavcom i vzpriamenej ti hlavy;
nuž, nezhŕdaj ňou ti danou šatou tela.
A veď, maľuješ-li i to nevidomé,
farieb nakladáš, čo tu v jej plajú dome…“

„Zvláštni ste vy, ľudia!“ sfňukal kvet mi druhý
do ucha vtom: „rabi nerozumnej túhy!
Živí, chriapete už iným za životom,
zámky lepíte si v bezzákladnom vzduchu;
a keď skydnú vám, či stretnete sa s plotom:
kopŕc! sami tiež, haj! a s kou chválou — duchu…
Skutočnosť vám klepcom, čo vás zviera, škrtí;
uvrzli by ste a — stráchate sa smrti!“

  „Joj!…“ som zosŕkal, jak zmijou uštipnutý.
Po rozkoši bolo, po lahodnej chuti…
Ako? nepatrné, márne krásky zeme,
chvíľkové tie stvory, priviazanej služby,
s tyčiniek ak zbraňou, ináč trpné, nemé,
tie by mali pravdu, a nie — ľudské túžby?
Zvíjal som sa v duši pre to pokorenie,
na belasé nebo oči vypleštené —

„Urazil ťa…“ vzdychla dúška materina.
„Nedaj na reči nič mrcha čeľadína;
vie len ubližovať… Zo mňa tiež to vieri
kúrom, ach! — mriem túžbou: a tu pyšný blyštek
stlácha — nevolaný mudrc spoza dverí;
drzý pysk! a dvorí si, že — zlatý pyštek…
Upokoj sa, utíš podráždené city;
verím, úfam — neviem, čo: ver, úfaj i ty —“

„Zabudni!…“ ma sprava kvietky začli tešiť,
nezábudka čoviac! — „Záhad, ktorých riešiť
nejde, nechaj… Hľaď, kol pôvabu čo, krásy,
čúd! — tie piluj a ži — šťastnej prítomnosti —
Nás zrodila chvíľka, vidíš, chvíľka zhasí:
a sme, nakrátko bár, predsa vďační hosti.
A keď scvendží kosa, rovno, starí-mladí,
podložíme hlávky — uľahneme rady —“

„Vráť sa z vytrženia výšin po zákone
večnom, vráť!…“ zas zľava zdýmli kvietky vonné.
„Len prv jak si chválil zem! spoločnú matku
tvorov: na jejž prsiach, vraj, vždy rád si visel,
visíš deckom, cucľúc poživu z nich sladkú;
drž sa jej…“ „Jej, veru!“ výskla dobrá myseľ.
„Bláhal si si, na jej zavalený lono;
vedz: — i v komôrkach jej prituľuje ono…“

A tu ozávod mi vykladali v uši.
Milo znelo, však i mrkotno vše duši.
Vraj: — čo vidím, sú ak obličajov poly,
zďaleka nie všetko okom zaobjato;
vidno len, čo z útrob zemských vyvrcholí
zeleň jak či kvet, jak krištáľ abo zlato…
Vnútri! tam vrie dielňa v pôsobení prudkom,
za osnovu majúc hmotu, silu utkom.

Korienky ich, vraj, nech hlavný, vlákno nitka —
oproti tej kystke skvostnej v slnku kytka
z paprskov jak tiež — i ony sú tie struny
na velenástroji pod šetrnou vrstvou,
struny, po nichž beží prúd života mlunný,
zvučiac tu hor’ hudbou súladu vždy čŕstvou.
Nečuje jej ucho, čuch však vníma stuha;
no a zraku hrá čo skvelá farieb dúha!…

A ten prúd sťa fénix-vták,
       <sup>
        [
        <a class="footnote" href="#ftn.d56e5914" name="d56e5914">
         23
        </a>
        ]
       </sup>
       vraj, obletuje
zem, čarovné kruhy v nej i nad ňou snuje
bez únavy — Večná v toku vlna živá,
tepny rytm, pud, vôľa… postup vo vývoji;
tvor len po pohybe činnom odpočíva:
sama tvorba v tvorbe nikdy nepostojí! —
Z mrákav, vraj, vše slýcham-vídam hluk a blesky:
švih tiež toho vtáka kriel i arabesky…

Skadiaľ zletel — myslíš, zo sfér nezbádaných?
nie, vraj: prosto s lúčmi slnka a či na nich —
A naň skade? Stade, od vekov kde hniezdi
na stvorenstva uhle, kriely v diaľok hony
zaguľuje novo zauzlené hviezdy,
by zbroneli ako jabká na jabloni…
Hviezdy vzbĺkli, fakle rozmanitých svetiel,
krúžia, iskria až sem… Stadiaľ — s nimi zletel.

„… Divíš sa, však? odkiaľ, hlúpy drobizg zeme,
vieme múdrosti tie? — Od vetierkov vieme,
tulákov tých večných po nesmiernom svete,
oni do úšat nám: ,šu-šu…‘ ale bieda!
na dotaz náš zavše: a vy odkiaľ viete?
skaď a kam trielite? nikdy nepovedia.
I len mnúc si lístky, patriac do kalicha,
kvet si vzdychá žijúc, umierajúc vzdychá —“

„Nie! smrť nie je zmarom — neboj sa jej, brate!“
zhučal snem ich — „Skon je, lež i započatie:
čara podôb len, čo po priestore tečú
s časom, lunky a — pľask! Však čo do podstaty:
hoj! tá každému ti umkne nebezpečiu:
nepohltí tej vír, smršť tej neuchváti!…
V komôrke tam dol’, nie! nezhynieš tiež všetok.
Budeš rád? môž’, z prachu tvojho vzíde — kvietok —

Kvietok, ako my, ba voňavejší, krajší!
tešiť budeme sa či — potomci naši —
Tvoja duša že čo — chúďa, nahá, bosá?
Tá si voľne bude tekať po obzore:
spŕchať z oka noci na svoj kvet sťa rosa,
v bozku slnka vzlietať — tak vždy dole-hore —“
„Mlčte!“ skríknem, „duši málo!… Dajte dívať
sa mi na nebesá! túžiť — hoc i snívať…“
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5904" name="ftn.d56e5904">
        22
       </a>
       ]
      </sup>
      Na bujnej si lúke ležím… (r.).
     </p>
    </div>
    <div class="footnote">
     <p>
      <sup>
       [
       <a class="para" href="#d56e5914" name="ftn.d56e5914">
        23
       </a>
       ]
      </sup>
      <span class="emphasis">
       <em>
        fénix
       </em>
      </span>
      (gr.) — zázračný vták-ohnivák u starých Egypťanov, symbol nesmrteľnosti
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e5923">
       </a>
       Návšteva
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e5930" name="d56e5930">
      24
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       NÁVŠTEVA:
  Čo trčíš ani jazvec v diere
  tu večne v svojej kutici?
  Ba na kýho sú ďasa dvere
  o čapoch tejto izbici,
  keď neznajú ni vrzov známych!
  Nech murárom som, zamúram ich,
  v tom okamžení zamúram;
  i okná stiesnim po, toť, rám —
  vieš, vtáčku? Seď si potom dnu!
  dunč o havanci, džbánku prázdnom;
  keď chceš byť väzňom, tak buď väzňom —
  To posmech!… No žart na stranu
  či vlastne hnev; chcem, idem zmilieť —
  Aj, dokorán… hyš! z klietky, vyleť
  už raz — Poď, druh môj, medzi nás;
  poď, zlatý bratišku! — mne kvôli…

DOMASED:
  Kam?

NÁV.:
       Že kam? Aký to dotaz!
  jak keby sme kde v púšti boli.
  I blízky svet náš je dosť svetom.
  Má kŕdeľ roztomilých miest
  (nech znáš ich, jak už mluvy kvetom
  rád plytváš, iste povieš: hviezd
  že, zapálených jeho deťom…);
  má staníc, oáz šťastných vôkol
  dosť! upravených k zátišiu,
  na útul rozostrevších strechy:
  bys’ neohorel — neumokol —
  pred mrcha zrakmi vo skrýšu
  na spôsob umknul lasice —
  Tak pozrime hneď najbližšiu
  (nač v diali brúsiť?): Zeleň viechy
  rozpína párne vetvice,
  jak rúčky v pozdrav ustrnulé…
  Hoj, tam ti pútnik zemskej plechy
  u najvľúdnejších hosťom dlie
  ver’ gazdíčkov, čo ako čule
  mu stroja chuť, i koja spolu;
  ho usalašia v pohodlie:
  nie chabdzu piť ver’, žuvať smolu;
  a výslnia mu, rosičky
  uštedriac, bez tŕňových ostí
  i rozvijú mu takoj vôľu
  na stolistové ružičky:
  tož — u Pôžitku, u Radosti!
  Ten ruch tam, šum, ťaj! život nový —
  Bzuk! včiel jak kolo letáča:
  z nív znáša sa, kde skvitla čia,
  a medík priam aj vedno stroví —
  Ples!… kto však znázorní ho slovy?
  Jak spod perlíka kováča
  kus železa, čo tvrdne v oceľ:
  vtip ziskrí, humoru ten skvost,
  a po ústach brnk! smiechu pocel…
  Ta zájsť je vskutku, jak nájsť šťastie!
  Tam hniezdi naša spoločnosť —

DOM.:
  Mám prácu.
  
NÁV.:
            — korení a rastie,
  nie burinou však kapradín —
  
DOM.:
  Mám prácu!
  
NÁV.:
             Akú?

DOM.:
                  Môj ty bože!
  jak na prácu sa pýtať môže,
  kto slovenskej je matky syn?
  vie — aspoň mal by vedieť dobre,
  že z ľudu pošiel, života
  čo o podmienky prosto žobre:
  Je v službe biedy čeľadín —
  pastorok sudby — sirota
  najnevoľnejšia na svete! —
  vták, neborák, i o lete,
  ach, sťahovák —; a preto ktorý
  rúk nikdy nesmie uložiť
  v klin, trebárs bol by na smrť chorý,
  ak jednako chce ešte žiť:
  bo pozdný mrk či včasný svit,
  má úloh, potrieb na tisíce,
  od krajca počnúc —

NÁV.:
                     Po bačkory
  až! — Prepáč vpád ten do reči,
  snáď neprístojný; lebo líce
  ti, vidím, zbĺklo. Ale či,
  môj robotníku prenajatý,
  nesvitne zajtra, najprvej
  bys’ zavítal zas na postati
  a od úvratí do úvratí
  na roli čičral dedičnej?
  Preds’ ruka ruku odmieňa,
  sa v pomoc primkne plece k pleci;
  tak i deň — sklad to a riad vecí —
  dňu prejme nošu bremena.
  A ty bys’, buntoš, prevrhnul, há,
  ten prirodzený poriadok?

DOM.:
  Nie tak! To porovnanie kuľhá;
  kde potkne sa, tam úpadok.
  Pár údov tých je celok len;
  no celkom — k práci lán i sad,
  dvoch nocí tieňmi otýnený —
  tým celkom už sám si je deň:
  i keď má, ako Písmo cení,
  a to je odhad nad odhad,
  dosť každý svojom na trápení:
  nač na chrbát klásť zajtrajšku
  i dneška, aby mohol bújať
  ísť, nedosluhy prirážku?
  To značilo by práve ujať
  poriadku, zmýliť sveta beh,
  lad pomiasť —

NÁV.:
                Ale od zajtrajška
  si nasypať dať vopred mech,
  ho prikrasť k dneška batohu:
  tu však by nesfrungala vážka,
  ni nepocíti prílohu
  tú ťarcha dneška beztak ťažká?
  Aj harmónie pribudne
  skôr počinom tým, všakže?… Ba ver’
  je chytráctvo len záludné
  hen vyvedený tebou záver:
  ním vláčiš vodu do studne —
  hej, bez všetkého osohu
  čas márniš! No a stojí v Písme
  tiež: o zajtrajšok už dnes by sme
  nepečovali… Svätá vec!

DOM.:
  Ja dneška končím úlohu.
  Nečuješ, jak ma volá hlasne?

NÁV.:
  Ech, vytáčky! — Však pováž preds’:
  deň nachýlil sa, lôžkom k spaní
  si tône stelie koberec,
  hľa, po stráňach — Priam slnce zhasne:
  na chmárkach zrieť mu stlievať dych;
  no u nás — pravý zázrak ranný! —
  čochvíľa bude východ jeho.
  Spomedzi záclon z ružových
  hmlí u omamu zlatej brány
  na bodrú blesne rodinku;
  ak nezrels’ ešte polnočného,
  tož uvidíš si novinku:
  nie zabrudené od znoja,
  zmraštené trudom, ale čisté,
  usmiate slnko pokoja!
  Hej, u nás ono svitne iste,
  i jasnejšie než kdekoľvek;
  a tys’, viem, nočných svetiel ctiteľ —

DOM.:
  Iď, zvodca! odstúp, pokušiteľ…
  I u mňa svitne — kahanček
  či lampka, jak tá luna bľadá:
  jejž rád som však, jak ona rada
  je mne. Sme dávni priatelia,
  bez falše; nikdy pohrdca,
  pre iné svetlá úskok — zrada,
  čo v iných očiach utkvela —
  Ja napájam ju z brala lona,
  ba môžbyť, že i zo srdca
tým drahým olejom; a ona,
len srkne: jasná, veselá
už strblieta mi v ústrety,
a každučkú piaď zo záhona
mi na list biely osvieti:
list, nímž sa utrieďujú krásne
u riadka riadok súdruhom,
jak brázdka k brázdke za pluhom…

NÁV.:
Znám, orba — pardon! — tvorba básne.
Lež oddýchnuť ti nenačim?
čo myslíš? Zas len na okolky?
Mňa neodbudeš ledačím,
to vedz! — I čujme, znova — čím?
Snáď, že jak struny na husľach
napäté sú i ľudské sily:
i pocviknúť len časom kolky
a sláčik treba pohnať v ťah,
by zaihrali, hlaholili?
ten pokážeš mi na záprah…?
Však sused vypriaha i volky,
by odfúkli si u žleba,
i hoviadka len, viď, môj milý!
Ba — dokazovať netreba
zvlášť — hreší i ten, v trampôt kroví
kto moce sa vždy počas žitia
a v dlhej honbe neuloví
ni kratochvíľky pre seba!
       <span class="emphasis">
        <em>
         Domased
        </em>
       </span>
       Náš ľud vie, kedy k práci svitá
a kedy mrká na pokoj.
Vie: chvíľa krátka, netrváca
že život je, však dlhá práca —
Až trápi povinností roj,
tých sršňov pliaga svedomitá:
ichž — vie tiež — neľze zažehnať,
než nastúpením na postať;
i aká práca, taká pláca
že… taký triumf, aký boj…
A toto znať i jeho znať
ver’ mala by: jak s drahým časom
gazdovsky treba nakladať:
nie za tmavých mu hýriť pásom
a za tých svetlých potom — spať —
Nuž, ľudu orloj je i môj;
i keď som z dlhej práce v žití,
čo tak sa chytro zvečerí,
zas odčinil kruch zlomkovitý:
dľa neho, áno, na pokoj
tiež v tichú zájdem zápač —

NÁV.:
                             Hoj,
v tej našej oddych, rozkoš!… ojej!
Niet v labuťom ich páperí!
No len kto skúsil, uverí —

DOMASED:
Mám oboje i v práci svojej
už: — Pracujem-li potichu,
lahodu cítim oddychu;
a keď mi vôľa rýchlejšie
kriel párkom, bárs nie viac škovránok —

NÁVŠTEVA:
Var’ dvojkou netopierích blánok
skôr — v noci! cha-cha…

DOMASED:
                        — strepe vše,
tu pijem z čaše rozkoše…
Ostatné doplní môj spánok.
A jak som, usnúc v posteli,
čerstvoty užil s jeho mierom:
deň svitne zas, v chvíľ rozmelí
za zlatý prach mi za korisť
a včerajším ma popchne smerom:
iď, dej… Kus ešte k nedeli —

NÁVŠTEVA:
Ja nejdem bez teba, nie veru!
Mne naložené s tebou prísť;
som zháňač, rušaj! — Pokoj peru,
ta hoď ho, kde mu varovka —
hľa! priletela lastovka:
tiež svoje skryla pod ústreším;
dosť čarbala, vraj, po vzduchu —
No, hybaj: — ináč zúrim, hreším!…
Hí! či vieš, dneska u nás čo je?
Veselie! svadba! — ichuchú! —
Mladuchu, máme, mladého
len zaťa čím skôr zdrapiť k nej;
aj držím ho už, s ním sa teším,
toť, ašak? prisvedč, srdce moje!
ni neupustím od neho,
nie, bisťu! Nože, rozumej…
veď nie si ešte ciageľ, trieska.
Hej, slávime ti jubilej:
čo zhlukli sme sa do kolieska
v beh po životnej hrochoti…
vo venček zvili tulipánov
nezbledajúcej peknoty…
či na prícestnej skoruši
ovisli kystkou maľovanou…
A zasvätiť tak vzácny dej
preds’ nejde hockde na súši:
ak posiatej nie zrovna mannou,
na lúčke aspoň — zrosenej…
— Ó, Plzeň! — osud nerozumný
len zvinil, jeho vrtoch český,
že nevyvieraš na záhumní —
Ba vrieš dnes!… Brachu milený,
poď! pretrhni tie večné stesky,
poď k božskému jej prameni —
Hostina! slávnosť veliká,
kej nedožiješ, a čo by si
sťa druhý Matuzalem kýsi
mal trvať… K tomu muzika!
čo do kostí až preniká;
hej, nech by si bol mŕtvy spola,
vyskočíš! a bárs drakom bola
by tvoja starosť, oblude
tej na krk stupíš: akmile
náš cigo začrie do grošoviek,
ti ,trávnice‘ tak zahudie,
ten šibal! ten… Raz žije človek!…
Ruš! — Upotrebiť násilie?

DOMASED:
Nešalej. Prácu mám, ti vravím,
a pilnú, akou každá je.
No moja mi aj zahraje,
jak pestujem ju s citom pravým,
so živým zájmom — bez pozvánky
pre iných hody, radovánky
mi zriadi, ducha turnaje…
Tam u vás sa ja nezabavím;
a v pitkách nemám obľuby.
Nuž nejdem.

NÁVŠTEVA:
            Aké pitky? ľaľaď!
To pomluvy reč, akú by…
však odpúšťam ti. Síce viem,
si zanovit, si kruták, hlavaj,
s kjanicou — i pne súcou kálať,
len nájsť jej rovnú rukoväť;
preds’ sa ťa ešte spytujem,
bárs pritom spyšnieš ani páv aj:
to tvoja vážna odpoveď?

DOMASED:
To. Ani sa viac neustávaj
ma zvať, ťa prosím — Do vašich
som zábav vôbec nesúci.
I bojsa zmeškáš — neodlievaj —

NÁVŠTEVA:
Tak hnevaj sa, či nenahnevaj,
keď poviem ti aj: nie že mních
var’, filister,
       <sup>
        [
        <a class="footnote" href="#ftn.d56e5943" name="d56e5943">
         25
        </a>
        ]
       </sup>
       lež — odľud si!

DOMASED:
Nech! — Na odľudoch stojí svet
Tí základom sú jeho stavu
v zaznanom kúte hlbokom,
piliermi ojedinelými,
na ktorých týči, ani kvet
na štíhlom stonku, vozvýš hlavu:
kým iné vnútri náčiním i
blyskotkou hlivie, pred okom
sa rozťahujúc na obrazy —:
sťa spoločnosť sa dvermi vrázi
či vytŕča sa oblokom…
Sú koreňami toho stromu,
čo vývoj ľudstva znamená;
pod kôrou sebazaprenia
zaryté, ako spruhy-páky
staď rozširujú v povedomiu
kmeň jeho miazgou-živicou,
by zmohutnel i nad pohromu,
si k tôni privil i jej mraky —
novými venčia výhonkami
mu temä, skrane znov a znov,
v plášť obrody ho halia zlatý:
kým lístie hrá sa s vetierkami
a čosi-kamsi ulicou
sa sveta rozpŕchne a stratí…
Sú oným kvasom bezmenným,
čo podvih, vzrast, duh v úlohu má;
úžitku soľou, korením…
Ó, samotára tichá duma
je sféra tá, kde viaže sa
myšlienka z divnej tvorčej látky!
jak hmlisté roditeľky-matky
si majú nočné nebesá
tam u cesty či rieky mlieka,
nímž každá potom svoj plod pleká,
až hviezdou pustí na kríla
ho v priestranstvo, v púšť okršleka,
kde posiaľ svetla, tvora niet —
Podobne, jak sa zrodila
myšlienka z dumy samotára,
ním odchovaná dá sa v let
kol pozemského do chotára,
a prázdeň kde, smrť zavládla, tma:
jas, život vnáša do neho
a učí — teší — žehná, kára: —
tak Zjavením je tamto s Patma,
       <sup>
        [
        <a class="footnote" href="#ftn.d56e5949" name="d56e5949">
         26
        </a>
        ]
       </sup>
       tu arcidielom Danteho
       <sup>
        [
        <a class="footnote" href="#ftn.d56e5955" name="d56e5955">
         27
        </a>
        ]
       </sup>
       —
stred Koperníkov
       <sup>
        [
        <a class="footnote" href="#ftn.d56e5961" name="d56e5961">
         28
        </a>
        ]
       </sup>
       — Tiziana
Assunta
       <sup>
        [
        <a class="footnote" href="#ftn.d56e5968" name="d56e5968">
         29
        </a>
        ]
       </sup>
       — berla Korzikána…
       <sup>
        [
        <a class="footnote" href="#ftn.d56e5974" name="d56e5974">
         30
        </a>
        ]
       </sup>
       To dobro, po ňomž prez veky
nadarmo mrela ľudská túha,
z bied vylovené veľrieky;
to zlato pravdy z trosky vied,
z šmúh vyčarená krásy dúha…
… Hej, na odľudoch stojí svet,
či skorej ide, kráča vopred!
Tí iní, veční kompani,
tí všadeboli, všetečníci,
jak samopašní zurvalci,
dosť usilujú sa mu vzopreť,
v púť valkajúc mu balvany,
po lievči habúc — po klanici —;
však odľud pohne kárami,
i musejú tiež…

NÁVŠTEVA:
               Za vami,
však šmykom a či na valci?
stojaci ináč, spiatočníci
sú, ochmelenci, ospalci…?
To hodne razí samochválou,
fuj! Ani čmudu nechýbä —

DOMASED:
Nie, nie! ach, ja som spružkou malou,
najslabšou pri tom pohybe,
jak v časov reže celinu,
za dráhou hrmiac neskonalou,
tú svoju koľaj dejinnú —
Ak vlnka som, čo drumbľou zhudie
mu popri orchestrálnom prúde
a poskočí vše u boku;
nie stonoha ká, všetko chápať
čo vstave je, nie obor služby
na postať súci širokú:
len slimáčik, čo ujde na piaď
za míľového pokroku —
pavúčik, niť čo z vlákna túžby
si súče, z nitiek nemnoho
sieť —

NÁVŠTEVA:
       Nesúcu ni muchy lapať.
Nu, šedohlavý šuhaju,
už musím ti riecť: lichá priadza
to, čo ti prsty mrdkajú,
ej, mizerná! — Bárs otkané,
tým nezašatíš nikoho;
ľaď! samému ti nedochádza
šiat: v krátkom chodí vigane
ti podnes duša… Otavienka
že, povieš? preto krátka, tenká?
No ak tá, akú ušúľka
starena-jeseň — boj sa mrazu:
i ju i teba spáli zrazu!
a jarná? — nie si babuľka,
bys’ odieval sa páperím…
Čo nevyberieš sebe z prác,
ichž výrobky sú makateľné,
sťa koža, rub či líce hľadz,
nie veršom: — ducha pazderím,
čo každý vetrík odvanie?
Staň medzi nás! buď našej dielne
bár správcom… Urob pokánie:
prašť do kúta tú babskú kúdeľ!

DOMASED:
Och, nechaj mi môj skrovný údel!
Veď ľutujem, že nie som viac: —
nie dákym Pavlom kazateľne,
       <sup>
        [
        <a class="footnote" href="#ftn.d56e5980" name="d56e5980">
         31
        </a>
        ]
       </sup>
       pohanov cuzdiť, pohanky —;
nie na rečništi Demostenom,
       <sup>
        [
        <a class="footnote" href="#ftn.d56e5986" name="d56e5986">
         32
        </a>
        ]
       </sup>
       filipík zbierku v zásobe;
nie synom s hociktorým menom
tam Kornélie, Rimanky;
nie Mojžiš… V jednej osobe
ten, onen veľký samočinník!
či súdejateľ, to i to —

NÁVŠTEVA:
Tu kúsavý ti štekne cynik
rým: ,sito, brdo, koryto‘…
Jaj! tú keď zahrá blízo ucha,
svet spodobá sa kolesu!…

DOMASED:
Však rozdielne sú dary ducha,
jak rozličné aj práce sú.
A keď tak roztriedil ich sám
boh: čo je hlavné, do protivne
s tým riadom-skladom nevchádzaj;
ho na miešanín nezvráť krám,
úlohy-vlohy spáriac divne.
No ani nedaj hlivieť hrivne,
čo jak by bola skrovná aj;
lež, na činnosti ľudskej láne
kde miesto už máš vykázané
ňou, založiac si jarmo k šiji,
čo úlohou ti, vykonaj.
A preto česť i poézii!
ni ona neni prelud holý;
a tkanivo jej tiež je ctným:
je naším rúchom sviatočným…
Veď, čo ma často škrie a bolí:
boh rozhodil i u nás vlôh,
ba najmä u nás, dobrej vôle
súc, nestískajúc priehrštím,
až hojnosť: iste nemenej
než obratných rúk, bystrých nôh;
a naše šíre žitia pole
tiež nie je pôdy najhoršej
že hriech ho nechať pod prieloh,
za brloh hložín — praslíc druhu,
na újesť susedovmu pluhu —:
a jednak sa tak málo robí;
leda čo nezbytným je už,
jak že je nutné kopať — hroby —

NÁVŠTEVA:
Ech! robí, nerobí sa — Nuž,
keď odrodilci dobré práva
nám zjedli jedno za druhým:
na pospas máme nechať im
i čo nám krátky život dáva,
tých sladkých vecí hoj i pych…?
Tí majú kochliť sa i v tých,
a po nich obhrýzať my kosti
sťa psi, a chleptať pomyje?
Nech kto chce pre mňa tak sa hostí!
na zdravie! — obidva mu pôsty —
Ja nedám svojej porcie,
nie, prisám! — aj ju užiť chcem,
že udrie v hlavu mi i v nohy…

DOMASED:
A takí, bohužiaľ, sú mnohí:
nechápuc, kde náš záujem…
že k nemu možno v našom stave
len cez starostí húšť i chrasť,
prez vrchy snažieb namáhavé —
či naschvál odvracajúc zraky,
lebo že slnka neľze nájsť:
nie že by rozhŕňali mraky —
A predsa stojí: národík
je ako mladík, ktormu veľa
sa treba trudiť, dlhý cvik
prejsť školský, nímž sa svaly tužia,
um tríbi, mravov šľachtí klík:
by na silného vyspel muža,
i šťastne došiel svojho cieľa;
hej, celou musí výchovou
byť mravca druhom, bratom včielky
on, i len potom kedy-tedy
si spočinúť môž’ pohovou,
až bude z neho národ veľký…
Nuž, zábav treskom, pleskom slov
neuspávajme nárek biedy;
nezakrývajme nedostatky
i trebárs šatou starej matky:
lež práca, brat môj, buď náš chov,
krov… nesčíselných rokov rad!

NÁVŠTEVA:
A či my tam nič nerobíme,
len bújame var’?

DOMASED:
                 Napríklad?

NÁVŠTEVA:
Hoj! koľko debát, plánov, rád —

DOMASED:
Ichž všetky zatým odospíme.

NÁVŠTEVA:
— Sme štátnici a politici,
a filozofi, vedomci;
sociológi, historici
a iní takí súkenníci
kultúry, svetla lakomci:
šedivú združiac teóriu
naskutku s praxou mladistvou,
i na nejednu pritom zmiju
kdejakých šliapnuc predsudkov:
bo tu i tu — sťa Blanca
       <sup>
        [
        <a class="footnote" href="#ftn.d56e5992" name="d56e5992">
         33
        </a>
        ]
       </sup>
       vnuci —
i istí -isti… holomci,
tak neškodne… Hľa, takí kluci!
nie zadubenci, mameluci
sme ti my vše tam. A jak čas
ubieha k svitu stanici,
tu zrazu zužie i zem šíra
nám: i jak mladí orlíci
brnk!… po oblastiach všehomíra
sa rozletíme, plných krás
a čudies, kde ti o pohone,
zajatom rovno víchrici
(náš Wagner
       <sup>
        [
        <a class="footnote" href="#ftn.d56e5998" name="d56e5998">
         34
        </a>
        ]
       </sup>
       mal by radosť z nás!)
lapáme zlaté povetrone,
plašíme strašné kométy!…
Ba i nám skropí lupne gámb
med hymetický,
       <sup>
        [
        <a class="footnote" href="#ftn.d56e6005" name="d56e6005">
         35
        </a>
        ]
       </sup>
       abys’ vedel!
hej, v ten čas tiež sme poeti:
hneď na Parnasu
       <sup>
        [
        <a class="footnote" href="#ftn.d56e6011" name="d56e6011">
         36
        </a>
        ]
       </sup>
       úpätí
z kastalských pijeme si žriedel,
a pieseň lásky, dityramb
zatriasa vavrínu, mýrt hájom…
A jak sme tak vše zbehali,
návštevou mnohých hviezdnych sídel,
kus blankytnej tam povaly:
hô! nazad! — jedným švihom krídel
zas v prízemskom sme zášerí,
nad rodným skoloceme krajom —
švih ešte, a sme doma znova:
sa spustíme sťa jastraby
na naše týčne pomery:
a tu sme potom — kritikovia,
že srší ani z pahraby!…
Noviny naše —

DOMASED:
              Predplácate
ich? zvýšiac preds’ tú dáku zlatku —
A či i nové zakladáte?

NÁVŠTEVA:
Uhádol! Dosť tie prečítať,
čo sama porodila doba;
a tie — ni netra prosenia —
požičia sused, bez predplatku
i redaktor sám pošle rád,
Veď matadori takto robia —

DOMASED:
Utŕhaš! Bájka zmyslená —

NÁVŠTEVA:
Z hodnoverného prameňa.

DOMASED:
Ach, beda! jak nám stúpať napred,
jak vzrastať hmotne, duchom zrieť,
ak vzdelanci tak mohli zaprieť
by povinnosti!?… Lebo veď
niet ľudu, nech si jak chcú hudú
zlolajci, niet ho, ktorý by
sa nedal na ctnú obrať rudu:
len znalci nech sú bez chyby,
oddaní telom, dušou — ľudu…

NÁVŠTEVA:
A naše knižky —

DOMASED:
                 Kupujete
ich, pravda? veď tak málo ich…

NÁVŠTEVA:
Ja ba! Dosť kníh mám v záhrade
o jare, a nie zavretých;
po jednej vidím v každom kvete,
na každom lístku písmo čítam…
No o Jáne, ich výklade
najlepšom, štrng-brnk! kosa — i tam
ti na šope už seno z nich.
I oným dobre — na sklade.

DOMASED:
Pre boha! čo nás osvieti
tu, toľká kde tma, nenávisť je:
ak nie svit vlastných obetí? —
Tak nové spisujete iste,
vy, doma v toľkých odboroch?
jak prvej rečnils’. Na zdar! och,
kníh treba nám!… zvlášť ľudom hnúť,
ho poučiť tak z každej stránky,
by nekyckal sťa decko z nôh,
by… Tedy spisy? state, články,
jak Magurský…
       <sup>
        [
        <a class="footnote" href="#ftn.d56e6017" name="d56e6017">
         37
        </a>
        ]
       </sup>
       ichž každý list
je hoden dukát?… Dobrú chuť!
Boh pomôž! Čo?

NÁVŠTEVA:
               Bŕŕ pero hrýzť…

DOMASED:
Ó, biedny, opustený ľud,
jak ďaleko si od studánky!

NÁVŠTEVA:
A ciele naše —

DOMASED:
               Oj, tak zbierky
tam aspoň tečú! — K obmäknutí
privádza srdce radosť, ples…

NÁVŠTEVA:
Nu, ide nám tiež o paberky;
z nich zrobíme si — majáles.

DOMASED:
Mlč, človeče! už — Choď! choď preč…
Jak? ten náš svet sa v priepasť rúti?

NÁVŠTEVA:
A keď sme vec
       <span class="emphasis">
        <em>
         pro
        </em>
       </span>
       pokonali
       <span class="emphasis">
        <em>
         et contra
        </em>
       </span>
       <sup>
        [
        <a class="footnote" href="#ftn.d56e6028" name="d56e6028">
         38
        </a>
        ]
       </sup>
       — trud to ver’ i pot —
ó, Plzeň!… ona skončí reč,
čap odkrútia a mok sa valí:
tu štrngneme si na dôvod!
… Aj idem, až ma záha páli —

DOMASED:
To vaša práca za národ…
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e5930" name="ftn.d56e5930">
        24
       </a>
       ]
      </sup>
      Návšteva. (r., SP 1906, str. 257).
     </p>
    </div>
    <div class="footnote">
     <p>
      <sup>
       [
       <a class="para" href="#d56e5943" name="ftn.d56e5943">
        25
       </a>
       ]
      </sup>
      <span class="emphasis">
       <em>
        filister
       </em>
      </span>
      (asýr.) — samoľúby a nevzdelaný človek s úzkym meštiackym rozhľadom, pokryteckého vystupovania
     </p>
    </div>
    <div class="footnote">
     <p>
      <sup>
       [
       <a class="para" href="#d56e5949" name="ftn.d56e5949">
        26
       </a>
       ]
      </sup>
      <span class="emphasis">
       <em>
        Zjavením je tamto z Patma
       </em>
      </span>
      — Patmos je ostrov v Egejskom mori, na ktorý Rimania vypovedávali odsúdencov; za cisára Domiciána sa sem dostal i Ján, ktorému sa pripisuje autorstvo Zjavenia
     </p>
    </div>
    <div class="footnote">
     <p>
      <sup>
       [
       <a class="para" href="#d56e5955" name="ftn.d56e5955">
        27
       </a>
       ]
      </sup>
      <span class="emphasis">
       <em>
        arcidielom Danteho
       </em>
      </span>
      — hlavné dielo talianskeho básnika Danteho Alighieriho je Božská komédia (žil v r. 1265 — 1321)
     </p>
    </div>
    <div class="footnote">
     <p>
      <sup>
       [
       <a class="para" href="#d56e5961" name="ftn.d56e5961">
        28
       </a>
       ]
      </sup>
      <span class="emphasis">
       <em>
        stred Koperníkov
       </em>
      </span>
      — Mikuláš Koperník, slávny poľský hvezdár (1473 — 1543), hlásal, že slnce je stredom planetárnej sústavy
     </p>
    </div>
    <div class="footnote">
     <p>
      <sup>
       [
       <a class="para" href="#d56e5968" name="ftn.d56e5968">
        29
       </a>
       ]
      </sup>
      <span class="emphasis">
       <em>
        Tiziana Assunta
       </em>
      </span>
      — Nanebevstúpenie, je obraz slávneho talianskeho maliara Tiziana (1477 — 1576)
     </p>
    </div>
    <div class="footnote">
     <p>
      <sup>
       [
       <a class="para" href="#d56e5974" name="ftn.d56e5974">
        30
       </a>
       ]
      </sup>
      <span class="emphasis">
       <em>
        berla Korzikána
       </em>
      </span>
      — myslí sa Napoleon Bonaparte, francúzsky cisár (1769 — 1821)
     </p>
    </div>
    <div class="footnote">
     <p>
      <sup>
       [
       <a class="para" href="#d56e5980" name="ftn.d56e5980">
        31
       </a>
       ]
      </sup>
      <span class="emphasis">
       <em>
        nie dákym Pavlom kazateľne
       </em>
      </span>
      — kňazom, horlivým, ako bol Pavol apoštol, ktorý umrel mučeníckou smrťou v Ríme r. 67
     </p>
    </div>
    <div class="footnote">
     <p>
      <sup>
       [
       <a class="para" href="#d56e5986" name="ftn.d56e5986">
        32
       </a>
       ]
      </sup>
      <span class="emphasis">
       <em>
        Demostenes
       </em>
      </span>
      — slávny grécky rečník (384 — 322)
     </p>
    </div>
    <div class="footnote">
     <p>
      <sup>
       [
       <a class="para" href="#d56e5992" name="ftn.d56e5992">
        33
       </a>
       ]
      </sup>
      <span class="emphasis">
       <em>
        Blanc
       </em>
      </span>
      — Louis Blanc bol francúzsky publicista, historik a politik (1811 — 1882)
     </p>
    </div>
    <div class="footnote">
     <p>
      <sup>
       [
       <a class="para" href="#d56e5998" name="ftn.d56e5998">
        34
       </a>
       ]
      </sup>
      <span class="emphasis">
       <em>
        náš Wagner
       </em>
      </span>
      — dr. Ján A. Wagner, slovenský prírodovedec, nar. r. 1869 v Slovenskom Právne, umrel r. 1930 v Bratislave
     </p>
    </div>
    <div class="footnote">
     <p>
      <sup>
       [
       <a class="para" href="#d56e6005" name="ftn.d56e6005">
        35
       </a>
       ]
      </sup>
      <span class="emphasis">
       <em>
        med hymetický
       </em>
      </span>
      — Hymmettos, pohorie pri Aténach v Grécku, preslávené výborným medom
     </p>
    </div>
    <div class="footnote">
     <p>
      <sup>
       [
       <a class="para" href="#d56e6011" name="ftn.d56e6011">
        36
       </a>
       ]
      </sup>
      <span class="emphasis">
       <em>
        Parnas
       </em>
      </span>
      — vysoký vrch v Grécku, na ktorom podľa predstáv starovekých Grékov žili Apolón (boh slnca, ochranca umení, boh veštení) a múzy (ochrankyne umení)
     </p>
    </div>
    <div class="footnote">
     <p>
      <sup>
       [
       <a class="para" href="#d56e6017" name="ftn.d56e6017">
        37
       </a>
       ]
      </sup>
      <span class="emphasis">
       <em>
        Magurský
       </em>
      </span>
      — Gustáv Kordoš, profesor v Levoči, nar. r. 1836 v Magurke, umrel r. 1908 v Levoči, Hviezdoslavov priateľ
     </p>
    </div>
    <div class="footnote">
     <p>
      <sup>
       [
       <a class="para" href="#d56e6028" name="ftn.d56e6028">
        38
       </a>
       ]
      </sup>
      <span class="emphasis">
       <em>
        pro et contra
       </em>
      </span>
      (lat.) — za a proti
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e6037">
       </a>
       Kukučínovi
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e6044" name="d56e6044">
      39
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Prichádzam Ti zaďakovať,
priateľu môj, z plna srdca
úprimného pošlú vďaku
vyjadriť Ti — Bár by bola
čo i približne len rovná
na hodnotu tomu skutku,
za ktorý ju zasluhuješ! —
Hodne pozde prichodím s ňou,
že sa veru okúňam až
ani dlžník, zameškavší
na čas priniesť, čím bol dlžen.
Ale Ty, tak dobrý človek
sťa kus chleba vozdajšieho;
lekár tiež, čo radom pozná
krehkosti a chyby ľudské
a ich potom vie i prikryť
ako pravý Samaritán
sútrpnosti šírym plášťom,
flajster dá i — na svedomie,
výčitkami pohryzené —;
k tomu sused kedys’ milý,
rodák tobôž,
       <sup>
        [
        <a class="footnote" href="#ftn.d56e6054" name="d56e6054">
         40
        </a>
        ]
       </sup>
       neináče
spoluobčan v našej tichej,
skromnej obci literárnej:
Ty nevezmeš, nemôžeš to
na tak prísne zabrať vážky
(ako tie, čo u zlatníka
a či zhrajú — v apotieke,
Tvoj keď recept dorábajú);
hej, prižmúriš trocha oči
(tie figliarske, večne smavé),
rukou hodíš dobrodušne,
,buď si!‘ hlesneš, no a prijmeš…
k omluve mi domysliac si:
lepšie pozde ako nikdy!

— Zač sa Ti mám poďakovať?
spýtaš sa snáď v zadivení.
Ľahko dosť: veď dobrí ľudia
zabúdajú veľmi snadno,
čo dobrého vykonali,
čo milého spôsobili.
Pamätáš sa: pred rokami
— okolo Hôd bolo
       <sup>
        [
        <a class="footnote" href="#ftn.d56e6060" name="d56e6060">
         41
        </a>
        ]
       </sup>
       — že si,
neviem, skade idúc, ale
cestujúc var’ po Európe,
zasneženom severe jej
ako adept hygieny
(sliediaci čajs’ po mikróboch,
       <sup>
        [
        <a class="footnote" href="#ftn.d56e6066" name="d56e6066">
         42
        </a>
        ]
       </sup>
       čo to robia zimomriavky,
parazitoch v plesni mrazu…
či skôr — razom v trpký zmeniac
smiešok — tých v slavianskom tele
vŕtajúcich, hlodajúcich…?), —
na výskumnom pochode tom
že si tedy medziiným
dotkol sa i Vlkolína,
       <sup>
        [
        <a class="footnote" href="#ftn.d56e6072" name="d56e6072">
         43
        </a>
        ]
       </sup>
       dediny bár cele takmer
učupnutej pod kožuštek
dedka Choča: — nu, nebodaj
aspoň z vtáčej perspektívy
chcel si zvedieť, ako ľud tam
dnes sa drží? či je zdravý?
aké hlavy má i mravy?…
A tu potom — pamätáš sa? —
takže predstaviť si neviem,
prečo? začo? ale hádam
z náklonnosti dávnej predsa,
nezaplavenej ni rokov
námeľom, že navštívil si
čeľaď mojej obraznosti,
ba jak cítil som i cítim,
zrovna rodinku to moju
i dľa krvi; ku každému
slovo našiels’ ihneď vľúdne;
čo člen, bár jak nepatrný,
s každým si sa pozhováral
so záujmom, s účastnosťou,
tak po bratsky, po priateľsky,
ani páni počas volieb:
no Ty, ani zďala že bys’
dač takého mal za lubom…
Nuž, hľa, túto za návštevu,
Tebou takto vykonanú,
mám sa Ti, chcem poďakovať:
i do gliedy postaviac sa
       <sup>
        [
        <a class="footnote" href="#ftn.d56e6078" name="d56e6078">
         44
        </a>
        ]
       </sup>
       sťaby vojak o paráde,
ďakujem Ti pekne-krásne!
Ak by, reku, jak už prostí
sú to ľudia, drsní zväčša,
čo na srdci, na jazyku
mávajúci — niektorý z nich
nebol všímal si dosť hrádze,
toho plôtka v obcovaní,
na rešpekt bol pozabudol:
napravím ja pozatýmne,
ako už za svojich ľudí
zodpovedný vždy a všade.
Ešte Estera tak, Ezech,
Peter, Jób i Ferduš, Jurák,
Blažko, Bocko a pár iných,
za tých netra sa mi hanbiť,
tí utrafia, čo sa patrí;
ale Eliáš ku príkladu,
och! ten úst si neumýva,
pľuje nimi ani strigôň,
od pľúc soptí jakby z mecha:
prepáč mu však; okolnosti
zavinili mnohé pri ňom,
nepriaznivá sudba, ktorej
ťažko vyhnúť, snáď ni neľze —
No a Gábor
       <sup>
        [
        <a class="footnote" href="#ftn.d56e6085" name="d56e6085">
         45
        </a>
        ]
       </sup>
       podistým sa
skryl pred tebou pod cieňu kam,
či za chrbát Ezechovi,
ak tak stretol si ich spolu:
toho radšej poľutuj zas,
neboráka! — Mne ho aspoň
vždycky bolo veľmi ľúto;
neraz som sa užialil s ním
pre nešťastie jeho veľké,
pod nímž zastenal tak hrozne,
keď to Marku zahrebali…
Vravíš, že je na prístupkoch
u Blažkov? — hoj, to ma teší!
aj mu prajem, na nohy by
v duhu povstal po úpadku.
Priznám sa Ti, veru zmýšľal
som kedysi, že sa prezviem,
ako, chudák, ďalej žije?
i pokročím v jeho smutnej,
abo, ak sa pochlapil dák,
i veselšej histórii;
ale u nás nepredišlo
nikomu to zanímavým:
nechal som tak, nechal navždy —
i s bolestným trebárs srdcom
vale, vale, Vlkolíne!
Bo ta ani nechodím viac.
Pochoval som tam už všetko;
mám tam iba hluché hroby:
i k tým — neviem, boh mi odpusť!
ale kýsi cítim odpor,
ach! veď mlčia zanovite…
S hluchonemým čo si počneš?
Slzy utrieš, ciepkaš domov
znechutený, oželený;
jakby si tých v hroboch nikdy
nebol svojimi zval, tak ťa
prijímajú ľahostajne,
ľahostajne prepustia… No,
bojsa bych podľahol citom,
jak už náchylný som k tomu:
preto radšej pretrhnem niť;
za návštevu Tvoju milú
ešte raz sa poďakúvam,
ďakujem Ti pekne-krásne. —

Nenazdaj sa avšak, brat môj,
o Tvojich že Jasencov ja
var’ nestojím; to by si mi
ublížil… Oj, neraz s nimi
zídem sa! — tu v chalúpkach ich,
útulných sťa vtáčie hniezda,
na Hornianstve, na Závade…
       <sup>
        [
        <a class="footnote" href="#ftn.d56e6091" name="d56e6091">
         46
        </a>
        ]
       </sup>
       tu na dvoroch, kde vše dlubú;
pred kostolom, kde vše stoja,
než zazvonia k službám božím;
alebo tak o robotách
v poli — no a na jarmoku —
A tu potom trkoceme
ako starí dobrí známi
o všeličom, čo sa deje
naokolo, dobré či zlé:
toto často, zriedka ono;
ale každej našej reči,
vieš, čo býva zavše koncom
úsečným, hej, zamykavou
závierkou, bo z reči jakby
brehu valných do myšlienok
sácajúcou rozpomienkou…?
Uhádni; ba nečká sa Ti
ozaj neraz? malo by sa
Ti, oj, malo!… Zosŕkajú
oní Tvoji, pozalomiac
dumné hlavy, ni tie kvietky,
ichž Trúbelka ,na prielohu‘
leda ohnul tupou kosou;
       <sup>
        [
        <a class="footnote" href="#ftn.d56e6097" name="d56e6097">
         47
        </a>
        ]
       </sup>
       iba kedy-netedy keď
Adam Krt, sa vypnúc sepkom
(hja, vážnosti nadobudnul
spolu s kúpou jalovice,
tej od Trnku…),
       <sup>
        [
        <a class="footnote" href="#ftn.d56e6103" name="d56e6103">
         48
        </a>
        ]
       </sup>
       on keď naraz
preruší to trápne ticho,
kvakou durknúc, povie trpko:
„zabúda, ejch! jaksi na nás…“
„Zabudol už“, dodá Mišo,
       <sup>
        [
        <a class="footnote" href="#ftn.d56e6109" name="d56e6109">
         49
        </a>
        ]
       </sup>
       svrčky v očiach (dnes už gazda
z najhrubších), „nič o nás nedbá…“
A ja mlčím, vzdychnúc si tiež;
lebo čo im mám riecť, keďže
ničoho o Tebe neviem?
Tam si sedíš, slnný azúr
nad sebou, pod sebou druhý,
ten Adriin, na hojdavom
korábku či — na sihoti,
omývanej hravým prúdom:
a hovejúc si tam šťastne,
v dume plnej ukojenia
nestaráš sa, jak sa Tvoji
sužujú tu na severe
bez slniečka, bez teploty,
pod mračnami nenávisti,
stálych žitia vo víchriciach…
Vyplaším Ťa iste z toho
marenia tak lahodného,
ale musím — musím, skričiac:
nezabúdaj!… Nezabúdaj
na ľud, z ktorého si pošiel,
na tú čeľaď roztomilú
svojho srdca, duše svojej;
na ľud, k nemuž viaže tisíc
pamätí Ťa od mladosti:
všetko vlákna drahé, zlaté,
z nichž tkanivo najvzácnejšie,
zlatohlav sa stkáva ducha,
že čo iné neskôr z vláken,
nachytaných sem-tam v žití,
usmolíme, ubijeme
brdom bárs jak mnohých pásom,
v porovnaní s tým viac-menej
bavlneným tovarom je,
kýsi barchan: rozum robil
ho len, zmysel fabrikantský,
pokým samo stálo srdce
— člnoček ten krvou hnaný —
stálo stávkou z prinútenia…
Nezabúdaj, nezabúdaj!

Ach, hej, veď sťa vyhnanec si
temer musel z domoviny.
Naša bieda vyhnala Ťa!
ona, ktorá šírym svetom
po kŕdľoch až, sťaby vtáčkov,
rozptyľuje Tatier deti,
za hranice, za oceán…
ona, jejž sme v krutú metlu
i my vplietli nejeden prút,
krátkozrakí, úzkoprsí,
neznajúci hodnôt vyšších,
na chlieb sa len jednajúci,
hmotári preň, preň i sebci…
Nezanevri avšak na nás
už i pre ľud, ktorý zrejme
neprehrešil sa tu v ničom;
aspoň pre ten nehnevaj sa,
nepomsti sa odmlčaním —
nezabúdaj, nezabúdaj!

— No a teraz maj sa dobre,
Kukučíne. Pozdrav, pánboh!
Podajme si pekne ruky;
ako? Vzduchom v polokruhu
ich vystrime sťa dve dúhy,
proti sebe naklonené:
Ty tam stojac na úskalí
morskom abo svätojurskom
bárs na brde a či skorej,
kam výletom zabiehaš rád,
junáckom tam na Lovčene —
       <sup>
        [
        <a class="footnote" href="#ftn.d56e6115" name="d56e6115">
         50
        </a>
        ]
       </sup>
       na Choči tu ja — a tak si
stisnime ich tuho-tuho!
na rozluku dojímavú…
Alebo keď Ty si mladší,
krepkých nôh i iste plavec,
jazdec tiež na mule bystrom:
podbehni Ty kus, v povesti
jak čarodej míľokroký,
a tu potom pozdravme sa,
objímme sa — na Kublove,
čierťaži to rodných polí:
       <sup>
        [
        <a class="footnote" href="#ftn.d56e6122" name="d56e6122">
         51
        </a>
        ]
       </sup>
       Jasenec a Vlkolínčan!
Urob friško, braček zlatý,
nech nečakám, až i umriem…

P. S.
       <sup>
        [
        <a class="footnote" href="#ftn.d56e6128" name="d56e6128">
         52
        </a>
        ]
       </sup>
       Hej, ak si ženáč,
oddaj panej moju úctu
s tým, že istý bohuznámy
zďaleka jej hold svoj skladá.
A ak venček deťúreniec
otáča Ťa zlatovlasých
a či čierno-brčkatých skôr
(jak baránky u nás teraz)
— to je jedno —: bozkaj za mňa
od prváka k najmladšiemu
jedno každé v čielce jeho,
povediac mu: bozkal ťa to
za horami, za dolami,
za vodami bývajúci
tvojho otca starý priateľ
podvečernou duše žiarou…
… Ešte jedno s prikrútnutím:
Nezabúdaj, nezabúdaj!
       <span class="emphasis">
        <em>
         V marci 1906
        </em>
       </span>
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e6044" name="ftn.d56e6044">
        39
       </a>
       ]
      </sup>
      Kukučínovi. (SP 1906, str. 269).
     </p>
    </div>
    <div class="footnote">
     <p>
      <sup>
       [
       <a class="para" href="#d56e6054" name="ftn.d56e6054">
        40
       </a>
       ]
      </sup>
      <span class="emphasis">
       <em>
        k tomu sused kedys’ milý, rodák tobôž
       </em>
      </span>
      — Martin Kukučín (vlastným menom Matej Bencúr) narodil sa v oravskej dedine Jasenovej, ktorá susedí s Vyšným Kubínom, rodiskom Hviezdoslavovým
     </p>
    </div>
    <div class="footnote">
     <p>
      <sup>
       [
       <a class="para" href="#d56e6060" name="ftn.d56e6060">
        41
       </a>
       ]
      </sup>
      <span class="emphasis">
       <em>
        okolo Hôd bolo
       </em>
      </span>
      — na mnohých miestach stredného Slovenska Vianoce volajú Hody
     </p>
    </div>
    <div class="footnote">
     <p>
      <sup>
       [
       <a class="para" href="#d56e6066" name="ftn.d56e6066">
        42
       </a>
       ]
      </sup>
      <span class="emphasis">
       <em>
        mikróby
       </em>
      </span>
      (gr.) — najmenšie organizmy rastlinného a živočíšneho pôvodu, viditeľné len mikroskopom; mnohé z nich žijú paraziticky, príživnícky a spôsobujú rozličné choroby ľudí, zvierat a rastlín
     </p>
    </div>
    <div class="footnote">
     <p>
      <sup>
       [
       <a class="para" href="#d56e6072" name="ftn.d56e6072">
        43
       </a>
       ]
      </sup>
      <span class="emphasis">
       <em>
        Vlkolín
       </em>
      </span>
      — takto si pomenoval básnik svoje rodisko Vyšný Kubín
     </p>
    </div>
    <div class="footnote">
     <p>
      <sup>
       [
       <a class="para" href="#d56e6078" name="ftn.d56e6078">
        44
       </a>
       ]
      </sup>
      <span class="emphasis">
       <em>
        do gliedy postaviac sa
       </em>
      </span>
      — postaviac sa do radu
     </p>
    </div>
    <div class="footnote">
     <p>
      <sup>
       [
       <a class="para" href="#d56e6085" name="ftn.d56e6085">
        45
       </a>
       ]
      </sup>
      <span class="emphasis">
       <em>
        Estera, Ezech, Peter, Jób, Ferduš, Jurák, Blažko, Eliáš, Bocko, Gábor
       </em>
      </span>
      — postavy z Hviezdoslavových diel „Ežo Vlkolinský“ a „Gábor Vlkolinský“
     </p>
    </div>
    <div class="footnote">
     <p>
      <sup>
       [
       <a class="para" href="#d56e6091" name="ftn.d56e6091">
        46
       </a>
       ]
      </sup>
      <span class="emphasis">
       <em>
        na Hornianstve, na Závade
       </em>
      </span>
      — názvy častí Jasenovej
     </p>
    </div>
    <div class="footnote">
     <p>
      <sup>
       [
       <a class="para" href="#d56e6097" name="ftn.d56e6097">
        47
       </a>
       ]
      </sup>
      <span class="emphasis">
       <em>
        Trúbelka ,na prielohu‘ leda ohnul tupou kosou
       </em>
      </span>
      — narážka na dej Kukučínovej poviedky „Na prielohu“; Trúbelka je postava z tej poviedky
     </p>
    </div>
    <div class="footnote">
     <p>
      <sup>
       [
       <a class="para" href="#d56e6103" name="ftn.d56e6103">
        48
       </a>
       ]
      </sup>
      <span class="emphasis">
       <em>
        Adam Krt, Trnka
       </em>
      </span>
      — sú postavy z Kukučínovej poviedky „Rysavá jalovica“
     </p>
    </div>
    <div class="footnote">
     <p>
      <sup>
       [
       <a class="para" href="#d56e6109" name="ftn.d56e6109">
        49
       </a>
       ]
      </sup>
      <span class="emphasis">
       <em>
        Mišo
       </em>
      </span>
      — je postava z Kukučínovej poviedky „Mišo“
     </p>
    </div>
    <div class="footnote">
     <p>
      <sup>
       [
       <a class="para" href="#d56e6115" name="ftn.d56e6115">
        50
       </a>
       ]
      </sup>
      <span class="emphasis">
       <em>
        Lovčen
       </em>
      </span>
      — vrch v Dalmácii nad Jadranom 1753 m vysoký
     </p>
    </div>
    <div class="footnote">
     <p>
      <sup>
       [
       <a class="para" href="#d56e6122" name="ftn.d56e6122">
        51
       </a>
       ]
      </sup>
      <span class="emphasis">
       <em>
        na Kublove, čierťaži to rodných polí
       </em>
      </span>
      — Kublov je vŕštek medzi Vyšným Kubínom a Jasenovou
     </p>
    </div>
    <div class="footnote">
     <p>
      <sup>
       [
       <a class="para" href="#d56e6128" name="ftn.d56e6128">
        52
       </a>
       ]
      </sup>
      <span class="emphasis">
       <em>
        P. S.
       </em>
      </span>
      — post scriptum (lat.) — doslovný preklad týchto latinských slov by bol: po napísanom (liste), po podpise dodatočne pripísané
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e6141">
       </a>
       Za oných časov snivej mladosti
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e6148" name="d56e6148">
      53
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Za oných časov snivej mladosti,
kde pracuje náš obrazivý duch,
jak titan bujarý, len o zázrakoch,
o fantastických tak rád výtvoroch,
na dielach mimoriadnych rozmerov:
ak svetlým štetcom, tehdy na maľbe,
jejž pôdorysom nebeský je blankyt,
a zvrchovaný mája rozvitok
čo do krásy a slávy života
s ich všetkým jasom, plesom, vôňou, s vzduchom
jak rozzvučaná lýra, s hromadou
spod sviežich vetvíc vykukujúcich
víl, bôžkov smavých… vôbec máj či raj
zas predmetom; ak štetcom pošmúrnym,
tož o kresbe, jejž podlahou je chmúra,
noc tmavá rámom s klenbou podsvetia,
juž ožiarujú rudo ani krv
dotlievajúce žitia smolnice —
a obsahom tie všetky príšery,
ichž ľudská hrôza zná, a medzi nimi
na tróne z hnátov, pod baldachýnom
z lbov ustrojenom Smrť, si sediaca
u otvorenej čiernej mohyly…
za oných časov blúznivého snenia
som snil vám sen, sen divoobrazný,
že pomyslím-li i dnes ešte naň,
po toľkej dobe, popadne ma úžas!
Mne snívalo sa totiž: z koreňov
že vyvrátil sa, padol, dokonal
náš nebotyčný Kriváň, pohlavár
ten výšin našich!
                  Ako na postlaní
ustretý ležal v pláni Liptova,
mŕtvola obrovská, sám chlad a des:
na čele skrehlé vráže z mnohých vekov,
od búrok dokmásané temeno,
v slabinách jazvy rudokrvavé,
z nichž kliny trčia blesku (akiste
tie zrazili ho), dennicové oči
na uhoľ zhaslé — k nohám zhrnutý
plášť schlpených hôr —; ešte po stranách
úboru jeho rozmetané kusy:
kryštálového rebro panciera,
opaska plátok s žhavým karbunklom,
lup partice, jak hviezdy rozbitej
lúč, živý ešte; štítu kruch… A nad ním
trúchliaca vdova, Tatra vysoká,
do hlbokého skleslá zármutku;
a sestry Bašty, bratia Roháče,
bratranci tobôž Ďumbier a Choč, ktorý
i Babiu horu s biedou priviedol,
ich všetkých starú matku skľúčenú —
a Rysy, jeho synovia, a Hole,
zas dcéry jeho, počnúc s Kráľovou,
zaťovia, nevesty, tam Salatín,
tu Poludnica z nich — a reťaze
brál, solísk, bŕd, kôp, grúňov kol sťa vnúčat
skupiny — všetko v sklone, v pokľaku: —
Tak nariekajú nad ním spoločne
a bedákajú steskom srdcelomným,
že plač ich ani vozduch nestačí
umiestniť, ozvať: spádom rúti sa
kams’ v priepasť svetovú; i ledva vládze
ich slzy valiť rozvodnený Váh…
A nad tým všetkým nebo sinavé
jak popol, ťažké jak olovo, nemé;
kríž dvojramenný na ňom splápolal
vtom, jediný to jeho kalný svit,
a pod ním nápis ,Kriváň umrel!‘ zlkal čo
hlas jeho jediný —
                   To náveštie
a oná kviľba bližšej rodiny
za okamženie obohnali oblúk
od Bielej hory — chrbtom Beskyda —
po horu Čiernu, jak aj krížom púť
od Matry k Fatre: takže čítali
i dopočuli po Slovensku šírom
ich skoro všetky vrchy slovenské.
Až skameneli prvým pod dojmom
ohromujúcej trúchlivosti tej,
im dupkom vlasy zježili sa; potom
zakabonili tváre do smútku
a otajeli citom sústrastným,
sa v celom byte bôľom otrasúc,
a žialili a vykladali: Kráľu
náš! bohatieru prvý… óvi-ó!
žes’ poručil. My verili, och! prv
zem vyšinie sa z pevnej koľaje
a stroskoce, než ty že skydneš mŕtvy,
ty v srdci jej až zakorenený
velikán! vladár s hviezdnou korunou —
A preds’ sa stalo — hrôza! óvi-ó…
Čo počneme si bez teba my sami?
Kto náš voj povedie, s ním víťazne
kto odrazí ich, keď raz zlokotným
chuť príde horám napadnúť náš domov!
Ach, neresť! strata, kára! óvi-ó…
Tak horekovali; a slzy ich
jak mútne rieky tiekli s hukotom:
sťa Hron tam s Nitrou, s Ipľom… hen sťa Hornád,
Torysa, Rimava… hej, temer jak
Váh, každá zbúrená.
                    No, napokon
svoj pridusili žiaľ, sa premohli;
i aby jemu, slovutnému reku
a náčelníku, ako náleží,
poslednú vzdali v sbore počestnosť,
zo stolíc vstali odvekých, sa pohli
a tiahnu húfmi mračný na sever,
až dudnie zem: — Staď v tmavom závoji,
hľa, Javorina! — tobôž dávno vdova:
so sirôt kŕdľom — rovnobežne s ňou
Inovec, šeďo, v čele Nedzích hôr,
žien uplakaných; vedľa Rohatín
a Manín, oba zalomené hlavy,
v zhovore citnom; ďalej, od tých čias,
čo zavrel oči veľký Ľudovít,
vždy smutný stúpa Rokoš; hen zas Kľak
podkľakujúci, potuchlý Žiar, Lysec
i Minčol zmraštený — a Magury
v hmly podvikách, a hole Veterné
vzdychavých ňadier, ku nimž pripojí
sa oslávencov krstný, súmenovec,
zmorený žiaľom: darmo rozsudný
ho teší Rozsutec; a pozadu
náhlivý Tribeč trieli s družinou,
neináč durný Vtáčnik, havranmi
obletovaný… všetci namierujúc
na Kraľovany, zhromaždište, kde
Šíp, zlomený dnes, Hrdoš v pokore
a v skruche Čebrať čaká s vítankou,
ej, neveselou ich… A z ľavej strany,
zrak k Čertovej čajs’ svadbe upretý,
ľaď! Sitno hrnie s vencom ,Maríny‘,
naň zlato roniac sĺz, a Poľana,
,mať stínov ohromných‘: z nich na perutiach
sťa mrákava; tak Vepor obďaleč,
až chrčiac spechom, Bradlo valité,
trasavé Tŕstie — navädnutý Javor;
Stoličná, ponížená do prachu,
a s okväcnutým Kohút hrebeňom…
A od východu totka Bukovina,
v ručníku vlavom, s kmotrou Pipitkou,
podpierajúce chorú Daňovú…
Ba Krkonoše, Alpy, Balkán, Kaukaz:
ich poslanstvá zrieť chvátať z diaľnych strán!…
… Tak schádzajú sa k jeho pohrebu,
akého ľudské nevídalo oko,
ni nevidí. Len hviezdy vídajú
ho vtedy, keď im, lúče slziacim,
zahaslú sestru príde pochovať;
zo zeme vidno len: pri zahrebaní
jej jak vše hrudka, skvúci povetroň,
odfrkne oblohou…

                 A nastal deň
velepohrebu. Všetkých na vežiach
oblačných všetky zazvonili zvony,
vraz potiahnuté víchry, zvonármi.
Svet strnul clivotou; ba nebeský
plač, spustivší sa pŕškou o Jáne,
na krúpy zmrzol, ciagle visaté.
A húfy kľakli. Došiel veľkňaz Zobor
z Bukoňa, z Bydu čiernym sprievodom,
kríž pred sebou, čo prv tlel na nebi,
po zenit vzrastlý desným drevom muky,
a na ňom flórom chmáru trepotnú.
A trúchloslužba započala. Žalm
z priepasti zemskej vzletel na závratný
výšavy vrchol orlíc krielami,
tam kolotal až; za ním pobral sa
i nárek vrchov blízkych, ďalekých,
no nevládal, i vracal sa a padal
na zmeravené zvlaky umrlca
jak leja, pľušť, jej prúdy nestačil
viac kotúľať ni rozvodnený Váh,
lež zatískal ich do morských ôk spiatky…
Raz ešte švihol žalm sa vozvysok,
od uhla k uhlu zodrážal sa, v sfér
by stenul hudbu; nárek ešte raz
sa vzniesol vzkrikom všetkých bolestí
a sklesol, umdlel ozvenou… a koniec.
Tu Gerlach, Slavkov, štíty Lomnický
a Ľadový a zhurta na pomoc
im priskočivší druzi Triglav, Kazbek
vzchytili razom obra mŕtvolu
na plecia ozrutné, z nej odkloniac
od hlavy k pätám v mračno zavitú,
zamrelú vdovicu… A pochod hnul sa,
zázračný zástup, až sa schvela zem,
a obzor divom oči vypleštil…
Pod hranou všetkých oblakových zvonov,
pri trblietaní všetkých blýskavíc,
pri fakliach smrečín, dúbrav, bukovín
v blk rozžatých — tak tiahne na cintorín
vdol údoliami — dolu ku hrobu,
čo preňho tam sám Dunaj vykopal,
ten hrobár veliký…
                   Vtom došli k hrobu.
I už ho mali spustiť do jamy
tej nesmiernej: no tu sťa po kríze
by z úložnice zrazu prebral som sa,
var číry, pot, si oči splašené
hneď pretrel… Prchol sen môj: Kriváň však
stál na mieste, jak prv, tak nezvratný,
tak velebný! stál v úsvitovej žiari;
ba zakýval mi ranným pozdravom,
mne, mladochu, on! slávny… Zo smútku
hlbiny razom na radosti vrchu
som zvýskal, zjasal: žije Kriváň náš!
hoj, žije nám, hľa! jeho končiar slnko
jak venčí zas… Tej sladkej rozkoše
nie, nikdy, nikdy nezabudnem jej!
       <span class="emphasis">
        <em>
         187*
        </em>
       </span>
       *

Tak hovoria: tie práve pomysly,
       <sup>
        [
        <a class="footnote" href="#ftn.d56e6161" name="d56e6161">
         54
        </a>
        ]
       </sup>
       s ktorými ako doprevadivšími
nás domov druhmi rozlúčime sa,
keď vstupujeme v spánku bránicu
(v ten príbytok tu zvláštny pre každého,
nedarmo predsieň jeho mohyly),
vraj, ony vkĺznu s nami zakaždým
dnu; no a potom v spolku s obraznosťou,
bo drichme rozum, správca-strážca jej
(jak pastier, ktorý v tôni pod horou
odospal kŕdeľ ovečiek), hej, potom
už vyčíňajú veci k podivu!
Čo nemožného, možným predstavia,
dač nebývalé zrobia ihneď súcim,
naruby obrátia svet; prítomnosť
postrknú v úzadie, a naopak,
nám zalichotiac, na tvár prítomnosti
tak čŕstvej pleti, smavých očí, úst
zmaľujú trúcheň minula; ba vše,
i zvedavosť by ukojili našu,
aj budúcnosti, ako sa nám zdá,
nám clonu odchýlia…
                    Nuž, netajím:
myšlienky moje, dochádzam-li k bráne
vlastného spánku krokom tichým tak,
jak tôňa chodí, neraz, ak nie vždy,
sa odnášajú k mojej rodinke,
k nim, čo ma spánkom smrti predišli.
Tu spytujem sa seba: či a kedy
a kde sa zídem s nimi poznovu
i bez rozluky ďalšej? — Pod zemou?
lež, och, tam číra pieseň, prach a popol!
Z tých sŕdc, čo láskou na mňa žiarili
skrz jasné oči, cestou milých slov
a požehnaných skutkov dodávali
mi nepreberný zlatý obsah svoj,
z nich iskierky viac nieto — zotleli,
jak i ty, srdce, moje, zhniješ tam,
i ty — ó, jak mi krušne zosŕkalo! —
a bez sŕdc jak sa možno v láske zísť
zas, prebývať v nej trebárs na večnosti?…
Nad zemou tedy? a kde? ktože zná
to miesto, kde sa, v ktorom záhybe
nekonečného tají všehomíra?
Boh schoval ho; a ľudských túh a túch
zrak beľmo má, tak nejasný je cit,
len tápu v tmách… i kto ho a kde nájde?
Však moja duša už mi umkla z pŕs
pochybovačných, brnkla do výšin
jak holubica: iste pošla hľadať
ten prístav schôdze duší príbuzných,
zhliadania sihoť, blaha bydlište
na mori večnosti… Ó, hľadaj, hľadaj
ho, holubico-dušo! a sa vráť
s nesmrteľnosti vetvou zelenou,
s pečaťou viery, s boha svedectvom,
žes’ videla ich, na mňa čakajúcich…
S tým, akoby som chodbou zachádzal,
snáď hrobovou — a zrovna v náručie
im — usínam…
             Tak snilo sa mi raz:
Po dlhých rokoch do rodičovského
že domu prichádzam, bárs vedomý
si, do úľa že, z ktorho vymreli
i včielky hneď, jak padla kráľovná,
že tedy nemám koho navštíviť tam,
s kým utešiť sa ako kedysi.
I hútam cestou, jak sa zbližujem,
vždy úzkostnejšie: kto ma privíta, ach…?
Chlad bezpochyby na mňa zavanie,
jak severu dych mrazný, surový,
nenávisť zazrie stínov, zvrčia kúty
sťa na votrelca; vôbec zarazí
ma puch, strach zhačká, jak keď otvoria
hrob… Hrozné! hrozné! Z hniezda miloty
dnes brloh nešváry; červ samopánom,
kde prvej ľudský život vývodil,
kríž Kristov vznesúc zavše vysoko
triumfu znakom po Velikom piatku —
Čo slnkom svietil, hrial, už v krbe snáď
má skrýšu netopier: veď bez svitu
noc hovie mu tam otupná —; a stolom,
kde ako sneh raz skvel sa obrúsok
— tých drahých prstov priadza! — podistým
už plachta z pavučín… Och, hrozné! hrozné!
späť radšej, späť! než púšť tú uvidieť…
No dodajúc si ducha, otvorím
vtom, do pitvorca vstúpim a — čo vidím?
div divúci a zázrak! z kuchynky,
naproti súcej, matka vybehla
mi v ústrety, jas v tvári, radosťou
zrosené oči, jak ma vítavala
vše — „Mama!“ skríknem vo vytržení,
ramená rozšírim, že zavriem ju
po toľkých rokoch do nich, opäť živú,
pritisnem k srdcu i jej nepustím
viac nikdy, nikdy; ale, tenže úsmev
milostný na rtoch, ináč bez slova,
len otočená skvúcim slávokrážom
sťa madona, mi vyhla objatiu,
ucúvla, i jak, zopakujúc vzkrik,
k nej blížil som sa, hnaný prudkou túhou,
tak ona ďalej mizla predo mnou,
letiaci obraz, až i — zanikla —
Na vlastný výkrik som sa strhol zo sna:
slasť, horkosť v duši v divnom zmiešaní…
No jasný kráž ten dlho svitával
mi pred očami vo premenách dúhy:
snáď záblesk z ríše — nesmrteľnosti…
       <span class="emphasis">
        <em>
         189*
        </em>
       </span>
       *

Či jesto väčšej biedy národnej
       <sup>
        [
        <a class="footnote" href="#ftn.d56e6168" name="d56e6168">
         55
        </a>
        ]
       </sup>
       pod slncom, než je naša? Pochybujem,
že nájsť ľze rovne jej: je veliká
a ťažká ona ani pyramída,
juž faraónov tvrdý na rozkaz
prez veky boli kedys’ stavali
nešťastní otroci. Jej fundamentom,
viem, slepota je mnohých století,
nedvižnosť, bezcit v samopoznaní
tak urputný jak neodvratná sudba,
neináč vrstiev kliatba prevrhlých;
a záverníkom, uznám, temena
je balvan tlaku… No či poukázať
i na kvádre, čo z našich necností
kameňolomu nami samými
vydolované, v drsnom spôsobe
i osadené články dostali sa
v nestvornú budovu? Och, veľa ich,
svedectiev špatných! — celé police
hlinených nádob; nedostatočností
vždy vyššie stupne; pýchy parkany,
výstupky sebectva… och, veľa, veľa!…
A keď už pohľad je tak ostudný,
mám zbridiť dojem i rozborom ešte?
maz ľahtikárstva ešte oprýskať
i žlčou posmechu? náš malicherný
svet zväčšiť ešte sklom? Ba horký bych
bol ani blen a trpký ani tŕpka,
sťa oheň žeravý a boľavý,
ni mrcha vred… Nie! odvráťte sa, oči,
od toho divadla — dosť bolo sĺz —
pitevný úmysle, skry do pošvy
svoj rezák — dosť mi krvácala hruď —
Nič nechcem vidieť, chcem jak ohlušený
zabudnúť na všetko! — spať radšej, sniť…
Sen azda bude milostivejší
než skutočnosť, hach, táto ukrutnica!…

A snívalo sa mi. Nie nadarmo,
že jaro chodí svetom ako posol
nebeský s božím plnomocenstvom
kriesenia z mŕtvych: s touto úlohou
i na Slovensko prišlo. A tu hnedky
sa dalo do práce, svoj vznešený
cieľ vykonávajúc… Ťaj! toho kvetu
po lúkach, záhradách: nie, nikdy ver’
neboli takto vyobliekané,
v tom rúchu nádhery! Im v pretekaní
dvorili potoky, jak mládenci
veselí, skoční, rečou o láske
im hrkútajúc; nad nimi však vtáčky,
kdes’ na pavlači svetlej dvorany,
svadobnú húdli, hudci nadšení;
a lúče slnka ako vrtké chyžné
sťa mladuchy ich ešte krášlili,
ich úbor perlový im prihadzujúc
závojom zlatým, pripínajúc im
na ňadrá zafír, opál motýľa…
A po poliach, ťaj! zoristých čo klíkov
a periec chlpatých — priam za pluhmi!
ba div, že pluh sa spolu s oráčom
i so záprahom zápäť neutopil
v ich prívalných to vlnách zelených…
Tak rástlo, kvitlo všetko, na rozvitku
usilovalo vrchol s dychtením.
Ľud zdravý, hrdý, jak kol jeho hory
(nie strniská viac, ale bujných štíc),
a povedomý, jak tok jeho riek
(v živôtkoch skalných valiacich sa k moru):
uveličený, vytešený sťa
ten blankyt nad ním, na ústach hneď chvály
hymn vysoký, hneď šťastný popevok
radosti svetskej, bral sa, kráčal jakby
žni jubilárnej húfne v ústrety…
A nielen príroda tak oddýchla
z hrúd všetkých, každou precítila skalou,
zahovorila celým povetrím
a každým šťavy prúdom strhla v beh
po súrnej ceste životnej; i duch,
jak pravdy bohatier, jak milec krásy
i lásky činiteľ, snáď zažatý
hen plamenistým duchom turíčnym,
rad-radom vtelil heslá túh i dúm
vo veľké, slávne skutky apoštolské!
Po obciach rozhostil sa dobrobyt
s pokojom bratským bez závisti, sváru:
tak sedeli si naše dediny
na slobodienky mäkkom podolku
jak blaha tvrdze, od nichž odbíjal sa
s rykotom dávnej biedy oceán,
ten odvádzač raz mladistvých ich síl;
z miest sláva národa však žiarila,
sťa ranné slnko, jasom renaissance —
Z ústavov zvonil rodnej mluvy zvuk
jak z varhanov, a sťaby z ohnísk svätých
v šír blýskali vied lúče osvetné —
Vysoko týčili sa umien chrámy
nad denným hrmotom, a v stredku ich
sťa veleúľ si tróni Múzeum…
— Skaď tento obrat? v milom prekvapení
sa sveta pýtam. Kde má prameň svoj?
že zájdem k nemu s duše radostníkom…
povedzte! — V Tatre: znela odpoveď.
— A v ktorej? zhíknem, i sa zbudím nato.
Ba zo žuly v tej skorej… zalkám.
                                 Och,
kto vzal jej sväté meno nadarmo!?
       <span class="emphasis">
        <em>
         19**
        </em>
       </span>
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e6148" name="ftn.d56e6148">
        53
       </a>
       ]
      </sup>
      Za oných časov snivej mladosti… (SP 1906, str. 275).
     </p>
    </div>
    <div class="footnote">
     <p>
      <sup>
       [
       <a class="para" href="#d56e6161" name="ftn.d56e6161">
        54
       </a>
       ]
      </sup>
      Tak hovoria… (SP 1906, str. 280).
     </p>
    </div>
    <div class="footnote">
     <p>
      <sup>
       [
       <a class="para" href="#d56e6168" name="ftn.d56e6168">
        55
       </a>
       ]
      </sup>
      Či jesto väčšej biedy národnej… (SP 1906, str. 282).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e6178">
       </a>
       Slovenský Prometej
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e6185" name="d56e6185">
      56
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Slovenský Prometej
       <sup>
        [
        <a class="footnote" href="#ftn.d56e6195" name="d56e6195">
         57
        </a>
        ]
       </sup>
       — či možný je?…
A ako možný! — Znám ho bezprostredne.
  Čo deň, ho osud znova pribije
na našský Kaukaz — vysoké i stredné
praniere jeho — železnými kliny;
  čo deň, mu iný dravec zaryje
svoj ostrý kľuvák vo zmladené jatrá,
    že ziskria vôkol krikľave,
jak v noci víchričnej by rozhrebená vatra,
  z temena hole pršiac do doliny
        sťa slzy krvavé:
  a on až na smrť zbedáka a zbledne…
  Tak trpí za svoje a — svojich viny…
    (Len, žiaľboh, Aischyla
       <sup>
        [
        <a class="footnote" href="#ftn.d56e6201" name="d56e6201">
         58
        </a>
        ]
       </sup>
       mu niet,
    vylíčiť valné more jeho bied;
nadarmo nyjúcim kol zrakom po ňom pátra…)

    Od štíta Choča, najvyšší kde prah
      čnie k nebesám, tam počali
  už za mladi sa jeho desné muky
    naň nasadnúc, hoc ešte tekal v hrách,
jak zjara na stromy, kry, na byliny puky:
        by rozvili sa potom
      hneď narýchlo, hneď pomaly,
jak stlstli, dospeli pomerne so životom,
    vždy avšak rovné bôľny na dosah.

Staď šlo sa s mučeníkom susednému bralu
    na čelo, čoraz vyššie o stupeň;
      tak po hôr príkrych podnožkách,
        z hrebeňa na hrebeň
      prez Kalvárie škálu,
        púť útrap neskonalú,
      až nebotyčný — po Gerlach;
    a z neho prudkým návratom zas vdol,
        z vrcholu na vrchol,
ho viedla krížová i podnes vedie cesta —
    táž trýzeň trvá, tenže trvá bôľ!…
      A to sa opakovalo
    i opakuje neustále
    od podlahy hôr do povaly,
      i stupňované nemálo;
už kolobeh až sieť čŕt nechal v každom brale,
  múk koľaj rudú, vráže zachovalé,
      krvavej hrdze zrkalo…
    A dravci zhusta prilietali
  i priletujú — hrozná čeľaď tá
s paznechty, zobákmi: s nástrojmi zhuby, s tými
pred každou hostinou na žule ostrenými:
  i ďubali mu v obnavené jatrá,
že zavše ziskrili jak rozjatrená vatra;
      i darmo ,rata-prerata!‘
  zalkalo vo svet — osŕk — zúpenie:
len kľujú diaľ, jak ešte nekľuvali,
      a hlcú strapy pečene:
  i lesklé zobce ich a spáry
na žertve úbohej tam brudnom na oltári
  upotrebovať cvičia mláďatá…
  Ó, bolesť! ako Tatra vysoká,
      tak párajúca vozvysok;
  ó, žalosť! taká tmavo-hlboká,
      jak zrenice jej morských ôk…

Och, a tí dravci! — Čo sú za plemená?
    Najhoršia zbojnič operená!
    Tak prilieta z chmár susedstva
odprvu (— I tie brká v drapy sa mu menia,
        jak u harpýj!
       <sup>
        [
        <a class="footnote" href="#ftn.d56e6207" name="d56e6207">
         59
        </a>
        ]
       </sup>
       —) sup sebectva
ten večný troviteľ, ten hladoš šedohlavý,
        i s perepúťou hltavou,
        s obžerstva všakou ohavou,
      prežltlej počnúc od závisti
      až do sčernalej nenávisti: —
    Len škoda-preškoda! že nevdojak
    k nim priplichtil sa, hoc i pýchy vták,
        keď poroztáčal kolesá
        prez azúrové nebesá:
vznešený orol — vták preds’ dôstoja i slávy! —
si vehlas poškvrniac i úbor ligotavý;
    a na čom sa i martýr zadiví
  s trpkosťou, vzozrúc nad záškodcov okol
        katansky dychtivý:
i spolurodák — óvi! číha z výšin — sokol…
    Za nimi, nadetými poživy,
ju tráviť usadlými po úplazoch brala,
        sa spúšťa jastrab hrabivý,
  s čeliadkou lakomstva i úžerníctva,
        hmotárstva, prospechárstva,
          bez uzdy v svedomí,
bár otekla už sadlom, hrvole už mala
    sťa lalky chovou dojnej pohromy;
  i s bujstva čvargou však a pôžitkárstva:
        čo všetko trieli za ním,
  z brlohov streliac, z túlok zblíza-ďala,
      šumotným veslovaním,
  spoločné v kŕdľoch, hŕbkach, v reťaziach,
    s krákorom, s vreskotom — až strach! —
s fanfárou tuláctva to, uličníctva,
  otvárajúcou portál k rozkoši: —
      Krahulci s kaňami
      krkavci s vranami,
        kaviaci, strakoši:
      šudieri, kmíni, kradoši;
    havraní zradcovstva i odpadlíctva,
  pustovky stratených kol na vartách,
kršiaci ľahtikárstva, priadky pletichárstva;
        na samom ostatku
      v súmračnom mútnom šere
    upíry povery a bludu netopiere,
za mrákot nočných sovy hlupstva-tmárstva,
    kuvici smrti, úpadku,
cudzopasníctva draci, príživníctva…
  a iná háveď ničomníctva
s neistou ciachou, s chúťkou nečistou:
čo kŕmia, tučia ich kol hory, dvory,
hyd, drôbež vôbec strašnej Kykymory!…
    Taj! nad nešťastnou korisťou
tie roztržky ich! škriepky, zvady, sváry,
    sa hašterenie pre újesť,
       <sup>
        [
        <a class="footnote" href="#ftn.d56e6213" name="d56e6213">
         60
        </a>
        ]
       </sup>
       úskoky, fígle, kaukliarstvo a čary —
  hja! politici, hospodári…
    šibali, koľko ich len jest!
(Kto škrekom prerazí, ten zvíťazí;
kto háčkom prichytí, ten uchytí…
    toť! výtečnosť, jejž všetka česť!)
    I šprihajú ich pazúre
      sťa blesky vo chmúre,
  a dlubú ranu u rany
  ich zobany sťa čakany,
franforce derú z nich, si berú, titlúc žerú
  a kriely spokojene perú:
    kým obeť v kŕčoch zvíja sa,
sa skube pojarčenom krvou na oltári,
v horúcich útrapách sa parí, varí, škvarí,
      meňave belasá;
a o rákoši
       <sup>
        [
        <a class="footnote" href="#ftn.d56e6219" name="d56e6219">
         61
        </a>
        ]
       </sup>
       hlučnom hodujú, si obed
      koreniac škádlivými sôvety,
       <sup>
        [
        <a class="footnote" href="#ftn.d56e6226" name="d56e6226">
         62
        </a>
        ]
       </sup>
       posunky — úškľab samý —
        krivými poklonami:
      toť! besedy ich okrasa: —
      medzičím stonajúca obeť
        zamĺkla v omdletí…
No všetko málo bied a múk! kým v tepien bití
    si ešte hupká život obeti.
  Hej, podniesli sa, skolotali sýti
    pažravci, dravci, tôňou príšerne
    v odletku omotajúc svetlé štíty;
      však na otrusky jaterné,
      ich spaberkovať do žilky
      čeľustí britkým ústrojom,
  tuliti! — sťa by rarachove duchy —
    z každého kúta, skrýše, ústrania
          roj za rojom,
      frnkajúc frčí, priháňa
      rozličný nestydatý hmyz:
ovady, chrústy, sršne, osy, mory, muchy,
      komáre, strečky, kobylky…
    storaká okrídlená všepleta!
      i čo dych ráta na chvíľky
      a záhadný má rodopis —
    Sa usádzajú zhusta na obeť;
      vraj, okriepiť ju z omdletia,
       <sup>
        [
        <a class="footnote" href="#ftn.d56e6232" name="d56e6232">
         63
        </a>
        ]
       </sup>
       ju vzkriesiť, pokojom jej zachvieť na prebranie
      — veď málo ešte múk a bied —:
pod viečka lezú jej a pichajú ju v skrane
          sosáky, žihadly,
    ňou chrapľavými chamrú tykadly,
        do perí zakusujú hryz…
    až osŕkla! a stukla tiahle, vlády
    necítiac, ni len vyňať pazderky,
  čo jej tak nešetrne vadí
        tu i tam v drahej zrenici…
  A včuľ už zhmýrili tí drobní zbojníci
mlsaví ozávod: kto viacej získa mrvy!?
a po buňočke, po slzičke krvi
      bolestné trovia paberky:
    Lož zvodná, sladká lícomernosť;
        mizerná chvastavosť,
        veterná vrtkavosť;
        netečnosť, všetečnosť:
    prepiatosť, polovičatosť,
  streštenosť slepá, sprostá ľahkovernosť,
        rozumy vajek, púp;
        márnivosť, skrblivosť,
        lenivosť, zhýralosť,
        záraza, nákaza;
        zbabelosť, plazivosť:
        nedbalosť, trúfalosť,
  dôležitkárstvo drzé, smiešna malichernosť,
    a iný spoločnosti vred a strup
pod náličnicou abo pod trepotom viechy…
    … Tak, ajhľa! trpí veľký mučeník
  za svojich chyby, poklesky a hriechy
      zodpovednosti najťažšej,
      jak dosiaľ neutrpel nik,
      snáď ani božský Prometej:
veď na tele a duši, ach! už celý chorý —
  a predsa čo deň našský na Kaukaz
    — na vrchol koľkej to už hory!? —
    prikutý k trýzni, a čoraz
tvrdšími kliny, silnejšími svory — —

    A on sám čože previnil
  Či premeškal var’, čo mal zrobiť,
    a či, čo nemal, učinil?
Ach! Olympu on nikdy nechcel dobyť,
    súc na doklady bohatý,
    že každý ľudský nápor i
        vzdor neho snadno zavráti,
          podvráti, vyvráti,
    a čo by vzrástli, zhrubli na kláty:
    len oka žmurk (— Tie desné pozory,
  ó, zazrel! —), záblesk prchlivosti šerom
    či nakríž, a či čo bič odplaty:
a väzy vypäté, druzg! prudkým pod úderom,
        jak vo víchrici krehká byľ.
        (— Ó, poznal i ten ťažký mlat!
čul, videl odtrúšťať sa štiepu za íverom,
        kol ako perie ulietať,
      či ako ľahká fŕka pena —
        a vposled padajúci klát:
  popredku pyšná hlava ohrivená
          i niže piat
      prirodzeného poníženia…)
        Nie, nebrojil on, nebúril,
        vylezúc kradmo na hory
    za nábeh v zápas s prúdy vyšších síl,
        a pod modlitby záhlavím
reč príkru na spurnú a spurnú na odpornú
        jazykom ladiac pľuhavým,
  prevŕhajúcim na rúhanie, kliatbu
    vnuknuté v zárod zbožné názory,
        či ľúbou matkou nadšene
      čo pohnutlivosť divotvornú
    do srdca decka očkom vštepené:
  že ,proti Bohu nic nemohu‘ — ,prosba
prebíja nebesá‘, nie, rohatá bár, hrozba —
        Nie, ani neuzávidel
  v priestore, v čase velebných diel siatbu
        tých večne čistých zrkadiel
pre božstva obličaj i rozmach o žehnatbu;
  ni neuchvátil borby na závierku
        uhlíčka z krbu božieho,
        ba ani lichú za iskierku,
      už ožihaný zďala od neho,
      hoc iba oči sa mu na ňom pasú —
        Na stanovišti pokory,
    viac v tôni nežli v kráži slnečného jasu
      utkvevší skromný, stydný putovník:
        tak na svetovom nádvorí,
      nad sebou zlatý deň či hviezdnu noc,
    on obdivoval všestvorenstva krásu
      a vzýval tvorčiu, zdržujúcu moc,
          tú neskonale vplyvnú,
          i smrtiacu i živnú;
  i trebárs po kráse tej dychtive až túžil,
        tej moci detinsky sa bál,
    preds’ obom neúnavne, verne slúžil,
        nie nájomník, lež služobník…
    A to mu zazliť nemohol ni boh
          bez protimluvy!
        keď z ničoty ho vyvolal,
        nevoľný bytia klík;
    keď na púť životnú mu k stroju nôh
      i zmysly pridať vnímavé,
  do duše vsadil prizmu prepodivnú
      k odbleskovaniu svojich diel,
    rozuzlil v ústach jazyk mluvy
  k velebe vlastnej, k chvále, oslave,
    jak po svete sa rozhľadel,
v tej jeho budove, jejž veľkolepý sloh
    večitosť hlása nepreryvnú: —
tak pridržiavajúc ho k tomu pútave,
    na spôsob služobníckej zmluvy…
  … No jedno predsa zrobiť zameškal,
      neborák, smrteľník:
že totiž nezakopal svoju hrivnu
          kams’ v rozpuklinu brál,
      kde zotlela by bola scela,
      alebo v kremeň skamenela —
        Ba i čo nemal, učinil:
        čím dvojako sa previnil;
  i preto teraz každým vláknom tela
        a každým duše dychom
    trpiteľ väčší! väčší mučeník —:
že fedroval ju totiž, šetril, opatroval,
    tú štipku vyšších možností a vlôh,
      ba s istým vypínavým pychom,
    s domýšľavosťou známych ľudských sôch,
        šplhavec, honosník,
      ju rozvíjal, ju roznecoval
        čo kvet, čo plamienok…
          a nakoniec,
      od horúcnosti citu,
    pod nehou starostlivých myšlienok
rozvitú ľaliou, sťa fakľa plamenitú,
    i vzniesol ju, či aspoň chcel ju vzniesť
    — jak keby nebo nemalo dosť sviec —
        na svietnik hviezd,
  vo kvetník osadiť tam zory, svitu!…
      Zaiste odvážlivá vec!
      I možno, to mu zazlil boh:
    že namiesto byť spokojený
s darčekom z výsosti a podľa miery-ceny
      ho vynakladať v skromnosti,
si trúfal vývodiť s ním ako spasný genij,
      duch veličenskej hodnosti…
    Aj pyká zato!… Pomoc!… Joj!… Ach! Och,
      jak bolí! — bolí — bolí…
        v trhanom odznení,
        sťa vták by trafený,
      v obzorných skvílil nárek predieloch,
  horekovanie krušné prez hory a doly:
        v nich zobúdzajúc ozveny
          sústrasti, dôvery,
v nich, v horách surových a v zatvrdilých skalách,
  hoc, pravda, skrápaných ním doposiaľ, ach!
        krvavej rosou ofery —
  Bo ináč skaď čuť z úst sa ozvať prívet dáky,
  lúč vidieť z tvárí blysknúť vytešenej vďaky?
    kde uplatnenie jeho zásluhy
      stred jarmočného hurhaju?
      A už sa hodne večerí —
    Kolembajú sa zhusta tržné váhy
      a miery pilne merajú,
  z rúk do rúk hodnôt obiehajú znaky,
    obchody utvrdzujú potuhy;
    no jeho tovar ducha drahý,
  zhranené, sperlené tie túhy-snahy,
    obídu chladno, v hanbe nechajú…
    Hej, spod nebeskej jakby povaly,
    na hlavy, duše, srdcia ľudí
    padali kvety, iskry padali,
tmu prerážajúc v nich, v nich rozptyľujúc bludy…
    a čože? Boli prijaté
na spôsob túžobníkov vari nedočkavý,
      až pretekavom o chvate?
    s triumfom okázalej slávy,
        s jasotom pochvaly,
        dokorán otvorenú hruď,
ju nimi vyzdobiť, v nej v plam ich rozodmúť…?
    Ach! na podaný úlom srdca
  ten — napľuval mu, nehanebný zhrdca!
      vraj: či som ľudožrút?…
  Z tých zas, imž iskry sadli na dušu,
      nejeden na druhého zjačí:
    hí! zhoríš! — fúkni na ňu! zahluš ju!…
Len čo chcú u našich striech takí podpaľači!…
    Čo naša spokojnosť ho omína?
    Keď jemu prelud, nám zas chutí blud;
  nám dostačí svit prez okienka blanku,
a sedmispáčovi i k duševnému spánku
    je tma až páperová perina…
  A kvety postriasali bučné hlavy:
  ech! radšej trávy lichve, hodne trávy!…
        Tak každý sa mu porúha,
  ho urážajúc čoraz bližšie, tuhšie —
        toť! jeho zásluh odsluha…
Och! tupé hlavy, srdcia pusté, mŕtve duše!…
        … Mal zostať radšej — u pluha!
  tej kotvy pevnej vo prevratoch zeme,
  jak dvíhať toto padlé, podlé plemä
        k blankytným výšinám…
          Tam, áno! tam
  mal neodbytne, nepodvratne zostať,
      si usporiac ten kríž a sebaklam;
      a akonáhle prešla zima,
    pod smevom jara pole skopnelo,
        bedlivý hospodár,
s muzikou koliesok naň vyviesť juncov pár
          a s nima,
      bujnýma, na sneh zlienenýma,
  dedičnú statne obrábať si postať,
      čerkajúc bičom veselo, —
      nad hlavou, sťaby najatý
    ho obodrovať vzhľadom na dielo,
  chór vtáčích hudcov, čo mu chvíľky nedá postáť
      ni na obratnej úvrati,
    ba jak Burns robil,
       <sup>
        [
        <a class="footnote" href="#ftn.d56e6238" name="d56e6238">
         64
        </a>
        ]
       </sup>
       slávny oráč raz,
      veň vmiešať i svoj slabý hlas;
  a povolania svojho hrdý ctiteľ,
        blýskavý schytiť styk!
      keď zblížil by sa pokušiteľ,
      mu burič duše, mätežník.
      Veď beztak takto z každej strany
povrazy neresti na mysli poputnaný,
      čo dobrého by mohol vykonať
      i ináč vtipnú, čujnú pre čeľaď?
          Nič, zhola nič!
      ni toľko ako chasník-pohonič,
    čo iba lelky chytá, hnevá gazdu,
  nedbajúc na volky, či rúče vedú brázdu…
      Nech ale zrnká hrivny zaseje
        bár najtvrdšieho do prielohu,
      ho zrýpuc ako víchor záveje,
  či ako práve nad ním, jasnú po oblohu
    z hrúd vzletiac úhora, kde ešte mrákota,
      vzduch piesňou sčičral škovránok,
            hlásateľ života: —
    haj! zdar ten časom, v aký milobohu
        sa každý jeho ostredok
          huňato odeje:
      sťa plášť prác jeho hojný výsledok!
          bohatý, skvostný plášť,
  mu splývajúci voľne do piat z pliec i ramien;
    na slnci skvelý, samý drahý kameň,
      nebeské prádlo za rosy a v dážď…
          Bo nielen
    že poteší ho kyprá siatin zeleň,
    tá večná tvárnosť ľudskej nádeje,
        v tom svete zmien a zhúb,
      v drsnatom jestvovania boji
      ho ubezpečí, upokojí
    čo zaručený budúcnosti sľub;
  lež čosi-kamsi zbože šibnú v klasy:
      až zahrá mu to v kystkách riasy,
        keď vetrík nimi preveje —
    A kias i steblo skoro ožltnú,
        zbronejú, splavejú;
v ich tôni prepelky tiež razom zamĺknu,
bo odkolísali už v plienkach nádeju
      na zrnko, ako zlato ťažké
      na každej spravodlivej vážke —
  A žatva zhučí!… jakby priekopou
zapustil nádržku kol požehnania božskú:
  tak z rolí, zašúľané do snopov,
      tie zbože — vlny, bys’ sa míval —
      čo voz, to príboja zas príval —
spod nebies pokrovu pod zemský stečú kryt,
  namiesto nošiek na plužnom v jar vôzku…
        Toť, onen byt a syt!
      nímž ľud ten jedine sa spasí,
      dľa jeho prostých pochopov
jedine pravdive i najvýš chválitebne,
      zrozumiteľne, citeľne,
    ľvy rvúcich zavaruje od potrieb
  hen po dônovku krvilačné časy:
        i nové na mlivo,
        varivo, pečivo,
  tak trpezlive počká, ako asi
        odrótovaný črep…
Duchovné dobrá? ach! tie sú mu nepotrebné,
        vždy ešte zbytočné,
    a preto ľahko nahraditeľné;
      no okruch ,vozdajší‘, och! chlieb,
    syt jeho a byt, ten mu musí byť,
      i ničím neľze nahradiť!…
    — Nuž, čože tu i veľduch započne?
  čo so živými tými mŕtvolami
    v nevedomosti okovách a tme,
a hoc by vnadil ich, ich strašil zjaveniami,
      jak prorok onen na Patme!?…
  Ó, súžba! muky, hovoriace na svet
    pre neslýchanú ducha pohromu:
  volanie čakať: ,posvieť, osvieť, zasvieť!…‘
    a predsa nemať svietiť nikomu,
krom ak tej skalenej kol sfinge nahej, holej —
      i musieť s prúdom horských vôd
    stiecť nechať do kvapky, ach! srdca olej,
  si z mysle vyskubnúť, kde trčí, túhy knôt,
či oči zahuckať: ty podlej ho! ty polej,
  sĺz máš-li ešte, kde krv spľasla, vyschol pot;
        a na večerný zlatý zápal
zviať vzdychom smrteľným, by stydnul, hasol, skapal…
    … Tak trpí, veľkodušný svetlonoš,
    hlavienku v hrsti z onej hrivienky,
      s mračnými v potýkaní stíny,
  s pláchami zatmenia a fľaky, škvrnami,
        slepoty beľmami,
      ich rozháňajúc, jak len môž’,
  paprsky vzňatej silou myšlienky.
  Zdali sa rednúť, ukrývať sťa kmíni
do roklí, za obzor kams’ splývať pramienky;
    však zrazu ako čierna noc
    pomluva pritrhla im na pomoc,
      a potvára a viní-špiní:
      vraj, ľudia! iskrí síce hviezdičky,
    no blikot to len klamnej bludičky,
  vábiacej — vo priepasť či — do bariny…
  Tu pôvod zla! a jeho vlastnej viny,
    že pravdu hlásal, zatracoval lož,
      protipostavil nahé obe,
        štít tu-tam za podnož:
  tá slnkom vzplála vtom a táto zmrkla v zlobe;
      že ducha v telách, keď je duch,
        a nie puch plných brúch,
    nachovať hodlal svetla dobrom,
      čo, hoďas upravené v spev,
  i trpaslíkov spodobňúva obrom,
    zjemňuje rýdzu na podstatu,
  k ľudskému vyšinúc ich majestátu,
      nad brloh krčmy, hoviad chliev,
      nad škvrkot večne hladných čriev;
      že ľud ten, jeho stav i mrav,
    storakú zoblečúc z nich špatu,
      chcel odieť v krásy zlatohlav…
za toto trpí tiež, jak nikto dosiaľ iný,
        nie ani veľký Prometej,
      že pre svoj krehký útvor z hliny
        lúč z neba potiahol… ej! hej,
    smrteľne trpí, našský na Kaukaz
        pribitý denne a čoraz
reťazmi tuhšími a závory a kliny! — —

    A za to všetko väčšmi trpí dnes,
      než trápil sa a súžil včera.
Jak? zapadnúť mu má i vykúpenia viera!?…
      Hľa! u piat zelený vždy les;
  čo? jemu nepatrí ni taká nádej,
  jak ušla sa tej hore večne mladej?
      Šťastlivá! čo tej ublíži
      víchrica, blesk čo hromový,
    hoc vo vzteku, kríž trebárs pri kríži?
  ak scuchá vlasy, kader urve snáď jej —
    Len jaro, a jej chvoj sa obnoví;
tie štíhle sokorce jej bujaro si rastú:
    mohutné stĺpy slávnej budovy!
        Čuj! ký v nej jasot, ples,
        sťa hrkoľcov hra, smiech,
        výsk radostí a tiech;
    a teraz povyk chlúby, chvastu…
      A on?… Má zryknúť, zúfalý:
        Och! neznesno mi… hach!
    otraste skalou a mňa zo skaly,
        bár i v tých okovách!
        s tou otvorenou ranou,
  nadarmo živicou i rosou zalievanou!?…
    Bo bohatier kde? kde je — Herkules?
  on, ktorý, otužený v borbe častej,
      i oheň muky prepáli?
Hovorte, ľudia! svet… kde nateraz sa dá nájsť
          na púti do nebies?
  bych okom mrknul mu, ho nárkom privolal:
    poď! po skončení trudných robôt dvanásť
    sem — rýchlo postúp hore schodmi skál,
      a tu sa prichyť — do trinástej!
    tu! k zásluhám si prispor zásluhu —
        Tetivu napni, vznesúc luk:
      vystrieľaj všetky šípy z tulca,
      ich — jedom napúšťané šípy —
  do supa, jastraba spusť, v kaňu, do krahulca…
        rad-radom do pôvodcov múk,
  kde rodný hlodá hriech, kde vina vlastná sipí!…
        A za tú očuj posluhu
  žblnk vďaky, prvý čo z pŕs zdravých vyrinul sa…
    Ach! ozvuku len sprosté ,huhuhú‘,
          a pomätený hluk —
  A bolesť zúrivá — hyš! — páli, vrie a kypí — —

        Ha! kýsi strepotal tam hyd
          prez unikavé hmly —
    Nie kŕdeľ splašených to stymfalíd?
       <sup>
        [
        <a class="footnote" href="#ftn.d56e6244" name="d56e6244">
         65
        </a>
        ]
       </sup>
       Sťa podstrelené — zapadli —
  Dúbrava pohla sa! sa kolíše a šuští;
          ktos’ ťažkopádne v húšti
    jej prehŕňa sa, íska, brodí:
    čajs’ šuká hore rígľom schody…
        Zrieť veľký premihavý stín;
čos’ ako štica v slnku rannom nad sokorce
vyčnelo — s kučermi ni oceľové švorce: —
        var’ dáky titan-čeľadín?
  Včuľ o balvan čos’ frunglo — hádam kyj?
    až zdudnelo to v rozsadlinách —
      Ak tým sa podpierava,
za dobrodružstvami sa honiac po výšinách:
  nebude skôr on sám, ten slávny hrdina?
          on — on! syn Alkmenin?
       <sup>
        [
        <a class="footnote" href="#ftn.d56e6250" name="d56e6250">
         66
        </a>
        ]
       </sup>
       Na úplaz švihol sa — hí! zázrak! hlava,
  rameno sťaby val, jak bujačia by šij,
      brnavá, lesklá ani zmij;
  svit na skalisko brnkol zo skaliska:
      hej, sliedive — zrak jeho blýska
          spod obŕv ako mrak —
Sňal z pleca oblúk kýs’, ho ohýba a skúša,
          prepína, zapína…
On! on a — jeho to ostrelkovaná kuša!
    odplácajúca krivde zločiny,
          i pomste nad viny!…
      Hoj! namier ju a vezmi v cieľ,
      keď ktorý škodca priletel —

          tak, tak, tak:
        šíp vozvýš, kopŕc! vták —
        Ó, spásy hodina!
      očakávaná, povinná;
      neresti koniec, koniec biedy —
        Dnes trpel — naposledy!…
… Ach, mýlka! — Po prti si hupká krepký valach,
    ničoho v moci okrem valašky;
  čo môž’ tou preťať káry na snovalách?
      To preňho úkol preťažký!…
Za útes zatočil a — zmiznul v tmavých bralách,
    odkopnúc v priepasť kameň urážky —
      Vždy iba zdanie maľované,
čo zápäť zmraští sa a zvrhne na sklamanie.
    Och, koľko svetom v takom ubraní
  sa tára od chotára do chotára
          tých sklamaní!
  a pred ošiaľom ich, ach! nikde ochrany;
      a ešte i ten klam a mam
        si odpokutuj — sám!…
    Jój! — muky kruté! — hady v útrobách —
  jak pečie to a štiepa, trhá, pára!…
      hyš! besná háveď! mladá-stará —
        Nestrpiteľno!… Vrah!…
            Ach,
          zem, ty! vy, nebesá,
        zmilujte, zľutujteže sa!
    Vám predsa živly slúžia: dľa rozkazu
tu úspech budujúc, tam uvaľujúc skazu;
        tam hody strojac, tuto pôst;
          po búrke divokej,
  storukej do zrážky, na úrek stookej,
      drviacej raždím zväzky-pásky,
    z úskalia hnevu na slnný breh lásky
      dúhový preklenujúc most…
      Vzkrik márny! — znikiaľ úľavy,
    zmiernenia, zadržania trestu,
  balzamu krôpky znikiaľ na bolesť tú,
      hoc už len výmok krvavý
si z rany strapkavej sťa červík razí cestu…
      Prebeda!… Hrúza hrúz!
  Tak ani víchor hájom nelomcuje,
      ni nedrgľuje údmi mráz,
jak var ten horúci, dnu rytie preochotné,
      tie svidre v kostiach, žer i kaz —
Hach! šelma kŕčová — či nikdy neokrotne?
    sa nezadrhne drancier hltom hľúz,
      vláknitom po vechti?
    pysk neotupí, ani paznechty?
A či tá obluda sval a čuv považuje
      konopný za motúz?
      za húžvu, za reťaz…?
      Ba pekelný to hosť!
    i ducha, iha! zachvacuje —
  pre boha! pomoc božskú pre milosť!…
A či ten porok má tlieť na ňom doživotne,
      najťažšej do smrti?
    do posledného škrieť ho dychu,
    až strápeného zaškrtí!?
      Ak tak, dosť! všetkého:
    i života i bôľu;
  oboje nechže bleskmo zhynie spolu!
      Len pokoja chce posteľ tichú,
          kút hrobu tmavého,
      po boji v pokore i pychu.
I spravodlivosť preds’ smie nasudzovať trest,
        len koľký možno zniesť;
a síl v ňom nebolo, niet, ejch! jak u obra:
čo bolo, muselo tu i tam žíriť stolu —
          Tma — závrat… pŕška hviezd…
    i slnce zapadlo kams’ — do neho —
          Sťa žúžoľ, noc…
        Ó, dosť už! ba až moc…
Tým perám vyprahlým, ó! nedaj viacej stonať,
daj klipnúť očiam mu a jemu skonať! skonať —
    Tak zmier sa s ním, zmier, sudbo nedobrá!…
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e6185" name="ftn.d56e6185">
        56
       </a>
       ]
      </sup>
      Slovenský Prometej — (r.).
     </p>
    </div>
    <div class="footnote">
     <p>
      <sup>
       [
       <a class="para" href="#d56e6195" name="ftn.d56e6195">
        57
       </a>
       ]
      </sup>
      <span class="emphasis">
       <em>
        Prometej
       </em>
      </span>
      (gr.) — Prometeus je v gréckej mytológii jeden z titanov (obrov), ktorý ukradol oheň z Olympu a naučil ľudí používať ho. Tým podkopal vieru v bohov, a preto ho Zeus potrestal tak, že ho prikoval k pohoriu Kaukaz a diví vtáci mu vyďobávali pečeň. Prometeov oheň symbolizuje neuhasiteľnú túžbu po dosiahnutí poznania a slobody. Hviezdoslav tu pripodobňuje Prometeovo utrpenie k utrpeniu svojho národa a ľudu
     </p>
    </div>
    <div class="footnote">
     <p>
      <sup>
       [
       <a class="para" href="#d56e6201" name="ftn.d56e6201">
        58
       </a>
       ]
      </sup>
      <span class="emphasis">
       <em>
        Aischyl
       </em>
      </span>
      (gr.) — Aischylos, otec gréckej tragédie (525 — 456), autor tragédie o Prometeovi
     </p>
    </div>
    <div class="footnote">
     <p>
      <sup>
       [
       <a class="para" href="#d56e6207" name="ftn.d56e6207">
        59
       </a>
       ]
      </sup>
      <span class="emphasis">
       <em>
        harpya
       </em>
      </span>
      (gr.) — v starogréckej mytológii okrídlená žena-strašidlo, bohyňa vetra; harpye brali ľudí
     </p>
    </div>
    <div class="footnote">
     <p>
      <sup>
       [
       <a class="para" href="#d56e6213" name="ftn.d56e6213">
        60
       </a>
       ]
      </sup>
      <span class="emphasis">
       <em>
        újest
       </em>
      </span>
      — hodený kus mäsa na vnadenie divej zveri
     </p>
    </div>
    <div class="footnote">
     <p>
      <sup>
       [
       <a class="para" href="#d56e6219" name="ftn.d56e6219">
        61
       </a>
       ]
      </sup>
      <span class="emphasis">
       <em>
        rákoš
       </em>
      </span>
      (maď.) — podľa poľa Rákos pri Pešti, na ktoré sa od XV. stor. zvolávali uhorské snemy; v ľudovej reči rákoš znamená i snem, zhromaždenie, hluk
     </p>
    </div>
    <div class="footnote">
     <p>
      <sup>
       [
       <a class="para" href="#d56e6226" name="ftn.d56e6226">
        62
       </a>
       ]
      </sup>
      <span class="emphasis">
       <em>
        sôvety
       </em>
      </span>
      — sôvet, rada
     </p>
    </div>
    <div class="footnote">
     <p>
      <sup>
       [
       <a class="para" href="#d56e6232" name="ftn.d56e6232">
        63
       </a>
       ]
      </sup>
      <span class="emphasis">
       <em>
        okriepiť ju z omdletia
       </em>
      </span>
      — prebrať ju
     </p>
    </div>
    <div class="footnote">
     <p>
      <sup>
       [
       <a class="para" href="#d56e6238" name="ftn.d56e6238">
        64
       </a>
       ]
      </sup>
      <span class="emphasis">
       <em>
        ba jak Burns robil
       </em>
      </span>
      — Burns bol škótsky básnik, písal v duchu sedliackom, roľníckom: žil v rokoch 1759 — 1796
     </p>
    </div>
    <div class="footnote">
     <p>
      <sup>
       [
       <a class="para" href="#d56e6244" name="ftn.d56e6244">
        65
       </a>
       ]
      </sup>
      <span class="emphasis">
       <em>
        Stymfalidy
       </em>
      </span>
      — draví vtáci s kovovými pazúrmi, ktorých spomínajú v gréckych bájach — vyhubil ich vraj Herkules
     </p>
    </div>
    <div class="footnote">
     <p>
      <sup>
       [
       <a class="para" href="#d56e6250" name="ftn.d56e6250">
        66
       </a>
       ]
      </sup>
      <span class="emphasis">
       <em>
        Alkmena
       </em>
      </span>
      — matka Herkulova
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e6259">
       </a>
       U nás toľko rezkej sily
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e6266" name="d56e6266">
      67
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       U nás toľko rezkej sily
        vo prírode!
    Prúd sa valí z každej žily,
    hučí, až to brehom striasa:
        spôsobilý
    s podobnými v bratskej zhode
    svetové bár pohnať kolo,
    nielen mlynské… Inu, chasa
    čo sa priekov nezabojí;
    hnilom nezná o pokoji,
    hlása pôvod svoj i v chode…
    Ako, že len tá krv naša,
    hoďas jak tam, v pevných žilách,
    obieha si ledabolo,
    lenivá súc — hnedky kaša,
        smola zasa?
    Hladká cesta a či ťažšia,
    tepny zdŕža abo vznáša,
        naokolo
    o chromých sa šmatle silách: —
        nerovná sa
    ani len tej — bystrej vode!?
        Aký rozdiel prenikavý,
        nesklad potom
    medzi proťajškov tých zjavy!
    že až kričí, v oči bije.
    Cudzinec sa pozastaví,
        zhíkne nad ním —
    Z úvalov tam ženú prúdy
    pretekave so životom:
    skočné hudúc melódie,
        s chvatom vládnym
    hate boria, drvia prahy;
    a tu, trebárs zdarné údy,
        strmé plecia,
    srdcia v hrudiach, a nie hrudy,
    pozdĺž hoc i dlaň jak dráhy
        predsa! predsa
    nechuť, lámka energie,
    zadrhnuté kroky, snahy!…

U nás toľko mužnej pýchy
    v hore, v skale!
Vrch si čnie síc dumný, tichý
    do výšavy
(nazdal bys’ sa, samé ,Mníchy‘);
ale zato okázale
čelo zdobí si i skrane
    vencom slávy:
z lúčov slnka, od včas rána
do večera neprebrane
vyžiarených, rozprskaných;
z hviezdnych kvietkov, natrhaných
nebeskej si na poľane
od mrkania do svitania…
Ako, že len naše hlavy
okväcajú znevážene
    do pokory,
živelnej jak od zárazy
uderené medzi väzy,
pošinuté, nalomené —
klasy vše po krupobití?
Chrbát sťaby bez pátere —
túžbou oko nezahorí,
    nepodchytí:
urny, v nichž sa popol šerie —
v celom byte ani kmitu
ctižiadosti, samocitu…?
Čože? či sme leda tvory
pre protivy — pre odpory!?
    Aký zápäť rozkol citov,
        zámrak umu
    z prehliadky tej po obide!
    Hej, kto raz, bár okamžitou,
    prešiel ňou tú nezrovnalosť,
        veľkosť, malosť:
        do plaču mu,
    do plaču ver’ takoj príde!
    nesmierna ho schytí žalosť —
    Hore jasných vo výšinách,
        na reťazi
    sťaby symbol u symbolu,
    vzor u vzoru írečitý,
    myslí vzor i merťuk spolu
    pre výron ich, pre výrazy:
    hrdé končiare a štíty;
        a tu dolu
    po nížinách, po dolinách,
    po stráňach kol, po lazinách
    ľudia — číre zemeplazy!…

U nás vzduch je ako krištáľ,
    rýdzi, čistý:
napustený ibak vôňou,
z hôr, z lúk, zbožných od záhonov
    — hľa! staď sšvišťal —
prirážanou vánkov kriely
v zlatom prášku, v kvetnom lístí:
meteľ svetiel po meteli —;
zjarčený ak natešeným,
prtiacim v ňom švitorením
vtáčích husličiek a píšťal…
Že keď takto s voľným dychom,
ako mlieko sladký, biely,
    steká k duši, —
hoďas v prítoku tom tichom
lunky-perly hádžu trilky,
vlákna aromat sťa žilky
tepú v hravom vlnobití, —
ona už tu nebo tuší,
    bez zámuty
v sebe blankyt rozťažitý;
    z plna chuti
slasť i pokoj večna cíti…
Ako — z toho čista jasna
    blesky-hromy!
nešereď kde cudzopasná —
jak? v tom našom povedomí,
v končinách tých tajných, vidných,
v príbytkoch, u krbov stydných,
susedskými medzi domy,
    v príbuzenstve,
v užšom-širšom spoločenstve
že preds’ toľko — nečistoty!?
    neporiadku,
pletích, treníc, rmutu, zmätku
krvavej až do hryzoty?
Sťa sklo že sa truštia cnoty
    na mam, faloš,
na pokrytstvo, zradu, na lož,
podlosť, kúsky ničomnosti?
    Vzácne mravy,
vkorenené v ráze, v zdraví;
prostoty a úprimnosti
    milé kvietky,
lúče mysle, piesne… všetky
hynú mraznej od cudzoty: —
zostávajú tŕne, osti,
zadieravé bez ľútosti…
vyplekané jakby doma,
črvavé si vedú plody;
zvyky bláznov, fanty módy,
šumichrastu čačky-pletky,
    opíc náter;
i to dieťa už-už tratí
    páper zlatý,
za sladkú sa hanbiac mater…
Anjelských bár hnutí vlny
na hrabliach sa diabla zlomia:
tečú potom — kaluplný
    prúd za prúdom,
dravá vlna popri vlne;
hrnú, v pysku jed i s brudom,
pustošive-pohodlne,
bez studu i po výslní,
bez závady do svedomia:
    škvrny, fľaky,
bahná, kaluže a mláky
nechávajúc — mrzké plávä…
    A z nich vstáva,
kúri ponad pláň i údol,
v panenskom sa vzduchu mladom
    vijúc hadom,
brložný i tržný kúdol
    z krčiem smradom!
dusivým až nákaz puchom
azúr neba presakujúc,
    znesväcujúc
zlorečeným pekla duchom…
Čože? či sme ku ostude
iba svetu, na otupu!?
pre klebetu — pre potupu!?
    Ktokoľvek tu chvíľku zbude,
        a nie povek,.
    nech si len je čestný človek:
        odvrátiť sa,
        obrátiť sa
    na opätku — stratiť musí,
    lebo sa mu i dych — zhnusí
    Nad zemou sa vozduch stele,
    naširoko, prevysoko
        roztočený
    duchom mieru za nedele:
    nekonečné sivé oko,
    za zrenicu slnce skvelé —
        Plesá, jasá;
    uhly jeho, jeho steny
    v protislnnom postavení,
    zrkadlo jak u zrkadla:
        z ktorých krása
    nehynúca, nepovädlá
    rajským kvietím usmieva sa,
        v dúhach blýska,
    opretých na vrchov lemy,
    na skalisko zo skaliska, —
        ozávod s ňou
        strujou mocnou
    božskej lásky neochladlá
        sála sila,
    kriesiac i tú skalu, hrudu,
    by sa pohla, rozprúdila
    ako živej vody žila;
        ani nemý
    neni duch ten zeme, ale
        neskonalé
    prespevuje žitia hymny
    dušiam ľudským na obudu,
        budiace sa
    súrno-súrne vyzývajúc
    na ohlas z pŕs preúprimný,
    zobudeným zlaté kríla
        pripínajúc
    v podlet, výlet na nebesá…
        No na zemi?
    rovného nič tomu čudu;
        vždy ten prezved: —
    Za letného vrcholišťa
        a či že svet
    poputnali zimy mrazy,
    rovno temnie, rovno razí:
    smetište jak u smetišťa —
    močilo jak u močila —
    smotánka či spodok ľudu
    nekľudu zmes, čmudu, bludu!…

U nás keď tak zahalí sa
do pošmúrna, nepriezračna
    obloha, že
ani očka neukáže
    belasého,
mihalnice, brvy jeho,
oblaky, sťa flóry visia,
orúšenie rozriasnené,
kotúč krepu pri kotúči:
    to sú mračná!
mrcha vôle príznak istý,
pohoršenie, zanevrenie
    v nenávisti —
A keď víchor zreve-zbučí
    ako byvol,
húkne v úval, v rokliach skučí,
horské zhvízda prez hrebene,
v chvoji sšumí, hudie, spieva;
    vrchy v chmáry
sťaby krajčír preodieva,
sám i tkáč — čuj! jakby vari
na krosnách hmly bol včuľ zívol;
porozmetá dúbrav štice,
v driek sa boru zaprie sťažka,
    tlačí, dvíha,
    stenúc ,iha!‘,
celým šiatrom zaopála,
až to puká, až to praští,
uskočí — buch! o bok brala,
až, výbojník, z jeho bašty
nebom skrútil, zemou kývol: —
    to je triaška!
z horúčavy do zimnice
drgľujúca velevážka:
brhlie kotúľa sa, letí
klesť ni perie, ani smeti;
    grúň pri grúni
v otrhanej žobre huni —
A keď oči blýskavice
    zlupkajú vtom,
v rozjatrení ziskria ľútom,
že sa krížmo porozlietlo
v svete mračny preklenutom:
    to je svetlo!
pivónia každé líce,
    každé čelo
ľaliou sa pozaskvelo —
A jak zápäť hurtne-zhrmí,
zosŕka vraz, žihne, zdurká
vhor-vdol prez hôr rebrík strmý;
    každý živel
napriek živlu zvetral, zdivel
v rozpuste tom na slobode,
pritrielil, sťa k šelme netvor,
oblak k víchru, k mraku vietor,
k ohňu voda, oheň k vode…
    to je búrka!
hurhaj, lomoz trmy-vrmy:
    vážnosť, ráznosť,
bodrosť, smelosť, odvážlivosť,
neústupnosť, zdatnosť, statnosť,
slávna vášeň, náruživosť,
    nehoráznosť,
    majestátnosť!…
Ale i v tom krutom boji,
čo len hore koncom stojí,
    neľaká sa
triašky, zrážky, ohnivých ok:
rastlina je či je živok,
útočeniu, napádaniu
v protivenstvo, na obranu
zhurta stiahne k vlastnej zbroji,
nech je haluz, list či riasa,
spár nech, kľuvák a či zuby;
    tak sa chráni
od pohromy, zmaru, zhuby,
leje brok i hradu striasa,
vracia údery i rany —
    Ba i kameň
    rihne plameň,
    urazením zakresaný!…
Ako? sme len tône siné
    na tej zemi?
neurčité, matné schémy,
bez kostí, bez srdu, žlči,
spod tlaku bár krv až rinie?
    Naša myseľ
čír je nectný, hlúpy kyseľ,
čos’ podobné huspenine…?
Ukľapnuté tŕnie, mlčí;
krívd necíti, bičov zloby:
hlavy, prsia — pusté hroby…
Čože? za trpný nám príklad
svetu byť je usúdené,
krám veteše, trúchne výklad,
za mrzáctvo, umučenie…?
cmiter, ktorého i brána
    zakovaná
pre pokusy zmŕtvychvstania…?
    Nech to vidí zo slobody
    výletník v tie smutné kraje:
    zhrozí sa! — Ak nezakľaje,
        zbĺknuc hnevom,
    výlev hany za výlevom:
    aspoň nemo skrúti hlavou
        nad ohavou,
odpľuvne, fuj! — plecom trhne,
    opovrhne —
odriekave rukou hodí
nakríž… a poď! dolu schody…
V prírode, ľaď! do úmoru,
po prietrž až, prepruh, priesil,
výzvou každú pre letoru
boj o bytie, meranie síl,
odporu vzdor, odpor vzdoru,
    vlády próby,
varujúce — od poroby!
veľpud sebazachovania
    v slávnej práci,
vo vysokom rozhorlení
bez ohľadu, bez výberu
dejstvujúci, zápasiaci
s násilníkmi urputnými…
Ale vidz! — čajs’ na znak zmieru:
prez mrákavy prepásaná
    svitá dúha!
pokoj — úsmech sťaby rána —
slnce: pečať pokonania —
Spolný triumf sokov? — veru!…
    a pod nimi?
Skrehnutá i žitia túha: —
podnož číra… samý sluha
    ponížený,
    s ohnutými
tyly — do jarma či okov? —
splodení i narodení
za poddaných, za otrokov…
...........
Och, tá neresť! och, tá bieda!
    a čo bych žil tisíc rokov,
    jazyku sa doriecť nedá!…

*

    Milý môj synovský priateľu,
       <sup>
        [
        <a class="footnote" href="#ftn.d56e6276" name="d56e6276">
         68
        </a>
        ]
       </sup>
       stískam ti statočnú ruku!
    do práce, do boja umelú,
      rozkoš v tom stisku i muku:
rozkoš!… Že akú, vedieť bys’ chcel?
  na to sa vzplanutým zrakom pýtaš?
Slasť, synku! jak tá z prípravy včiel: —
  v skutkoch ty dôkaz mi skytáš:
Otec tvoj nesplodil — havrana
  ani hen mrzkého netopiera
  či iné meňavé, obojné zviera…
prepáč však nemiestnosť zrovnania;
naopak, k cti ti to pohana —
  Hej, ty si vzdor zvodom vábov i vnadíl
ni jednej nezadal zo zásad,
  v hruď ti čo otec ich šľachetne vsadil:
štepnička prv — dnes už bujný sad!
  nad ním či mrákava hrozivá mrká
a či ho zalieva zlatý dňa svit;
  v perutiach ducha máš, otec jak, brká,
znajúce v čo akej búrke smer,
  zápoliť s ňou, saňou strely jej preťať,
  mečom jak plamenným, po blankyt vzlietať,
od hniezda odbíjať povíchric hyd;
  ku tomu za postav na írečitosť
základných od piat až po strmý tyl
prevzal si otcovský charakter:
najvyššiu, najkrajšiu z kontinuít,
držíš ju, varuješ zo všetkých síl,
  dôslednosť túh, slov, diel, nepretržitosť: —
na tele, na duchu — bohatier!…
Takto si hľadel, hľa, povystrojiť
  z otcovskej zbrojnice útlu už mladosť;
  trváš tak… celistvosť povahy, sýtosť,
bez ujmy dosiaľ hoc za márnu byľ,
pieratko, tienček či odrobku z mŕv,
bujarý, horlivý, pevný jak prv:
  nahliadneš? rozkoš že pre mňa i radosť!…
           Ale, ach!
  — a tu, hľa! v stisku tom ruky i muka —
pátram-li po našich rodinách,
prítomných, postupne pominulých
— veď som, ach! západ zrel nejednej z nich,
  súhvezdia dedka to po mdlého vnuka —:
  srdce mi horúcou bolesťou puká!
bezmála dušu mi unesie vzdych —
  Prevraty aké tam, smutné zmeny
  zakrátko: v druhom už pokolení!
Otec čo — robotník, nadšenec —
  pre reťaz potomstva zasial a štepil,
  fakľou zač horel, sťa slávy tvrdz sklepil:
všetko to syn tu-tam, nevďačník,
zvrheľ či spustlec či nedbalec,
  svietivé podusil, vysoké strhal
  do prachu, prospešné s mladosťou zmrhal;
rázu ni kremeň mu nezdedil nik:
na hrobe namiesto z úbeľu
trúchlivý skrehol mu na pamätník…
I vše, ach! zrel som, zriem rodinu
  ctihodnú znehodnieť, obratom ruky
pevnôstku zrútiť sa v sutinu;
  kliatba? či zárodok skazy už v rode?…
  Nahliadaš? trýzeň že pre mňa a muky!…
Povedz mi teraz už, priateľu:
s podobnou pomocou ku cieľu
  kedy sa dôjde? Rec: kedy sa dôjde
po hálku národnej budovy,
  ak má mať grunt v melkej, trasavej pôde,
v bútľavom oporu stĺpoví?
  nikdy, však?… Och, bôľu krvavé puky!
jest, čo ich rozvíja, obnoví;
nešťastný ker môj to ružový!…

  Nediv sa tedy, že zreteľ môj zdávna,
holúbkou tekajúc skúmave,
  na tebe utkvie vše, výnimko slávna!
zelená sihôtka v záplave,
potecha, ktorej som rád tak, rád —
  Junák! ó, druhmi kol otrasúc stvrda,
predchoď im vodiaci za príklad,
  počnúc ti od rázu, zrazu to brda,
  prez zápal ducha, jak vatra hôľ hrdá,
hlboko korenných do zásad!…

*

  Už vidím — a stud na tvári
       <sup>
        [
        <a class="footnote" href="#ftn.d56e6280" name="d56e6280">
         69
        </a>
        ]
       </sup>
       mi vzbĺkne s hnevom, páliac ako rana —:
  nám, krok bár vpred, sa nezdarí,
na dielach nespočinie požehnania.
  Čokoľvek tvoriť počneme,
v nádeji náplň vniesť v tie prázdne deje:
lenže sa ujalo, už zakrneje,
  až prepadne sa — do zeme;
i sklamaní sme, holí, bez nádeje…
A spoza uhla nepriateľ sa smeje…
  Toť! tu-tam naše podniky,
  vraj: k dobrobytu schodíky
pre národ, podvih — totie sľubné siatia,
kde na úžitok stonásobný ráta
  i kto ich ako oráč sial
  i kto k nim mierku požičal —
tie rezké podjemy, zvliecť biedy putá,
tá mnohá žertva od úst odtrhnutá
  na oľtár v jase včasných chvál…
ký úspech odeli? či došli klasu,
  vysypať hoj kol veliký…?
Ba našej chudoby len svedectvá sú!
  sú hanby našej pomníky,
na ktorých krôpky potu, sĺz sa trasú…
  — Kde, čo je toho príčina?
premietam v duchu, väzeň ťažkej dumy;
  je nevinná, či zločinná?
Len babráctvo, zle vycibrené umy?
  už z domu gazdu nedbalosť,
  cit povinnosti v zátrate,
  zodpovednosti ospalosť,
jak šomrajúca mienka hučí-šumí…?
Či ľahkovernosť, slepá ostražitosť?
  Alebo ruky smolnaté,
sebectva polyp, chorá svedomitosť,
  vred rakoviny…? Ale cit!
dosť pitvy v ranách… Pre ston radšej skrytosť…
  Neobviňujem nikoho,
  mne trýzňou žalobníkom byť;
  a súdiť — chráň boh od toho!
a preto márne hútam, márne kutám —
  Var’ úrek skôr kás’ vražba to,
  meniaca zlato na blato?
ech! povera nech ňuchá príčinu tam…
  No akokoľvek obrátim:
strach! nevedieť ni vlastným vyhnúť putám;
že i tu ziskom — troska, dym!…

*

O dom ďalej! keď sme tací
       <sup>
        [
        <a class="footnote" href="#ftn.d56e6284" name="d56e6284">
         70
        </a>
        ]
       </sup>
       ledajací, neboráci,
s vodcovstvom či bez vodcovstva
neumelí maloletí,
akoby len ešte — deti…
Ďalej o dom! ako žiaci
do školy, hej! do učňovstva:
Prerodiť sa, preštepiť sa
dať čo plánka, zošľachtiť sa;
vážnej vyučiť sa práci
na postatiach podľa zvykov,
návodu tak ako smeru
pokročilých robotníkov;
osvojiť si rodnú hrdosť
so samocti bezúzkostnou
vzpruhou, ctižiadosti ostňov
trebárs pribrať, charakteru
oceľovú vpáliť tvrdosť;
rozšafnosti, šetrnosti
uvyknúť si, veru-veru!
aká len jest, činnej cnosti,
sprostého čo bez pávovstva
okrášli, kým dobrom hostí
nás, náuky za úplnkom
sťa dennicou na úsvite,
osvietených pravdy slnkom…
Kde to ide? U majstrovstva
jedine, tam: — uvidíte!
len sa držať predsavzatia —
Kto tu ináč zmýšľa, máta,
klame iba, zrovna hreší;
abo v sebamilstva cite
urážlive dotknutého,
slepca pre zlo spoločné, ho
pomsta vedie, úpad teší:
tak či onak — mysle špata!…
I keď na svete sa veľmi
mnoho ľudí nimi činí,
základne či bez príčiny:
ktože majú učiteľmi
našimi byť? — Kto by iní,
kto by lepší!? Naši bratia,
k tomu majstri praví: Češi!…

*

Čo z nás bude, ak sa v stálom
       <sup>
        [
        <a class="footnote" href="#ftn.d56e6288" name="d56e6288">
         71
        </a>
        ]
       </sup>
       boji tom o bytie tuhšie
  nelapíme života,
každým tela nervom, svalom,
každým vláknom, vláskom duše…?
    čo z nás bude?
  Svedomie mi šepotá:
Možný iba taký súd je:
  ledač — bedač — holota…

Veru tak! V tom krutom boji,
ako človek pojediný,
  ani národ zároveň
neovládze, neobstojí,
ak sa k dielu nepričiní
    s chuťou, scela
  od umu síl do ramien…
Len kto kráča, dôjde cieľa:
  ako slnko každý deň.

Kto chce žiť, sa musí kývať:
toť! ten bič, čo ,čihí-hota!‘
  durí koníčky i — nás…
Preťahovať sa a zívať
v leňoškách: trc, za robota!
    No a k stolu,
  mís kde, fliaš zhon zas a zas,
prihnať — jesť, piť — po zem holú…
  trafí každý bruchopas.

Iba kto sa zhýna, zháňa,
ktorú zajal, na postati:
  nad hmotou ten zvíťazí;
tomu svitne požehnania
zlatý klas i paprsk zlatý;
    vnadu zradnú
  zažehná krás obrazy: —
i mu z tela, z ducha spadnú
  všetkých bied, krívd reťazi!

Zboriť vetché, nové tvoriť,
neduh vyplieť, vsadiť zdravie
  od gruntu po hrdý štít;
neskývražiť, no i sporiť;
žertvovať, vždy srdce v hlave —
    duchu chleba
  získať tiež a šľachty v cit…
tak sa z čiastok zeme-neba
  chrámom vypne blahobyt!

Chrám jak, áno! na oltári
vzájomná kde, bratská láska
  ako slnko plápolá,
olej viery žiarom žiary;
prez pás vencom miesť opaska
    dobrú nádej,
  s vylúčením kúkoľa…
Zbudovať ho!… Vôli mladej
  ustúp stará nevoľa!

Nad statočnosť nieto cnosti!…
(Kuzmányho záveť totú
       <sup>
        [
        <a class="footnote" href="#ftn.d56e6292" name="d56e6292">
         72
        </a>
        ]
       </sup>
       nezmĺkle čuť zvoniť nám):
ako nad iné sú skvosty
mozoľ-rubín, perly potu;
    povedľa nich
  pocit jak — tiež drahokam —
povinností vykonaných
  predčí všetkým odmenám.

Len kto pravde veru slúži,
po kráse vše čisto túži,
  napomáha spolný zdar:
zrelý klas ten stuhou druží
paprskovou k plnej ruži;
    akokoľvek
  nedbalec nech zmýšľa bár,
ale to je celý človek,
  nížin-výšin hospodár!…

— Viem ja dobre, ľud náš v práci
zahanbiť sa nikým nedá,
  úsilie má, cit i vtip;
no my, znať,
       <sup>
        [
        <a class="footnote" href="#ftn.d56e6299" name="d56e6299">
         73
        </a>
        ]
       </sup>
       sme dropi-vtáci,
zaháľači, trúdi leda —
    pohodlní
  na dômysel, na pohyb:
za svetlo mu nikdy v splní,
  plekači skôr jeho chýb…

Povážlivé!… bo ľud hľadí
na nás, ako do zrkadla:
  rub a líce zrovnáva —
Ako? kde sú predné rady?
v tôni? rtuť im snáh už padla…?
    Chovám pánkov?
  hm!… Mne trud, cmar? zábava,
rozkoš im však so smotánkou?
  Ej, to deľba nepravá!…

Nuž, vysúkať ruky, vlohy
rozviť už raz, napäť sily!
  a ta — stranou lieň a zvod —
v jarmách mnohé na prielohy:
zrýpať ich, by obrodili
    ako stoly:
  hajde! s ľudom ozávod,
by sme ľudu hodni boli…
  Pokrok: kvet dnes, zajtra plod!…
Ináč, v hrob ak nebezpečie
strhne ľud ten schopný, chtivý:
  stĺp mu uhláv bude stáť,
jehož nápis svetu rečie:
Tu ten národ nešťastlivý
    leží si, hľa,
  ktorý, hoc bol žil by rád,
zanedbala, usmrtila,
  pochovala jeho — znať!…
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e6266" name="ftn.d56e6266">
        67
       </a>
       ]
      </sup>
      U nás toľko rezkej sily vo prírode! (r.).
     </p>
    </div>
    <div class="footnote">
     <p>
      <sup>
       [
       <a class="para" href="#d56e6276" name="ftn.d56e6276">
        68
       </a>
       ]
      </sup>
      Milý môj synovský priateľu… (r.).
     </p>
    </div>
    <div class="footnote">
     <p>
      <sup>
       [
       <a class="para" href="#d56e6280" name="ftn.d56e6280">
        69
       </a>
       ]
      </sup>
      Už vidím — (r.).
     </p>
    </div>
    <div class="footnote">
     <p>
      <sup>
       [
       <a class="para" href="#d56e6284" name="ftn.d56e6284">
        70
       </a>
       ]
      </sup>
      O dom ďalej! (r.).
     </p>
    </div>
    <div class="footnote">
     <p>
      <sup>
       [
       <a class="para" href="#d56e6288" name="ftn.d56e6288">
        71
       </a>
       ]
      </sup>
      Čo z nás bude… (r.).
     </p>
    </div>
    <div class="footnote">
     <p>
      <sup>
       [
       <a class="para" href="#d56e6292" name="ftn.d56e6292">
        72
       </a>
       ]
      </sup>
      <span class="emphasis">
       <em>
        Kuzmányho záveť totú
       </em>
      </span>
      — myslí sa na báseň Karola Kuzmányho „Kto za pravdu horí“
     </p>
    </div>
    <div class="footnote">
     <p>
      <sup>
       [
       <a class="para" href="#d56e6299" name="ftn.d56e6299">
        73
       </a>
       ]
      </sup>
      <span class="emphasis">
       <em>
        znať
       </em>
      </span>
      — inteligencia, vzdelanci
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e6308">
       </a>
       Odpusťte, bratia moji!
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e6315" name="d56e6315">
      74
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Odpusťte, bratia moji! škrie, viem, kruto
    nejeden dôtyk pod tým záhlavím…
  No verte mi, čo poznačil som tuto,
    som značil perom ozaj krvavým,
  si do vlastného omáčaným srdca,
    čo skaličil mi dlhej trýzne hryz: —
  nie tedy posmeškár, nie tupý zhrdca,
          ni ošemetník kýs’,
        na čele zrady známku
strápený skúmač skôr, skôr sudca uplakaný
      či inú ciachu podlosti;
    pre nutný porok, výrok hany…

        Až do koreňov bytnosti
  bolelo i mňa! i mne bolo ľúto;
a predsa musel som si šetrnosti zámku
      z úst strhnúť — svedkom nebo mi!
    odzrkadlené v mojom svedomí —
    sňať musel každé ohľadové puto:
      ak chceme ho zvliecť z rúk a nôh
      tiež, z duše kriel, z pier snáh a túh,
      i vzprúdiť čŕstvy žitia ruch.
  Tak treba bolo prizrieť sa i rubu:
    ak bezúhonný chceme rumenec
        a panenskú pleť líca;
      obnažiť chybu malú-hrubú:
      ak chceme — vpravo obrátiť sa;
    rozvaliť ututlaných hriechov stoh:
    ak chceme očistu i nápravu;
      a dovŕšením nakoniec,
  bolestnú, pravda, však i slušnú za pokutu,
  i vredy vyrezať! dôjsť má-li ku zdraviu
      a k silám obnoveným,
      s šľachetným zahorením
      — čo najhlavnejšie preds’ —:
    v kvet života, plod rozviť súčet vlôh,
  tlmenú schopnosť, mocnosť prišliapnutú…
      — Len preto, verte mi:
      nehluchý, nenemý
ten prísny kazateľ a trpký upomínač:
      bo cítim, vidím: ináč
  sme odsúdení k zahynutiu,
    nám nespomôže ani boh!
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e6315" name="ftn.d56e6315">
        74
       </a>
       ]
      </sup>
      Odpusťte, bratia moji! (r.).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e6328">
       </a>
       Ďakujte na kolenách bohu!
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e6335" name="d56e6335">
      75
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ďakujte na kolenách bohu!
  ak požehnal vám básnika,
čo, rozvijúc v spev hrivnu-vlohu,
v zatvrdilosti dobu mnohú
  ním vaše srdcia spreniká:
že, jak raz Mojžiš z brala hrudi
lúč vody, tiež tak vyzve prúdy
  z nich čistých, dobrých pohnútok;
  a v tom, jak zhmýria, pohnú v tok,
i vo vôli vám rozpne sily,
by podchytili, stelesnili
  ste každú zlatý vo skutok!

Že cesta k skutkom od pohnútok
  je tvrdá, ťažká, ďaleká?
Nie! za pohnútkou beží skutok,
jak prez osnovu v člnku utok:
  len načim zahriať človeka,
ním hnúť; a v tom je majstrom genij,
duch ohňom tvorčím zapálený —
  Ten zachytí ho na dráhu,
  prekážky zdrví v podlahu:
prekotí jednu — človek vzhupne;
tak z ľudí ľudstvu stavia stupne
  až k cieľu slávy! ku blahu…

Nepočúvajte na cynikov!
  Už z pudu haniť musejú:
Vraj, poet? fuj! — sťa blázon, zvykov…
a najmä: hlava daromníkov,
  čo neorú ni nesejú;
lež zrelý vyzobú ti klások!…
Tu spýtajte sa však ich lások:
  kde vyčnel v pomník trvalý
  ich počin, hoden pochvaly?
Bez hanby odvrknú vám, v pasci
bár, s úškľabkom — nu, bruchopasci —:
  Sme jedli, pili, drichmali!

Nepočúvajte!… ešte žujú
  nejednu naňho z potup tých,
slín: čím znať ducha ohadzujú.
Na odiv drze vystavujú
  krám nešpliech, lacný mysle pych,
  bez kvetu, vtipkov neslaných…
No ak vás pohoršia snáď ešte,
v tvár metnite im: len si brešte,
  jak ľúbo! — veď ste psohlavci —
My básnika preds’ vážime si:
on škovránok náš pod nebesy,
  kým vy ste iba — krkavci!

Hoj! básnik pravý: i on orie,
  v sloj okrídlený vrežúc pluh
na poliach oných hore! hore…
I jak už na zjatrené zore
  ich skypril pre duživý vzruch:
  v podolok čiahne túch a túh,
a do tej nadpozemskej zeme
rozsieva rýdze vidín semä,
  schované v duši na osev…
A zbožie lúčmi na svitaní
odrastá! — Ozlátilo lány —
  Žnie mládencov ho sbor a diev…

Ó, žatva! akých v svete málo,
  ba bezpríkladná, jediná!
Nie ten, kto — pokým všetko spalo —
sial zbožie, pestil neustalo;
  lež iný si ho zožína;
hosť — preň tak rád sa usiloval,
deň, sen, pot, krv, dych obetoval,
  nech cítil radosť, žiaľ či hnev…
  — Žnie mládencov ho sbor i diev;
a národ zváža do stodoly
pamäti: — čo ho teší, bolí,
  v ňom navždy vyklasené v spev!…

Nie! poet nie je plánkou v sade,
  čo leda lichý rodí list,
ním ovieva, hoc vôkol chlad je;
len štepom stojí na závade,
  a s vetry stvára plesk a švist.
Strom báječný on! jarom-letom
ovocím nadaný i kvetom —
  Do kvetu vdýchol vôňu ctnôt,
  peľ studu, sperlený svoj pot,
obrazy krásy ligotavé;
a šťavu, silu, chuť i zdravie
  zabalil vo zdarilý plod.

Tak každé dielo básnikovo
  je zlomok jeho života:
ústrojnosť nová, v nejž však novo,
nech úd-verš je či pierce slovo,
  krv pôvodcova kolotá: —
  tá istá vášne teplota,
blesk dômyslu ten v svetle-prítmí;
že v každom jeho čuvov rytmy
  zrieť stúpať-padať, zvoniť čuť…
Tak nerozdielny je si s diely;
bo v každom vyrazil sa celý,
  vyprázdnil v každom do dna hruď!

A preto ani bláznom nenie,
  jak spustlec hen ho prezýva;
neblúzni v trapiech: na tvorenie
sa triezvo díva, rozmyslene —
  Hneď usmieva sa — poživa,
  ó! slasti z námah prúdivá
mu — vidiac, že sa dobre darí;
hneď na čele mu skrsnú chmáry
  — a tu sa počal jeho kríž —:
keď hrdúsi sa chaoticky:
boj vajatania, bôľ, och! vždycky…
  až zhora blyskne — zaznie! Píš!…

… Čo štátnik, vojvoda či iný
  verejný slávny dejateľ?
Pre svoju dobu zviedli činy;
sú nádoby, čo, jak tie z hliny,
  jaknáhle dosiahnutý cieľ,
  odídu cestou všetkých tiel,
i mená ich noc zmaže chmúrna —
No básnik: amfora
       <sup>
        [
        <a class="footnote" href="#ftn.d56e6345" name="d56e6345">
         76
        </a>
        ]
       </sup>
       či urna,
  on, v diele svojom zamretý,
z tej či z tej — ideálmi hostí;
a jeho chýr i v budúcnosti
  z brál ozývne sa století!

A pohromy niet, zlorečenstva,
kým, v ktorej spieval, žije reč:
ho s rodom zbaviť príbuzenstva,
v nepamäť uviesť človečenstva!
  Sám, odvrátiť tú nebezpeč,
  sťa cherub stráži, v ruke meč…
Ba i ak, jedinec jak, schýli
sa národ jeho do mohyly,
  vždy bude upomínať naň,
čo prápor držiac svoj s ním pomer:
Páč! jagavé tam slnce: Homér,
       <sup>
        [
        <a class="footnote" href="#ftn.d56e6351" name="d56e6351">
         77
        </a>
        ]
       </sup>
       tam mesiac bledý: Ossian…
       <sup>
        [
        <a class="footnote" href="#ftn.d56e6357" name="d56e6357">
         78
        </a>
        ]
       </sup>
       — Tak básnik, pomazaný bohom,
  hľa! výtečníkov, nimiž svet
sa chlúbi, predstihuje v mnohom.
Je rohom dobra, pravdy slohom,
  zrkadlom krásy… Ľudstva kvet
je, v ochrane, by neopŕchol,
i jeho zvelebenia vrchol,
  čo v azúre až temení;
  je mluva jeho v zladení
po hymnu, svedomie, čo slúcha
na ohlas večnosti, i ducha
  mu najvyšší vzlet plamenný!

Toť! plň mu predností a výhod
  s poslaním daná za údel
v zmien krútňavu tu, valot príhod.
V pominuteľna mori sihoť
  on! pred nímž ako na povel
pokorne vlny sklonia šiju,
ozávod z prúdov dejín vijú
  pás perlový mu kol nôh; tak
  je netknuteľný. I hoc mrak
raz prevratu zem celú scloní,
on nezájde ni v smrtnej tôni:
  z tmy hviezdou svitne jeho zrak!…

… Nuž, bohu vzdajte česť a chválu,
  ak básnika vám požehnal,
čo, v srdci lásku neskonalú
k vám, slúžiť vás zve ideálu…
  I nechže tróni ako kráľ
v duchovnej národa si ríši!
Len on ho môž’ vzniesť, lepší, vyšší;
  osláviť, zvečniť zároveň,
kde všetko márnosť, náhodilosť…
I za tú zjavenú v ňom milosť
  ďakujte bohu každý deň!
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e6335" name="ftn.d56e6335">
        75
       </a>
       ]
      </sup>
      Ďakujte na kolenách bohu! (r.).
     </p>
    </div>
    <div class="footnote">
     <p>
      <sup>
       [
       <a class="para" href="#d56e6345" name="ftn.d56e6345">
        76
       </a>
       ]
      </sup>
      <span class="emphasis">
       <em>
        amfora
       </em>
      </span>
      (gr.) — dvojuchá nádoba, ktorú používali Gréci a Rimania
     </p>
    </div>
    <div class="footnote">
     <p>
      <sup>
       [
       <a class="para" href="#d56e6351" name="ftn.d56e6351">
        77
       </a>
       ]
      </sup>
      <span class="emphasis">
       <em>
        Homér
       </em>
      </span>
      — staroveký grécky básnik, pokladaný za autora bohatierskych spevov Ilias a Odysea
     </p>
    </div>
    <div class="footnote">
     <p>
      <sup>
       [
       <a class="para" href="#d56e6357" name="ftn.d56e6357">
        78
       </a>
       ]
      </sup>
      <span class="emphasis">
       <em>
        Ossian
       </em>
      </span>
      — bard škótskeho ľudu z II. stor.; škótsky básnik Macpherson (1738 — 1796) napísal „Spevy Ossianove“
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e6366">
       </a>
       Ďaleko som zašiel žitím
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e6373" name="d56e6373">
      79
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ďaleko som zašiel žitím
vlnobitím, hromobitím
i priaznivou pohodou.
Keď sa ohliadnem tak spiatky,
nedozriem viac tvári matky,
svojho z ľudských východov.

Nejedny som zodral bôty
po kamenci, po hrochoti,
nejeden tiež strhal šat
medzi tŕním, v priekov mieste…
Po tak dlhej, trudnej ceste
čas pomýšľať na návrat!

Nejeden chlieb utrovil som,
nejeden cit zamárnil som,
slzy ronil, cedil pot;
zažil dobré, zažil plané…
Čas zakľúčiť putovanie,
zhotoviť sa na odchod!

Bo ak aj by v kapse zbytok,
čo mi je to za pôžitok,
v srdci keď už prázdnota?
A so srdcom po žobraní
ísť… od toho nech boh chráni!
Radšej západ života!

Vybral som sa s nádejami,
samý puk som bol, sľub samý:
čo z nich? Padež sklamania.
Zahľadím sa na kočiane:
snáď ja rosu vešiam na ne…
Škoda túžob od rána!

Pracovať som začal stuha:
bol som číra snaha, vzpruha…
Výsledok? síl útraty.
Po strnisku snopkov málo;
preto ver’ sa neoddalo
ani pohnúť z úvratí…

Ustatý som, unavený,
ošumelý, otupený:
veteš už len z dávnych dôb.
Údom ťažko, duši tesne:
tu i tu len v nej mi blesne,
osvietiť mi hádam — hrob.

Ďaleko som zašiel žitím,
pozorujem, vidím, cítim:
ej-hej, priestor ďaleký…
Chvíľa tu: zísť z žitia lánu,
domov zahnúť, zavrieť bránu,
porúčať sa — naveky.
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e6373" name="ftn.d56e6373">
        79
       </a>
       ]
      </sup>
      Ďaleko som zašiel žitím… (SP 1906, str. 284).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e6386">
       </a>
       Zas šedivou mi nad hlavou
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e6393" name="d56e6393">
      80
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Zas šedivou mi nad hlavou
veselý nôti škovránok,
ma volá piesňou jasavou:
poď, dušou podleť vozvysok!

Tu budeme sa pretekať
stred azúrovej povaly:
kto vyšších dosiahne jej hrád?
kto krajšie boha pochváli?

Ó, tu je voľnosť pravdivá,
i vrchol, z nehož vo svet zvlášť
sa radosť žitia ozýva!
a v zvukoch prší ani dážď…

Na zemi hrudy, putá tam,
že ťažko urobiť i krok —
Chceš krielec vari? požičiam;
však dušu máš, vzleť vozvysok!…

A neviem — závrat, záchvat kýs’
ma popadol snáď… Však môj vek
už spamätal ma: Letel bys’?
a kam tak smele? — Kamkoľvek! —

— A nevieš, ja že, vážny hosť,
na tvojom sedím krídelku?
Ba rozum aspoň na starosť!
hoď mladochovi píšteľku…
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e6393" name="ftn.d56e6393">
        80
       </a>
       ]
      </sup>
      Zas šedivou mi nad hlavou… (SP 1906, str. 285).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e6406">
       </a>
       „Odložím lýru.“
      </h2>
     </div>
    </div>
    <div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.d56e6413" name="d56e6413">
      81
     </a>
     ]
    </sup>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       „Odložím lýru.“ Dosť už bolo
jej žalôb s lichou náukou.
Len búril pokoj naokolo
som mátožením zlozvukov;
a či som nepohnul ním ani,
na jedno u nás uspáva
stesk a či jasot odspievaný?
Tak u konca som, na rozhraní…
ó, duše mojej únava!

Kedysi zneli z nej i zvuky
do súhry svorné, veselé,
bo i tie prsty hravej ruky
patrili k pästi z ocele;
a horlením to v mysli vrelo;
ňou tučný otváral sa brost —
Dnes chladné v dlaň si skladám čelo:
ach, moc liet nad ním prehrmelo…
Ó, duše mojej opŕchlosť!

Jak ruta zbujneli mi polia;
nádejnej plný rozkoše
som obchádzal ich dookola,
sťa gazda po nešpore vše —
Však po žatve sa ukázalo
bedárstvo môjho obdobia:
pliev hŕby! — zrna, chleba málo,
až srdce vo mne zaplakalo…
ó, duše mojej chudoba!

A či to povrchné sú súdy?
tu znalcom-sudcom sám je ľud,
i boží v ňom hlas uzná trudy,
imž prepadnúť dal vyšší súd?
Veď o to mi šlo, o to stále,
nájsť pravé slovo života,
čo v ľude ozve sa, nie v skale,
chce súcit len, nie podnet k chvále —
Ó, duše mojej prostota!

Ba ďakujem ti, dobrý ľude,
ti chválospevom ďakujem:
tys’ zachoval ma v sveta blude!
A že až podnes jestvujem,
je z tvojej lásky — krom tej z neba —:
tvoj požehnaný podolok
mi poskytol i skytá chleba;
mňa vzal si sebe, mne dal seba…
ó, duše mojej útulok!

Keď znovuzrodil si sa, ó, by
i mne bol riekol ,effata‘
duch!… hádam i mnou za tej doby
by bola postať zajatá,
kde darili sa veľké diela.
Ach, v moje časy studené
nech valom bár mi snažba zvrela,
jak láva hneď aj skamenela…
Ó, duše mojej trápenie!

Však darmo želieť. Prežil som ich,
tie časy mĺkvych pohnútok;
z múk kedys’ žhave povedomých
mi tichý zbudol zármutok,
nímž klesám, podvečer jak ovad —
Zbroj piesne srdce zatĺka:
veď niet, niet! niet čo ospevovať,
a hnus je sa mať opakovať…
Ó, duše mojej zámlka!

„Odkladám lýru.“ Dosť už zneli
jej struny. Tenšie pukli z nich,
zvlášť škovránka tá, filomély…
i chvie sa pár len šomravých.
Nač ďalej kaziť vozduch boží,
svet strašiť kviľbou večera?
Nikomu ston tvoj neosoží,
nuž, na klin, lýro; k svojmu loži…
Ó, duša-labuť umiera!

A ak bych ešte prišiel kedy
ku slovu, bude zo sna jak: —
hlas, ktorým v ceste naposledy,
keď sťahuje sa, zalká vták
či ozvuk clivý onej struny,
čo prasknúc, víchrom v priehlbeň
nástroja siahne a v ňom zduní
i hynie zuniac, hynúc zuní…
Ó, duše mojej bludný tieň!
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e6413" name="ftn.d56e6413">
        81
       </a>
       ]
      </sup>
      „Odložím lýru.“ (SP 1906, str. 286).
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e6426">
       </a>
       Epilóg
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Veď myslel som si, starý robotník,
  no jemuž práca vítaný je cvik:
než zholím záhon ten a túžby šnúrou
  poviažem žnivo skromných pomyslov,
že istotne sa rozžehnáme s chmúrou!
  nad zemou čierno, ťažko zavislou,
z nejž uzly zmijí srší blesk za bleskom,
hrad cupká razom s hromy s desným treskom…
  Až hriech! čo diať, keď šťastie nepraje:
ruvačka s živly! — lúpežia ti z ruky,
i prší zrnko vybité… ó, muky!
  A schvatneš-li hrsť: samá slza je!
    či, bože! krvi kropaje?…

  Odtiahne dotiaľ, veru! — úfal som —
  s lomozom zhuby, s hnevu tartasom: —
kam? na juh, sever? na východ či západ?
  ach! tvár v nej nebies, nielen obrva…
Nu, vyzúri sa! a v tom musí skapať:
  náramná búrka dlho netrvá.
Hľa! ostatný vztek chrlí… trapy-skuby
to umierajúcej, až treštia kluby!
  Sklep pretrhol sa — práska zemská os…
— Len fafrnok ten zhrabnúť! tie — tie riadky!
za náruč!… Pieseň už? och, zadky z viatky!
  Nie pieseň — tieseň! Sklamaní až — stôs…
    Hach! víchor prevŕha mi voz!?…
  Hmlou zmizne znáhla! — som i uveril —
  a chvíľa zlatá z temných svitne chvíľ,
pohoda milá! polahoda zase
  po ťarchách… Avšak lieň je právom skál;
a Slovák nesmie rátať na počasie,
  veď priazne slnka podnes nepoznal:
sial, zbieral, chudák, za mračna a sloty,
ak nechcel hlady mrieť… Nuž, do roboty!
  keď časy sú preň stále nestále —
Sem snopkov ešte! do drabín sa vmestia;
pridrží pavúz, zlá kde, príkra cesta…
  Jaj! kočiane kés’? v trúcheň sčernalé,
    či, hrôza! z mŕtvol koštiale?…

  Hoj, zapadne i s nocou za obzor!
  Obloha objaví sa v ružiach zôr,
vykvitlých z lona hynúcemu šeru;
  z brázd zápäť vzlietne, z každej zákopy,
chór škovránkov, a slnce zmieru-mieru
  zrak pretrie utrápenej Európy,
čo v sluch jej vtenul akord oných chóru,
z ohluchu vojnou vzkriesiac na smrť chorú;
  vzduch zjasnie, more skľudnie, zmladne zem…
— Ba ešte na voz chĺpky i tých hrabkov!
Sú zásluha tiež s mnohou potu kvapkou;
  nech i tie pod strechu si odveziem —
    I na steble ľpie záujem!

  Pre rodnú núdzu zíde sa i to,
  čo odobralo vetché varyto,
hoc na deň… Nedbám, keď sa zajtra minie,
  zabudne, na almužnu rozdá bár!…
Veď pokoj nastal slávy po príčine!
  tu jeho svätvečer, sťa velekar: —
naň s pejmou hrnie junač z bitiev polí,
už súdruzi, čo ráno vrazi boli…
  Pod šiatrom hviezd stan k hodom rozbili;
zmierlivý krúži pohár… Prisahajú:
pry nikdy viac!… a v slzách spomínajú
  v nej podlomených v chrabrom úsilí:
    ich — pod vavrínom mohyly…

  A ,Halleluja!‘ zaznie z úst národov,
  sťa dúhou, prepásaných slobodou —
V človeku navždy udusené zviera!
  Ľudskosti názor lúčom prejme ho
ni kryštál — z bludu v srdci vzíde viera:
  sme bratia! deti boha jedného!
Po cudzej krvi tigru svedčí lačnosť,
len modle nadutosť, pych panovačnosť:
  nie kmeňu z ľudstva, hoďas obriemu:
Trón, oltár — oba v nerozlučnom zväzku
pestovať budú spravodlivosť, lásku,
  národu prisluhovať každému:
    raz už, už raz i — mojemu!…

  No, bohuvďak: voz šťastne keruje…
  Čo? triaška ešte svetom lomcuje,
zášť…? Bože veľký! kedy mrkne koniec
  ukrutnej ľudovražde, kedy už?
keď umdlie sama smrť, ten kosec, honec…?
  Či posledný keď v boji padne muž?
keď, čo jest mláďat, všetky osirejú,
a všetky ženy-matky ovdovejú?
  Keď každé more bude Červené,
z pár zemských krvavou mrak zdaždí pľušťou?
Európa saharskou sa rozstrie púšťou?
  krv začnú vylievať i pramene…
    len vtedy? — Ó, rec, bože: Nie!

  Slovíčko jedno hoď v ten brloh zmút,
  jak raz ,buď svetlo!‘ teraz: ,pokoj buď!‘
a stane sa, čo tebou rozkázané:
  žiar na popol sa skajá, znemie hrom,
broj, ryk, ston usnú — z pravíc frungnú zbrane,
  a borci pozdravia sa navzájom
pod olivami — Mŕtva sveta nemoc!
Tak ukáž, mocný Pane! svoju všemoc.
  Izrael hrýzol sa… preds’ na deje
dbals’ jeho, hnevaný, jak čítať v Písme;
tým viac sa osvedč dnes, by videli sme
  ťa nenávisti sfúknuť záveje…
    Ó, obživ zvädlé nádeje!

  Viem, pokúšam ťa, zač len pokuta
  mzdou… pokúšam, jak pokúšajú ťa
tam i tam prosbami — v tom za víťazstvo,
  čo v zaslepení pášu velikom,
si namýšľajúc, že sú služné kňazstvo;
  ťa potvárajúc: môž’š byť stranníkom,
ich spojencom… Och, ľudia nezmyselní!…
Tys’ láskavý preds’! svätý, netknuteľný!
  Z dŕžavnej vyrušiť ťa zádumy,
tľach márny… dotrel sa bár ku prestolu.
Snáď vrkneš: Ja dal slobodnú im vôľu;
  cit v srdciach, v hlavách rozžal rozumy:
    nuž — ich vec!… Dovoľ škrku mi: —

  Nuž, zle je vzdor tým darom pospolu,
  zle, bože! — Vôľu zvrhli v svevoľu
a v násilníctvo napnutých síl výraz;
  im z mäsa srdcia stvrdli na skaly,
sa zmiatli umy, jak ich jazyky raz,
  keď Bábel proti tebe stavali…
Čajs’ vidiac, že si v láske nedostižným,
jej v sebe troškou zhrdli — k tebe, k blížnym:
  potoky krvi toho svedectvá —
Zmnož špeť tú v nich! že nepadne im draho
viac žerstvu milovať než vlastné blaho:
  i vytupil si koreň sebectva,
    skaď vzhúkla všetka neresť tá!…

  Dosť hnevali ťa! krivdili si dosť,
  jak surová i chytrá vládze zlosť.
Skazili koľké umien, vekov diela,
  kultúrne dobrá, krásy, výhody!…
Či má sa vrhnúť rota spochabelá
  i na čudesá tvojej prírody:
stroskotať, okyptiť ich na mrzáctvo?
Hľa! o perute obrali už vtactvo,
  o plutvy ryby v chvate divokom;
tvoj zjarmili blesk!… zemi, vzduchu, vode
zbroj vyrvali: tak, k vzájomnej si škode,
  sa moria slnečným ti pod okom!…
    A trpíš — vášní otrokom!?

  I keďže nie sú ani anjeli,
  by darov tvojich užiť vedeli:
sám spravuj vôľu ich! by nezblúdili,
  nezohavili viacej obraz tvoj —
Bez tvojej uzdy šelmy sú ich sily;
  len tá môž’ skrotiť i ich dnešný boj,
ich duchov rozpor uviesť do súzvuku…
Ó, vystri skoro ľahostajnú ruku!
  v nej uvidieť daj vo švihote prút
na chasu nezbednú v tom hry jej kríži…
Tak iba tvoje kráľovstvo sa zblíži,
  zač denne prosí ubolená hruď:
    keď v svár ten zvoláš: ,Pokoj buď!‘

V jan. 1917
      </span>
     </p>
    </div>
   </p>
   <p>
   </p>
  </div>
 </body>
</html>
