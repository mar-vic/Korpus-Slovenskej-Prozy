<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2509881">
       </a>
       I
      </h2>
     </div>
    </div>
   </div>
   <div class="literallayout">
    <p>
     <br/>
     Už minul týždeň, ubieha i druhý,
     <br/>
     čo Herodes kráľ čaká, ale márne;
     <br/>
     mudrci, ktorých zvláštnej tuchy vzpruhy
     <br/>
     v púť popchli a v ichž svetlo lučezárne
     <br/>
     neznámej hviezdy od východu v luhy
     <br/>
     až kananejské sprevodilo zdarne:
     <br/>
     tí, bársi mu sľub spečatili česťou,
     <br/>
     nevrátili sa podnes s žiadnou zvesťou.
     <br/>
     <br/>
     I prečo? Prečo? Ssipel v schradlej hrudi
     <br/>
     had podozrenia, ohnivý drak skazy.
     <br/>
     Či pohostinstva nezná Edom? Judy
     <br/>
     lev nenie krotký, zlatej na reťazi?
     <br/>
     Od paliem Gázy po Farfaru prúdy
     <br/>
     stín nerozstrel sa skvúcej od paväzy,
     <br/>
     juž on, pán, mocne vztýčil na Sione?
     <br/>
     I Hermon strmý v jej sa halí tône!
     <br/>
     <br/>
     Kto príchodzím by odvážil sa škodiť,
     <br/>
     keď vladár sám im nezabránil cesty?
     <br/>
     Môž’ kupec z Ofir na veľblúdoch brodiť
     <br/>
     sa púšťou, veno Sáby pre nevesty
     <br/>
     môž’ priniesť ženích, roľa šperky plodiť —
     <br/>
     veď kde jest moc, jest zákaz a sú tresty!
     <br/>
     Tej zrak dlie stále každom na pohodlí;
     <br/>
     tu háji Chrám, kol cudzie stráži modly.
     <br/>
     <br/>
     I prečo? Prečo neprichodia spiatky
     <br/>
     pútnici slávni z diaľnych krajín vzchodu?
     <br/>
     Ak tam má dňa trón slnce: z bysu látky
     <br/>
     tu nocľažný má stan. Sťa jeleň vodu
     <br/>
     v Gilead čerstvú: v sieňach tých by sladký
     <br/>
     zas našli oddych, sadli opäť k hodu —
     <br/>
     I žertvovať by mohli, umne radiť,
     <br/>
     ukojiť srdce, život vetchý zmladiť —
     <br/>
     <br/>
     Večerné šero pritmilo skvost spálne,
     <br/>
     len na sviecni čo ohník blkal vonný.
     <br/>
     Kráľ spočíval už; časom vzdychol valne.
     <br/>
     Dve dcéry milé, kvietky bez úhony,
     <br/>
     mu kúzlili sen: Roxána mu palné
     <br/>
     chladila slychy, jak sa vánkom kloní
     <br/>
     šáš, perím vlajúc cherubieho kriela,
     <br/>
     kým Olympias ,Nevyhladzuj…’ pela.
     <br/>
     <br/>
     Ó, nevyhladzuj, neskruš! — Moje líce
     <br/>
     jak mandľový kvet ľaká sa i belie —
     <br/>
     Maj zľutovanie! Nežeň do víchrice
     <br/>
     a v súžby vatru nehádž! Ľúbam vrele
     <br/>
     tvoj ctihodný prút, nemej holubice
     <br/>
     ho peruťami poprikrývam cele —
     <br/>
     Skroť hnev svoj! Prižmúr toto oko desné
     <br/>
     a otvor… Sélah — (bol as’ obsah piesne).
     <br/>
     <br/>
     Tú ,Perla panny…’ narazila práve.
     <br/>
     I Roxána už zlietla zo stúpadla
     <br/>
     spod nachu nebies, v struny siahla hravé
     <br/>
     milostnej harfy, a z úst deví kradla
     <br/>
     sa prelesť slôh… Kráľ prerval pohŕdave;
     <br/>
     od Sapho kázal spievať: Ruža zvädla…
     <br/>
     Užasli. Kynul: zmizli v záclon riase —
     <br/>
     Plam kmital — a kráľ hútal-kutal zase —
     <br/>
     <br/>
     Či pravda, že sa narodilo dieťa,
     <br/>
     čo zachvátiť má prestol Herodesa?
     <br/>
     A kde? — Var’ Betlém, prvé mesto sveta!? —
     <br/>
     A z koho? Ktorá z kráľovských dcér plesá
     <br/>
     mu nad lôžkom? Salome, ľstivá teta? —
     <br/>
     Či dievka z ľudu?… Vzrastie, odtrhne sa!
     <br/>
     Toť Margál! — Oní videli ho; mamu
     <br/>
     sa dali opliesť i už sami klamú —
     <br/>
     <br/>
     Klam? Kráľa klamať, rovno: klamať Boha!
     <br/>
     A Herodes tak hlboko by klesol,
     <br/>
     že šliapať môž’ ním prišelcova noha?
     <br/>
     On blahosklonne dôveru im niesol
     <br/>
     v stret, nasypal im z hojnostného roha
     <br/>
     a veličenstvom v brudné tváre blesol;
     <br/>
     nič všetko? — Trápny sen mu zavrel rady.
     <br/>
     — Vtom cyprusov šum sšvišťal v stĺporadí…
     <br/>
     <br/>
     Za nimi, telostrážci, Achyabe!
     <br/>
     Odenci, jazdci! Orličieho hniezda
     <br/>
     vy synia chrabrí! — Budú na Bersabé,
     <br/>
     či v Dédan, chytro! — Ukáže vám hviezda!
     <br/>
     Špľacht Jordána vám povie. — Ó, že slabé
     <br/>
     už rameno mi! Honba sa mi nezdá —
     <br/>
     Preds’ pokúsim sa! Sem zbroj! — Svitaj, pomstvo!
     <br/>
     Zaplatia draho útek, vierolomstvo!
     <br/>
     <br/>
     Jak? Oružie vždy ešte neni na mne?
     <br/>
     Nik nevšíma si zavelenia kráľa,
     <br/>
     bo starne, zvädá — Kto to? — Maryamne,
     <br/>
     jej synovia tiež! — Hyrkán! Úlom brala,
     <br/>
     len očí rubíny — Hach, prenáramné!
     <br/>
     Húf ich je: všetci! Každá obeť vstala!
     <br/>
     I biskup zvoní — zvučnou krvi krôpkou —
     <br/>
     Preč! Herodesov palác nie je hrobkou!…
     <br/>
     <br/>
     Čo chcete? Či kráľ vás zval, napriek tomu,
     <br/>
     že on vás radom vyhnal bránou žitia?
     <br/>
     Či poslovia ste? Ale na Sodomu
     <br/>
     už dávno spŕchla kára sirkovitá!
     <br/>
     Nemáte mu čo zdeliť; jeho domu
     <br/>
     je základ pevný, neraz v písmach číta —
     <br/>
     Či preds’ kto čihá jeho na velebu,
     <br/>
     kto? Recte! — Zjavy dvihli prsty k nebu —
     <br/>
     <br/>
     A Maryamne zotriasla skvosty,
     <br/>
     plášť nadrapila, k sviecňu čiahla náhle
     <br/>
     a sklesnúc, znakom krušnej kajúcnosti
     <br/>
     si prachom skráne posypala skrahlé;
     <br/>
     s tým vstala, synov zobjímala kosti —
     <br/>
     Zbor poukázal k juhu, zjasal tiahle —
     <br/>
     Kráľ díval sa len mrivo, zraky šíril,
     <br/>
     jak obchádzal zbor, popol vše sa zvíril —
     <br/>
     <br/>
     Dym! Šaľba! — Kto vás nečistých sem žiadal?
     <br/>
     Checht, hrozba. — Preč! Preč, nestydaté viechy! —
     <br/>
     Tak blúznil, zdriemav. Strhol sa i hádal
     <br/>
     a dumal, hradbám na zlaté kým strechy,
     <br/>
     na Jeruzalem polnočný mrak padal.
     <br/>
     Jak v zrkadle by, razom všetky hriechy
     <br/>
     zrel zoči-voči; darmo na divadlo
     <br/>
     to purpurové zhŕňal prikrývadlo…
     <br/>
     <br/>
     A lenže cez vrch hupol Olivový
     <br/>
     lúč slnka, sfarbil veže Fazaela
     <br/>
     čudesné rímsy, posol po poslovi
     <br/>
     už fučal z hradu, a ich povesť znela:
     <br/>
     by každý radca spechal ku kráľovi;
     <br/>
     kráľ má im zveriť náhle vážne diela.
     <br/>
     I v chvíľke placho skupili sa v sieni,
     <br/>
     kde Herodes už trónil, zachmúrený.
     <br/>
     <br/>
     Kráľ tupým riekol hlasom: „Akých radcov
     <br/>
     mám v ríši svojej, v ďaleku i blízku,
     <br/>
     či viete, akých? — Spozdilcov a zradcov!
     <br/>
     Nedávno vtrhli zbojní lovci zisku
     <br/>
     z Elamu: kto ich odbil, skul čo jatcov?
     <br/>
     Luhali: vrátia sa, vraj, k stanovisku;
     <br/>
     no posiaľ idú. — Tu nás uistili!
     <br/>
     Lež schytal ich kto, by sľub naplnili?
     <br/>
     <br/>
     Tak kráľov vehlas množíte i slávu?
     <br/>
     Však prišli — ušli. Ale čo tam zviedli:
     <br/>
     kto presvedčil sa? Kto nám podá správu?
     <br/>
     Kto hniezdo Betlém zvrátil? Ktorý bedlí
     <br/>
     z vás, by zas hydra nevztýčila hlavu?
     <br/>
     Či kleštencov som odel v šarlát?…“ Zbledli,
     <br/>
     sklonili šije — „Mám dať zdunieť hromu?“
     <br/>
     Mlk predsa. „Predstúp, Amon, správca domu!“
     <br/>
     <br/>
     Ten počal s bázňou: „Najslávnejší kráľu!
     <br/>
     Nádherné vzchodu svetlo! — Sluhu ústa,
     <br/>
     žiaľ, nie sú vstave skresliť neskonalú
     <br/>
     dôstojnosť tvoju. — Ako hviezd je hustá
     <br/>
     diel tvojich krása, k nimž Týr plavil skalu
     <br/>
     a Libán kácal cédre… Prv step pustá:
     <br/>
     dnes milosady, zámky — rínky, vojen
     <br/>
     hry; v Aškalon raj — zdravie v Kalliroen —
     <br/>
     <br/>
     Až nestačí sloň odrážať ti blesky;
     <br/>
     zbyt k Portu tiahne: tam sa nocou zjatrí
     <br/>
     a ponad more až v Rím sála… V stezky
     <br/>
     tys’ Antonove kročil, z Kleopatry
     <br/>
     rúk ty si prevzal balzam podnebeský;
     <br/>
     sám August v tvojom odpočinul šiatri!
     <br/>
     Ó, veľký, šťastný! Kde by protivenstvo?
     <br/>
     Len obdiv…“ „Mlč!“ mu kráľ, „to pochlebenstvo…
     <br/>
     <br/>
     Čo (obrátil zrak) biskup, zlatej brány
     <br/>
     zvest? Dúfam v čisté čutie prorokovo.“
     <br/>
     A Ananiáš (z Chrámu odvolaný,
     <br/>
     kde lenže stihol obeť rozžať vnovo
     <br/>
     a z myrhy, nardu rozdúchať kúr ranný)
     <br/>
     sa ozval: „Nie som prorok. — Moje slovo
     <br/>
     je slabé, odpusť, panovníče jasný;
     <br/>
     no silné zvolať: Svieť a nepohasni!“
     <br/>
     <br/>
     „Tak?“ vykríkol kráľ. „Herodes, čo sedí,
     <br/>
     kde Dávid, Jotam… nemá v šírej vlasti
     <br/>
     ni Amosa len od mučiacej čriedy?
     <br/>
     Nemožno! Choďte, musíte ho nájsť i
     <br/>
     mi priviesť! — Vidíš, Amon, čiernej biedy
     <br/>
     špľach? A toť tárals’ o bezmernom šťastí! —
     <br/>
     Niet veštca, biskupe, mi?“ „Nieto; Anna
     <br/>
     len, prorokyňa…“ „Žena? Väčšia hana!
     <br/>
     <br/>
     A sám nič nevieš? Predsa boží sluha —“
     <br/>
     „Ja“ — riekol biskup — „i dnes svätú knihu
     <br/>
     kníh zotváral som. Po žalme mi túha
     <br/>
     šla, hľadal som ho — našiel, v okamihu
     <br/>
     však anjelská jak peruť švihla stuha:
     <br/>
     i Hagej mi vzplál znova v zorí šprihu:
     <br/>
     ,Ja ešte pohnem nebom, zemou…’“ „V káre!“
     <br/>
     kráľ zvolal, „znám tie plané veštby staré —“
     <br/>
     <br/>
     „Nie plané, dovoľ… (Ananiáš sticha).
     <br/>
     ,I naplním dom tento slávou…’ snuje
     <br/>
     zvesť ďalej prorok. Čo to? Iste slýcha
     <br/>
     z úst Jehovových: zapriem šeliem sluje;
     <br/>
     prestanem horič zlievať do kalicha,
     <br/>
     i keď už dlho pyká, horekuje,
     <br/>
     uvediem v pokoj Izraela, lebo…“
     <br/>
     „Bez archy?“ kráľ v to. „Či sa našla v Nébo?“
     <br/>
     <br/>
     „Sám Jeruzalem svätyňou je jemu!
     <br/>
     Tak Jeremiáš… (onen dotvrdzoval).
     <br/>
     Trest už sa mračnom prevalil k hôr lemu;
     <br/>
     aj, Asur, Bábel, žeravých pút kováľ,
     <br/>
     Méd, Macedónec, kde sú? Koniec snemu
     <br/>
     hrôz pohanských! — Rím! — Strom, nímž polomcoval
     <br/>
     tiež víchor — padne jabko, komu v lono:
     <br/>
     netušíš, kráľu?…“ Uškrnul sa: „No-no —“
     <br/>
     <br/>
     „Nie plané…“ biskup horlivejšie na to.
     <br/>
     „Tu ich spln! Preto zmĺkli žrecov vravy —
     <br/>
     Zdroj Siloah, dub v Bázan šumí sťato:
     <br/>
     tys’ Mesiáš! Ty hlásaný kráľ slávy!
     <br/>
     Tys’ zbudoval Chrám posledný raz, zlato
     <br/>
     a striebro rozlial po ňom, kryštál žhavý
     <br/>
     povesil hroznom každej na vereji…“
     <br/>
     Kráľ slúchal; vpokon vrkol: „Farizeji —
     <br/>
     <br/>
     Snáď z Dávidovho vyrástol som kmenu,
     <br/>
     a neviem, aké Nátan už mal péče?
     <br/>
     Viem, čo viem —“ ruku spustil napraženú.
     <br/>
     „Čo vojvoda náš, Antip, ozaj rečie?“
     <br/>
     No prv, než ten sa zobral k osvedčeniu,
     <br/>
     syn Antipater hlesol: „Ostriť meče!“
     <br/>
     Aj iných strhol k heslu. „Čia to rada?“
     <br/>
     Zdelili. „Cítil som, že štiplo háďa…
     <br/>
     <br/>
     Och, nešťastné ty plemä otrokyne!
     <br/>
     Ty v mojom rode zlorečenstvo stále!
     <br/>
     Na srdci kameň, pleseň na šedine,
     <br/>
     mlok krvilačný… Vyrvem ťa, bárs v skale
     <br/>
     bys’ karmelskej mal koreň! Zlomím vine
     <br/>
     väz navždy! I sen otrávil mi… Ale
     <br/>
     ni Chaldejca niet, zhádnuť sen…? Znáš, kňazu,
     <br/>
     Šalamúnove kto vše riešil zrazu?“
     <br/>
     <br/>
     A ohliadnuv sa, zjasnil tvár i riekol:
     <br/>
     „A tajomník môj pre mňa rady nemá?
     <br/>
     Čo, Ptolemej, ty na rmut, ktorý stiekol?
     <br/>
     Poď, pošeptaj mi — I ty do Betléma?…
     <br/>
     Tak súdil i ja, vskutku — Poďme, Grékov
     <br/>
     nás čaká Olymp; Oidip zrutná téma —
     <br/>
     Poď, mudrc môj — chcem zrozumitedelnosť:
     <br/>
     jak Pytagoras myslel nesmrteľnosť?…
     <br/>
     <br/>
     Vy ale,“ sškúlil, zostupujúc z trónu,
     <br/>
     „Ptolemej, zadrž… vy, čo zatým máte?
     <br/>
     Mne jedno: trebas hoňte — k slnca skonu
     <br/>
     nech spoznám zas, jak o svoj západ dbáte?
     <br/>
     Či dujte v rohy k jubilnému zhonu:
     <br/>
     jest príčin, vzniesli orlice sa zlaté —
     <br/>
     No palaš treba… načo? Mraky zvisli —
     <br/>
     Kráľ uradil sa už sám v svojej mysli!“
     <br/>
     <br/>
     - A na druhý deň srdcelomný v Ráma
     <br/>
     hlas bolo počuť: kviľbu, nariekanie.
     <br/>
     Z Betléma šľahol požiaru čo tlama
     <br/>
     a z rovín k vŕškom, z vŕškov zbiehal v pláne;
     <br/>
     i kde len zalkal, všade Hakeldama
     <br/>
     (stín neskoršieho), srdiec zotvárané
     <br/>
     bránice, odlet dušiek na nebesá:
     <br/>
     z rozkazu krutovládcu Herodesa.
     <br/>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="ii">
       </a>
       II
      </h2>
     </div>
    </div>
   </div>
   <p>
    Mat.2, 18.
   </p>
   <div class="literallayout">
    <p>
     <br/>
     Želela Ráchel svojich drobných synov
     <br/>
     a nedala sa upokojiť ničím…
     <br/>
     Veď pravda: nielen nad ňou nad nevinnou
     <br/>
     sa skrížil blesk a zhrmel: pálim, ničím!
     <br/>
     Vrah vtrhol širšie — než trest Hospodinov —
     <br/>
     i ostrím vzteku pŕskam holubičím
     <br/>
     nejedným zaryl v ľaliovú stránku,
     <br/>
     tam, srdiečko kde klenutú má schránku;
     <br/>
     <br/>
     i pravda: nielen v Betléme (preds’ meste
     <br/>
     tak tichom…), domy v susedstve i diali
     <br/>
     tá istá stihla neresť; plen bol v ceste
     <br/>
     i živle, i keď zbojné pokonali
     <br/>
     tu ruky dielo krvi, na rázcestie
     <br/>
     ucúvnul: stadiaľ sťa vôd búrne valy
     <br/>
     však rozlial sa vtom, zhučal po okolí,
     <br/>
     i pustošil zas ani príval v poli,
     <br/>
     <br/>
     tak, šírym krajom že nebolo zrazu
     <br/>
     dieťatka, čo dve preihralo letá
     <br/>
     i menej, leda kuklo v svet, by mrazu
     <br/>
     či sparnu aj hneď podľahlo čo kvieťa;
     <br/>
     to všetko trpká pravda — lež, že skazu
     <br/>
     aj inde badať, zrieť, jak slzy svieťa
     <br/>
     v tisícich očiach, plač čuť z dvorov iných:
     <br/>
     kto schlácholí tým stesk pŕs materiných?
     <br/>
     <br/>
     Kto zbráni matke, desnom na bojišti
     <br/>
     že iba svoju stratu hľadá, cení?
     <br/>
     Len tomu citu naslúcha, čo prýšti
     <br/>
     sa z vlastnej rany, bôľom vytlačený?
     <br/>
     Kto kríž jej zmeria? Myšlienky kto zniští
     <br/>
     i podvráti ju v srdca dôvodení?
     <br/>
     Kto preľstí ju? Kto k prešinutiu vážky
     <br/>
     jej v pamäť prizve celý pôrod ťažký?…
     <br/>
     <br/>
     A Ráchel mala, ach, tak rúče deti,
     <br/>
     tak veľmi krásne, milé. — Kto ich videl:
     <br/>
     plň tvárok, vláskov struč, smev ústok svätý —
     <br/>
     kto čul ich lalot: každý uzávidel
     <br/>
     jej!… I dosť dlho prahla po nich, v strety
     <br/>
     až zlietli jej vraz z blankytových sídel,
     <br/>
     bo blizny: veľdar po jalovom čase;
     <br/>
     tie mala len — i nič, nič nemá zase!
     <br/>
     <br/>
     Jak púčky z jara stred zelenej chvoje
     <br/>
     - zdĺž jarku lučín — oleandra krovím,
     <br/>
     tak prsama jej zvislo obidvoje
     <br/>
     vše, prospech sajúc s každým ťahom novým,
     <br/>
     a zakaždým, čo pozačreli v zdroje,
     <br/>
     i splácali priam vzhľadom vďakoslovým
     <br/>
     jej: za slasť slasťou budúceho jadra —
     <br/>
     Už nezvisnú viac, sšarpané jej ňadrá…
     <br/>
     <br/>
     Jak zakladala si v nich! Koľko šťastia
     <br/>
     si sľubovala, až tak zhúknu v mužov!
     <br/>
     Vídala denne, ako každé vzrastá
     <br/>
     tým cieľom, bujnie, kypí silou dúžou:
     <br/>
     i nie div, že aj preháňala sčasta,
     <br/>
     i párila už so Sárona ružou —
     <br/>
     Muž (potajmo rád) vysmial sa jej neraz.
     <br/>
     To vtedy; ináč, hrozne ináč teraz…
     <br/>
     <br/>
     Ó, Herodes, ty strašný kosec mlade,
     <br/>
     prv, než by i len skvitnúť bola stihla
     <br/>
     rodičom v radosť vlastnej na záhrade,
     <br/>
     a nie to, žeby ovocím sa prihla
     <br/>
     im v lono!… Zajals’ postať v prísnom rade,
     <br/>
     nevynechal si, čo by láska zdvihla
     <br/>
     jak hladná!… Pusto nivou tu i ďalej —
     <br/>
     púšť v chyžke, v duši Ráchel osiralej —
     <br/>
     <br/>
     Čas pokory, jak zákon určuje ho
     <br/>
     výmerom chladným, len že pretrpela.
     <br/>
     No ani lieku nevyniesla z neho:
     <br/>
     žiaľ prv tak búrny, sťa vír rieky, v žriela
     <br/>
     tým viac sa vhĺbil vnútra zmoreného;
     <br/>
     len občas zvieril. I ač zokrúhlela
     <br/>
     už mesiačka tvár: utrápená celky
     <br/>
     sedala pilne detskej u postieľky.
     <br/>
     <br/>
     Tam denne znova prehrýzala stratu.
     <br/>
     Tu zdalo sa jej: škriatky že sú živé;
     <br/>
     ich trepot zrela, rúčok stuhu vzpiatu,
     <br/>
     škrek čula svieži; vrkla prívetive
     <br/>
     k nim, k prsiam siahla spešne, ale na tú
     <br/>
     postieľku vtom zrak zblúdil — skríkla dive:
     <br/>
     Niet! Niet ich, Bože! — Skubala sa, vila…
     <br/>
     až celý dej múk znova zobrazila.
     <br/>
     <br/>
     Zas, tak sa zdalo, podrobene niesla
     <br/>
     svoj krutý osud. Zrakmi primrazená
     <br/>
     na lôžko, takmer bez života hesla,
     <br/>
     sťa socha dlela — leda vo pramená
     <br/>
     ak vlasov zbehli prsty prútom kresla —
     <br/>
     Vtom zosŕkla, jak výčitky by šteňa
     <br/>
     ju kúslo; lícom sĺz tok hmýri plachý,
     <br/>
     jak na nitku by stýbal perál hrachy…
     <br/>
     <br/>
     V ten deň — ó, že tak ľahkoverná bola! —
     <br/>
     (lúč ranný vľúdne kľul sa cez záclonku)
     <br/>
     chlapčiatka práve pridojčila, spola
     <br/>
     zaspaté kládla v hniezdko: i tu zvonku
     <br/>
     ktos’ zabúchal, ba zdalos’, že i volá.
     <br/>
     Vybehla švižko, pritúžiac si sponku
     <br/>
     u ňadier; mykla závorou dvier. — Vkročil
     <br/>
     muž v skvelom plášti; zastal, jak ju zočil.
     <br/>
     <br/>
     Až zľakla sa ho; nevedela, čo mu?
     <br/>
     Cúvala k izbe, on však zrovna za ňou —
     <br/>
     „Čo chcete?“ hlesla. „Ty si pani domu?“
     <br/>
     sa pýtal, vstúpiac. Vzdychla: „Skromnou paňou…“
     <br/>
     „No, mladá, švárna…“ „Dajte pokoj tomu;
     <br/>
     čo chcete?…“ Sadol; štrklo sťa by zbraňou —
     <br/>
     „Z Jeruzalema idem, z dvora kráľa…“
     <br/>
     „Od kráľa? K nám? Ach…“ „No? Čo bys’ sa bála!“
     <br/>
     <br/>
     A hovoril k nej tak dôverne, milo.
     <br/>
     „Som kráľov človek, áno…“ istil vábom
     <br/>
     a obzeral sa. „Kráľu zaľúbilo
     <br/>
     sa vo mne zvlášte… i som (vskutku drábom
     <br/>
     bol —) jeho radcom. Dieťa narodilo
     <br/>
     vraj kráľovské sa tu kdes’; ktorým rabom,
     <br/>
     či nevieš…?“ „Také?… Nečula som v meste;
     <br/>
     len úbohá… vraj, porodila v ceste.“
     <br/>
     <br/>
     „A predsa má byť pravdou. Slýcham práve,
     <br/>
     aj pastieri, vraj, stvrdili tú hádku:
     <br/>
     noc vzbĺkla jasom, zjavy ligotavé,
     <br/>
     chór… Nič váš pasák…?“ „Ach, nemáme statku…“
     <br/>
     „Tak budete mať! — Bych ho prevzal k sláve,
     <br/>
     to chlápä hľadám —“ „Ó, to ctí i matku!…“
     <br/>
     „Však zmizlo; môž’ byť, od východu ďadi…“
     <br/>
     „Tí? Zrela som ich: v sedlách, dlhé brady…“
     <br/>
     <br/>
     „A ty máš deti?“ „Máme, veru máme!
     <br/>
     Boh zmiloval sa; naraz šťastím štedrým
     <br/>
     nás obohatil… Nie! On neoklame —
     <br/>
     Tu, hľa, sú, viďte, pod mäkuškým perím…“
     <br/>
     „Skutočne, ani cherubovia v Chráme…“
     <br/>
     „Však? Ale moje obidvoje…“ „Verím.
     <br/>
     A jak sú staré?“ (Zun, jak cingot zbroje.)
     <br/>
     „Pri prsiach ešte — ale moje! Moje!“
     <br/>
     <br/>
     „Pst, nie tak hlasno; vzbudíš si ich, a to
     <br/>
     by škoda bolo —“ „Pravdu máte, veru —“
     <br/>
     „Tichučko spia si vedno, poobjato,
     <br/>
     sťa vtáčky v hniezdku. Dych tak splna berú
     <br/>
     ni z prúdu vetra…“ „Moje striebro-zlato!“
     <br/>
     „Tak jedno radšej…?“ „Och, nie! Bez výberu —
     <br/>
     sú obe moje…“ (Štrng zas kviľný.) „Hľa-hľa —“
     <br/>
     „Nič; hoja-hoja…“ nad posteľ sa nahla.
     <br/>
     <br/>
     „A Šimon je kde? „Manžel? Či ho znáte?
     <br/>
     Je v dielni, točí. Dcére Jakimovej
     <br/>
     nábytok chystá — krása! Stĺpce, hlate…
     <br/>
     Tak živí nás, hľa, hojne…“ „Nono, zhovej!
     <br/>
     I preň mám rozkaz —“ „Ale! Aby zlaté
     <br/>
     var’ lože zrobil tomu decku…?“ „To, hej!
     <br/>
     Choď poň, mi náhlo…“ „Hneď; len deti, pane…“
     <br/>
     Šla; a ten práve oboril sa na ne — —
     <br/>
     <br/>
     I prišla späť. „Priam (kývla v dverách) bude
     <br/>
     tu… Ako?“ stŕpla, „kde hosť? Ani stopy —“
     <br/>
     Pobehla k deťom; z bôčkov jarky rudé…
     <br/>
     „Ó, hrozné!“ rykla. „Vražda!…“ Jedno vzchopí,
     <br/>
     zas druhé: kväcla hlávka… „Och, ty blude! —
     <br/>
     Joj, deti moje! Moje zlata kopy —
     <br/>
     Ó, Šimon, Šimon, tvojej pýchy blysky…“
     <br/>
     a s jakom dusným sklesla u kolísky.
     <br/>
     <br/>
     Bôľ hrýzavý však už ju prebral z mdloby,
     <br/>
     skočila ľvicou — Šimon vstúpil dnuká —
     <br/>
     „Viď, mužu!“ kríkla, „nikdy toľkej zloby —
     <br/>
     Ó, že som pošla — pukni, srdce! — Puká…“
     <br/>
     tu zvrávorala. „Jaj-jaj! Bez choroby
     <br/>
     mi zvädli, Bože! — Šimon, svidrík, kľuka…
     <br/>
     bež za ním! Rýchle! — Dočkaj, idem i ja,
     <br/>
     zločincu šprihnem v oči ani zmija —
     <br/>
     <br/>
     Leť, ach… Bol… Mal plášť sťa krv — ich krv! Rata…“
     <br/>
     A Šimon slúchnul. No aj vrátil v chvíli
     <br/>
     sa späť, i riekol krušne: „Celá čata
     <br/>
     ich v meste. Všade takto poplienili…“
     <br/>
     Stal k lôžku — v bradu vpálil — schvel sa — „Kliata
     <br/>
     zášť… Och, kráľ!“ (zúpel) „čo ti urobili…?“
     <br/>
     „Kráľ!?“ zjakla — „Ako? — Či čo tys’ dal, Bože,
     <br/>
     a nevzal, matke kráľ odobrať môže!?
     <br/>
     <br/>
     Kráľ smel by?…“ škrekla spurou. Manžel vzdychol:
     <br/>
     „Že decko…“ „Či ho tieto steny kryjú!?“
     <br/>
     „Vraj vraha vetrí v ňom…“ „Preds’ nie môj príchov!
     <br/>
     Nuž prečo stupil na nevinných šiju…?“
     <br/>
     „A onô žije, ušlo nocou tichou —“
     <br/>
     „Ó, šťastná mater!… Ak i naše žijú!
     <br/>
     Joj, Šimon! Kries ich, joj…“ „Žiaľ: viac sa nedá,
     <br/>
     hlboké rany…“ „Hlboké? Ó, beda!…“
     <br/>
     <br/>
     Tu popadla si sirú hlavu v dlane,
     <br/>
     skvílila desne; k postieľke sa vrhla —
     <br/>
     dosť odtískal ju Šimon, odhodlane
     <br/>
     dosť, bársi i sám plakal: chvatom strhla
     <br/>
     z nej pokrývadlo predsa maľované,
     <br/>
     a nôžky, z nichž už teplá sviežosť prchla,
     <br/>
     hneď tohto, hneď zas toho — blaha trosky —
     <br/>
     k rtom tisla siným, obsýpala bozky —
     <br/>
     <br/>
     „Tie rany! Ústka…“ To už Šimon zmaril.
     <br/>
     Jak zmetala sa podlahou! Ni ryba,
     <br/>
     juž z Jordána vôd rybár na breh šmaril;
     <br/>
     vlas svoj si rvala, a jak v nich by chyba,
     <br/>
     sa tĺkla v ňadrá. — Aký oheň žiaril
     <br/>
     jej z kalných očú! Tvárou škub — a iba
     <br/>
     ten ston úst: „Bože — Šimon, vzkries ich, prebuď…“
     <br/>
     Bezradý tíšil: „Nebuď taká, nebuď…“
     <br/>
     <br/>
     Vtom zhon a lomoz vzbúril na ulici
     <br/>
     povedľa, kriku-nárku divý zmätok.
     <br/>
     Hlas prehlušil do hrozby: Zákerníci
     <br/>
     vy! Lotri, kati! Či to ovčí statok
     <br/>
     pre vaše jatky? — Po nich, nevoľníci!
     <br/>
     Hej, kuše! Skaly!… Ale naostatok,
     <br/>
     ač povel súril biť ich, potrieť, zmazať,
     <br/>
     čuť bolo, jak húf útekom hnal nazad.
     <br/>
     <br/>
     „Hľa,“ privrával sa Šimon k žene, ktorá
     <br/>
     čo zlomená byľ mdlela na podlahe,
     <br/>
     „tak mnohá krivdu utrpela stvora,
     <br/>
     tak mnohí… (podňal záster, slznej vlahe
     <br/>
     beh pretrel); darmo, keďže prišlo zhora.“
     <br/>
     Však Ráchel leda šepla: „Deti drahé…“
     <br/>
     Kviľ strúchlil zvonku. „Hľa, múk cudzích vety —“
     <br/>
     <br/>
     Ach, matky, dcéry Siona!
     <br/>
     Za spustlú záhradu kto nám dá náhradu
     <br/>
     prázdneho do lona?
     <br/>
     <br/>
     Ach, Betlém, Betlém! Hniezdo ty
     <br/>
     tak teplé ešte v svit — a teraz chladný byt
     <br/>
     a zápač mŕtvoty.
     <br/>
     <br/>
     Ach, ne-ne-nešťastnice my!
     <br/>
     Hľadáme poklad svoj, ten milý tvárok roj —
     <br/>
     Niet! Niet ho na zemi —
     <br/>
     <br/>
     Ach, bolesť, súžba, trýzeň, ach!
     <br/>
     Ples prešiel v trápenie, smiech zašiel v kvílenie
     <br/>
     a radosť zhasla v tmách…
     <br/>
     <br/>
     Ach, jaro túžob, nádeje:
     <br/>
     list bujný, číry puk — — a teraz vráže múk,
     <br/>
     krvičky kropaje…
     <br/>
     <br/>
     Ach, dravec! Šelma! Ukrutník! —
     <br/>
     No cele nezbils’ nás; na dlhý, dlhý čas
     <br/>
     nám zbudol plač a krik!
     <br/>
     <br/>
     Ten vzlietne ako čierny stín,
     <br/>
     sťa chmára žaloby… Do tvojej útroby
     <br/>
     zrachotí Hospodin!
     <br/>
     Zdrtí ťa, zdrví ťa
     <br/>
     Hospodin! Hospodin!
     <br/>
     <br/>
     „Jak smutné…“ Ona: „Joj-joj, moje deti…“
     <br/>
     <br/>
     Podvečer (— slnko prez deň z chmúry v chmúru
     <br/>
     sa zatrácalo: až i predo sklonom
     <br/>
     zaniklo v hrádzach oblačného múru —),
     <br/>
     v ten čas tlum mužov zachytil sa honom,
     <br/>
     odetých tmavo. Znali práce súru:
     <br/>
     z dom’ do dom’ vbehli, i keď v tom i onom
     <br/>
     odbavili sa, inam mizli v byty —
     <br/>
     Za nimi vŕzgal povoz čierno-krytý.
     <br/>
     <br/>
     Tak zanedlho vtrhli k tokárovi.
     <br/>
     „Daj korisť!“ velel predný, „do obrusa —
     <br/>
     Hrob čaká veľký otvorený, nový —“
     <br/>
     Zosŕkal Šimon, tíško vetil: „Tu sa…“
     <br/>
     „Čo!?“ skríkla Ráchel, „mojich synkov — óvi! —
     <br/>
     brať chcete? — Nedám! — Nedám! Nech sa zhnusia,
     <br/>
     nech páchnu, smrdia… za vrch, za háj paliem —
     <br/>
     až zadrhne sa celý Jeruzalem!
     <br/>
     <br/>
     Oj, nedám!“ vzdorne strmla ku odporu,
     <br/>
     zrak plný hrozby. — „Život vzal im ľutec;
     <br/>
     no prach je môj, môj! — Môj, až do úmoru —
     <br/>
     Môj skvost… už prach len! Ó, ten krvi pútec —
     <br/>
     jaj! Tielka…“ padla na ne. Muži sporú
     <br/>
     reč zamenili; vodca zhromžil: „Utec! —“
     <br/>
     I Šimon dodal: „Neodpomôž’š biedam;
     <br/>
     nech vezmú, dovoľ…“ „I ty!?“ zhíkla. — „Nedám!
     <br/>
     <br/>
     Och, nedám…“ Vtedy vstúpil dnuká levit.
     <br/>
     A spoznajúc spor, riekol príkre: „Ženo!
     <br/>
     Čo stváraš? — Mŕtve iným patrí previť —
     <br/>
     Čo zúriš? Radšej Jehovovo meno
     <br/>
     privolaj, by ti ráčil pouleviť;
     <br/>
     rec: Poručeno, jemu poručeno…“
     <br/>
     Vzozrela divom: „Ako? — Káry všetky! —
     <br/>
     Kňaz… kde bol ale, keď kántrili dietky?“
     <br/>
     <br/>
     „Mlč! Drzá dievka…“ zahriakol ju zlostne;
     <br/>
     „urobte koniec…“ I bárs zbraňovala
     <br/>
     všemožne, vzali párik neľútostne —
     <br/>
     Pobehla: „I mňa!…“ No už k zemi sprala
     <br/>
     ju premoc: „Do pokory! V jarmo pôstne…“
     <br/>
     Kňaz popolom ju ihneď posypal, a
     <br/>
     bezduchá takmer, vlas skudlený vraný,
     <br/>
     ležala ani červiak rozšliapaný…
     <br/>
     <br/>
     — A v dobe smútku dochádzali tešiť
     <br/>
     ju bližší-ďalší, spríbuznení zvlášte.
     <br/>
     Trúfali — ovšem, mylne — slovy riešiť
     <br/>
     jej ťažký ponos, utlmiť vznet zášte.
     <br/>
     Noémi, sestra, riekla: „Nesmieš hrešiť! —
     <br/>
     Boh nahradiť môž’…“ „Nikdy! — Ale kážte,
     <br/>
     len kážte…“ trpko vetila; „veď snadno
     <br/>
     to tebe: z detí nestratilas’ žiadno…“
     <br/>
     <br/>
     A Dina, staršia sestra, prehodila:
     <br/>
     „Neblúzni, Ráchel! — Predsa čo sa stalo,
     <br/>
     viac neodčiníš, hoc bys’ utopila
     <br/>
     sa v slzách. A, hľa, matiek vôbec málo
     <br/>
     máš v meste, čo… I našej Enoch, Zila…
     <br/>
     tiež odumreli; pretrpela stálo…“
     <br/>
     „Ach, nevrav!“ vtrhla jej v reč; „tebe snadno,
     <br/>
     keď nemala si, nemáš dieťa žiadno…“
     <br/>
     <br/>
     Brat Jafet prihnal až hen z Betánie
     <br/>
     ju ponavštíviť. S Urielom, bratom,
     <br/>
     sa zišli u nej. Ako kde sa žije,
     <br/>
     si spomínali v tichu. Hurtom-chvatom
     <br/>
     vraj rúca sa to v priepasť… Kto však pije
     <br/>
     krv, deti zjedá, národ denne mlatom
     <br/>
     poráža, zdiera: nemožno, by minul…
     <br/>
     by i sám vposled strašne nezahynul!
     <br/>
     <br/>
     „A vy ste mladší —“ ozval sa strýc Sádoch.
     <br/>
     „Lež čo ja prežil? Koľko hryzoviska!
     <br/>
     Jak pohnali nás v poputnaných radoch
     <br/>
     v otrockú službu, sušiť trasoviská
     <br/>
     pod modlo-chrámy, cirkus… Zato v sadoch
     <br/>
     však kráľovských, nu, najviac hadov píska,
     <br/>
     hja…“ Načúvala čím diaľ, zvedavejšie,
     <br/>
     zmihala zrakom, vzdychla povoľnejšie —
     <br/>
     <br/>
     Z hlavného mesta navrátiv sa, vstúpil
     <br/>
     k nim Argob, zlatník (sused), i jak bratra
     <br/>
     ho spytovali: Čo tam? Predals’, kúpil? —
     <br/>
     „Ech, hluk tam, zmutky… Syna Antipatra
     <br/>
     kráľ priklopiť dal; vraj liek — by si upil,
     <br/>
     otcovi podal jedu. Dneska-zajtra
     <br/>
     podistým zase Makabejských príklad…“
     <br/>
     „Och…“ zdýmla srdcom, čujúc jeho výklad.
     <br/>
     <br/>
     I Šimon krotil ju vše, ako vedel;
     <br/>
     zavádzal reči, ako mohol, milé —
     <br/>
     No obyčajne, sotva dopovedel,
     <br/>
     už prervala ho spurne. „Čo máš v tyle
     <br/>
     za žernov? — Lebo kto by doma sedel
     <br/>
     a točil, vŕtal, keď mu srdce píle
     <br/>
     podstrkli brvnom…!?“ vyčítala mu raz.
     <br/>
     „Si muž? Si otec? — Čo nepomstíš úraz…?“
     <br/>
     <br/>
     „Ach, nepleť, nepleť —“ odvetil jej vtedy,
     <br/>
     a zvŕtal krúžkom. Zmyslel, k práci primať
     <br/>
     ju. Poukázal, ako u susedy
     <br/>
     sa všetko hýbe — vidieť priadzu snímať,
     <br/>
     nebodaj k utku — mlynec kedy-tedy
     <br/>
     veselo zhrmí; ale vše mu prijímať
     <br/>
     ,nač?’ odvet mrazný. — Ľahostajná celky
     <br/>
     sedela ďalej v dumách u postieľky.
     <br/>
     <br/>
     Napokon dovtípil sa. Posteľ malú
     <br/>
     pochytil v náruč. „Čo chceš?“ kríkla, „ty… há?“
     <br/>
     „Je predsa prázdna — ta s ňou na povalu!“
     <br/>
     „Nepravda! Môj bôľ dvojitý v nej líha…“
     <br/>
     „Tam, ,alijah’ kde; v olivy tieň stálu…“
     <br/>
     „Tam? — Myslíš: zlietnu z neba? Vskutku? Iha!…
     <br/>
     Tak vynes skoro! Tam ich budem lákať,
     <br/>
     vtač jari — v lôžko čakať, čakať, čakať…“
     <br/>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="iii">
       </a>
       III
      </h2>
     </div>
    </div>
   </div>
   <div class="literallayout">
    <p>
     <br/>
     Od tých čias aj tam trávievala chvíle:
     <br/>
     v iziebke vzdušnej… v srdci osteň túhy
     <br/>
     za nemluvňaty, vzrastajúci v sile
     <br/>
     nádejou, jejž skvet sebaklam bol púhy.
     <br/>
     Deň blížiaci sa svitu o vetrile
     <br/>
     či uchodiaci v chobot nočnej šmúhy
     <br/>
     tam vídal ju: jak nyla, lačným okom
     <br/>
     lovila v modru nebies prehlbokom.
     <br/>
     <br/>
     — Dych vesny zavial prúdom milovône
     <br/>
     z omladlých luhov, svetlých od úslnia;
     <br/>
     čo baránok pyľ kváril po záhone,
     <br/>
     i ochmeliv sa: kadidla jak vlna
     <br/>
     sa nad Betlémom rozlial… Blahosklonné,
     <br/>
     ó, jaro, doba predtúch sladkých plná!
     <br/>
     Hľa, vetchou révou zeleň! Strapky zvislé —
     <br/>
     Jak, Ráchelinej netkla bys’ sa mysle!?
     <br/>
     <br/>
     Ten vánok sšumel vo figovom lístí;
     <br/>
     oliva šepla citne. — Zhrali stíny —
     <br/>
     Jak trhlo to ňou! — Ha! Ich príchod istý —
     <br/>
     a roztvorila náruč… Do výšiny
     <br/>
     nad domkom práve vzlietol spevec: čistý
     <br/>
     až zazvonil žalm jeho, omrviny
     <br/>
     jak rajskej rosy spŕchal v duše siete —
     <br/>
     Ich štebot! Ich! Ó, v lono mi… ó, zleťte!
     <br/>
     <br/>
     A v diaľke spoza žiarivých hôr razom
     <br/>
     obláčkov bystrá vyhupla sa dvojka:
     <br/>
     sťa labute dve, postriebrené mrazom
     <br/>
     leteli družne, medzi nimi spojka
     <br/>
     plamennej stuhy… Ony! Ony! Lazom
     <br/>
     blankytným… Ó, sem! Tu mať, mať i dojka!
     <br/>
     Vlá košieľka. — Hľa! Tvárka, rúčka, nôžka!
     <br/>
     Jaj, chytro, páper ponaduriť lôžka!…
     <br/>
     <br/>
     Zas dúha vzplála na brnavom mračne,
     <br/>
     čo skudlilo sa v mžiku obrohadí
     <br/>
     ni uzol i hneď rozsnovalo vlačne;
     <br/>
     jak oblúk štíhle preklenula sady,
     <br/>
     most z drahokamov spätý prezázračne,
     <br/>
     či rebrík, aký spatril Jakub mladý?…
     <br/>
     Ním zídu! Ním… ó, schode, sem sa pristav!
     <br/>
     V breh lásky! V srdca materského prístav…
     <br/>
     <br/>
     Tak prahla, striehla a čakaním chradla.
     <br/>
     - „Čo zmýšľaš toľko?“ Šimon ku nej tupe,
     <br/>
     keď vpravil nový stĺpec u zábradlia.
     <br/>
     „Ba mnoho to už vskutku! Už až hlúpe;
     <br/>
     to nevystrája žiadna… Nech bys’ zhliadla
     <br/>
     sa tak: tvoj výzor hrôza! Ku potupe!…“
     <br/>
     No či div? Večne stukať, sotva požiť —
     <br/>
     chceš zhrýzť sa!?“ Mrkla: „Nie! Chcem, musím dožiť!…“
     <br/>
     <br/>
     „Poď dolu tedy. Dobrá hospodyňa
     <br/>
     už polapí čo, aby nepoklesla.
     <br/>
     Dom pustne, ktorý na deň zapomína;
     <br/>
     toť, i mne chuť len berieš od remesla…
     <br/>
     Poď; postretá Boh…“ „Radosť Ráchelina,
     <br/>
     var’ vieš, kde mešká!? — Či vieš?“ živo hlesla,
     <br/>
     „tak veď…“ „Ech! Pletky. Kto by ti to zdelil?
     <br/>
     Však ani hrobu nikto neobielil —“
     <br/>
     <br/>
     „Nik neobielil?… Lebo niet ich v zemi,
     <br/>
     niet, Šimon! Ja viem: všetky hrote práz’ne;
     <br/>
     len hore budú… Ešte dosiaľ nemý
     <br/>
     je závor, ale zabúcham-li rázne:
     <br/>
     on pukne, vydá moje imanie mi!
     <br/>
     Len potrp, mužu! Klopme…“ „Nemäť, blázne!
     <br/>
     Ľud stáva cestou, šušká podesilý —
     <br/>
     Preds’ videla si, že ich usmrtili!
     <br/>
     <br/>
     Čis’ nevidela?“ ssŕkal. „Skoro zhasla
     <br/>
     ti pamäť…“ Ráchel strmla. Ostré zraky
     <br/>
     uprela v posteľ detskú; ňou ich pásla,
     <br/>
     jak hľadala by drahej hroti znaky;
     <br/>
     no zvíril vetrík, oliva sa striasla,
     <br/>
     z nej brečtan stenul lôžkom krivolaký:
     <br/>
     i zjasnila tvár, oko blyslo v pále,
     <br/>
     odtisla jak by odpor — riekla: „ale
     <br/>
     <br/>
     iď! Nechaj dúfať… Keď sám nemáš viery,
     <br/>
     iď, nedláv vo mne jej pučiace semä.
     <br/>
     Ó, deti! Kvety; vtáci zlatoperí!…
     <br/>
     Iď; perute mi neviaž prachom zeme —
     <br/>
     Že blúzni Ráchel? — Nechsi Betlém verí!
     <br/>
     Nech kameneje strachom nízke plemä!
     <br/>
     To medzi otroč! — Nezná, neponíma
     <br/>
     ples, aký zviedli brody Kedumima —
     <br/>
     <br/>
     Bo bojované bolo z neba, broje
     <br/>
     hviezd bojovali proti Zizarovi.
     <br/>
     Kedumim, Cison zdvihli vlny svoje,
     <br/>
     čo hadov splietli prudko na okovy:
     <br/>
     tak ovili ho, splákli vrahov voje…
     <br/>
     Vstaň, Deboro, vstaň! V myrtovom už kroví
     <br/>
     lká slávik; roztoč slávopiesne rúcha!
     <br/>
     Ó, kto ťa počul: odel prelesť ducha —
     <br/>
     <br/>
     A čo tam padli v spravodlivých boji,
     <br/>
     húf Izraelských v tôni za večera:
     <br/>
     nesklesli poľným býlím v leta znoji;
     <br/>
     ich suché kosti anjel boží zbiera
     <br/>
     a s telom skladá čistým, s duchom pojí,
     <br/>
     i navrátia sa, ako z noci šera
     <br/>
     zaniklé hviezdy vystupujú zase,
     <br/>
     a svitnú v žitia nádhernejšej kráse!…
     <br/>
     <br/>
     Môj bôľ mi skvitá ružou, v spľaslej hrudi
     <br/>
     mi šťava kypí sladká… Vidím, cítim
     <br/>
     (tu vzpriamila sa ani cyprus): rudý
     <br/>
     jak plam ma chyce! Nesie vlnobitím —
     <br/>
     Hospodin kynul: obrátili prúdy,
     <br/>
     čos’ vezú — loďku skvúcim pod prikrytím!
     <br/>
     Šept z výšin: Ide radosť Ráchelina!…“
     <br/>
     Ucúvnul Šimon; snáď mnel: prorokyňa.
     <br/>
     <br/>
     I úfala diaľ. — Preletela hory
     <br/>
     orličím krídlom žiadby. Naslúchala
     <br/>
     prírody tajným zvukom, v rozhovory
     <br/>
     vchádzala s nimi a jej prosba stála
     <br/>
     vše bola: Kde sú? Znamenajte, tvory!
     <br/>
     Kde? Zjavte! — Pôjdem, bych ich vyhľadala…
     <br/>
     Zas oslovila duše vlastnej hlasy:
     <br/>
     čakala odvet, pletúc, voľniac vlasy —
     <br/>
     <br/>
     Hoj! Deti… Zdanie premihlo jej hlavou,
     <br/>
     jak oblakom lúč zlatý na údolie.
     <br/>
     Objímem si vás!… I jak pod dúbravou
     <br/>
     tá jabloň budem, svitajúca v pole,
     <br/>
     plajúca broskva… a vy ľúbou vravou
     <br/>
     sťa vtáčky takoj uspíte mi bôle
     <br/>
     strádania, slzy pristavíte dlánkou…
     <br/>
     až zložím vás k spánku do červánkov — —
     <br/>
     <br/>
     No márne túžby, zmyslov napruženie:
     <br/>
     nič nevystihla… Zápal tuchnul s časom;
     <br/>
     z perute pierko upadlo jej denne;
     <br/>
     mrak pochýb kradmo zvládol mysle jasom —
     <br/>
     Precitla z mamu. — Všetkých bolestenie
     <br/>
     ju matiek bodlo; skríkla: „Stratila som
     <br/>
     ich navždy! Nedá ich zem, nedá nebe!…
     <br/>
     Ó, Herodes! — Och, večná kliatba tebe!
     <br/>
     <br/>
     Tu žalujem ťa pred nebeským súdom!
     <br/>
     Ja biedna žena viním teba, kráľa…
     <br/>
     Hach, Moloch! Slepým povýšený bludom!
     <br/>
     Žráč! Logaj krvi, horší od šakala!
     <br/>
     Bič faraónsky nad úbohým ľudom,
     <br/>
     drak, zlodej!… Ale v paznecht, do pokála
     <br/>
     špeť všetko! Zívla tlama jedovatá:
     <br/>
     odorvals’ od pŕs, zhltals’ nemluvňatá!…
     <br/>
     <br/>
     I moje! Moje… moju chlúbu!“ tiahlo
     <br/>
     skvílila; k ňadrám prirazila päste.
     <br/>
     „A prečo?“ vrieskla. „Luhaj! — Vari siahlo
     <br/>
     daktoré po byľ, ktorá tebe rastie?
     <br/>
     Len zo mňa žily, len… a preds’ tak náhlo
     <br/>
     si odlúčil ich! Zlomil v útlom vzraste,
     <br/>
     pohodil červom… pre nič! Kratochvíľu…
     <br/>
     joj, ukrutník!… Och, Samsonovu silu!…
     <br/>
     <br/>
     Kto ti dal právo takto zúriť!? Boriť,
     <br/>
     čos’ nestaval?… Týrať do umdlenia,
     <br/>
     ichž nechováš, ni nezašatils’? Moriť,
     <br/>
     imž nedals’ dychu? Hyzdiť zasľúbenia
     <br/>
     zem, na púšť poryť? Kto!?… Z pekelných korýt
     <br/>
     vylezlý netvor! Mŕtvomora pena!
     <br/>
     Nuž tebe pletkou božích Desatoro,
     <br/>
     že na krky si kľakol?… Skoro, skoro,
     <br/>
     <br/>
     ó, Hospodin ťa skáraj, jak len vládze!
     <br/>
     Búš v svedomie ti žhavým pomsty mlatom,
     <br/>
     v sny máčaj šidlá, z nesnádz do nesnádze
     <br/>
     ťa šúľaj potúp, pohanení blatom! —
     <br/>
     Loz zemeplazom! Hovädom ruč!… Hrádze
     <br/>
     nenachoď nikde tiesni; vlastným katom
     <br/>
     si buď! A každý z radcov nech ťa zradí,
     <br/>
     i zruvajte sa, kúšte ani hady…
     <br/>
     <br/>
     Ó, stresci, zahrúz v prchlivosti, v hneve
     <br/>
     ťa, lotra! V čelo všetky ti vpraž hriechy
     <br/>
     a smolou čiarni pyšnom po odeve!
     <br/>
     Skoť tvoj trón, rozmec nadutosti viechy!
     <br/>
     Ťa Kainom hoň; spodobaj ťa pleve
     <br/>
     s pelechom celým! Blúď, hyň bez útechy!
     <br/>
     Med skysaj ti v jed; scvŕkaj, čo ti milé,
     <br/>
     i hyenou hreb vlastných na mohyle!
     <br/>
     <br/>
     Cudzinec-zbeslec! Upír Izraela!
     <br/>
     Tak tráv i svojich! Tí však nech ťa hryzú
     <br/>
     i driapu čo psi strapy tvojho tela!
     <br/>
     Za živa, pohan, padni v korisť hmyzu —
     <br/>
     Buď svetu v posmech, za vzor vyvrheľa!
     <br/>
     Buď zlorečený vo výši či v nízu,
     <br/>
     buď…“ „Mlčíš!?“ prihnal Šimon, „nešťastlivá!
     <br/>
     Nevidíš? Zástup slúcha a sa díva…“
     <br/>
     <br/>
     A vskutku: k žertvám naložení statky
     <br/>
     na ,Passah’ tiahli do Jeruzalema…
     <br/>
     „Nech!“ zábradlím sa vyhla. „Ponos matky
     <br/>
     nech čujú! Nesú odkaz, kliatby bremä…
     <br/>
     Ó, vzmužte sa! Tvŕdz stecte jeho jatky!
     <br/>
     Žeravým uhlím vysypte mu v temä
     <br/>
     môj porok všetok… Ako povíchrica
     <br/>
     vstaň, Judo!…“ „Ticho! (K nej muž.) Šialenica!…“
     <br/>
     <br/>
     Po čase Argob prišiel k Šimonovi.
     <br/>
     „Vieš, čo?“ mu riekol, „aké v sídle vesti?“
     <br/>
     „Ech, čo ma po nich? (Zhýbal agátový
     <br/>
     prút)… Dosť mám, sused, starej na neresti,
     <br/>
     dosť! Uver; veď vieš. Bezpochyby nový
     <br/>
     tam výčin, ašak?“ „Len tak pršia tresty —
     <br/>
     V rybníku našli princa Antipatra;
     <br/>
     a zvláštno, sám vrah po vrahovi pátra…“
     <br/>
     <br/>
     „Len kedy bude koniec?…“ „Kedy? Kto zná? —
     <br/>
     No kde krv vodou, tam už rozklad blízky.
     <br/>
     A kráľ, vraj, trpí strašne! Nemoc hrozná
     <br/>
     ho trápi, úmor… Zvíja pod vredisky
     <br/>
     sa zmijou, žízňou sipí… Pýtal hrozna;
     <br/>
     zas jabko a nôž, tento schvatol z misky,
     <br/>
     povzniesol, mieril… V sieňach zmätku vlny,
     <br/>
     des, nárek…“ Škrekla Ráchel: „Už sa plní…“
     <br/>
     <br/>
     „Nuž, nebral on to vážne, čoby! Skúmal:
     <br/>
     či príbuzní mu zbránia?… Tak vraj; aby,
     <br/>
     keď zomrie, národ podnet k zármutku mal:
     <br/>
     v Jerichu starci už čakajú — rabi —
     <br/>
     i na svoj skon…“ „Strach! — Prestaň“, Šimon dumal.
     <br/>
     „Máš pekné šperky?“ „Pravda! Odbyt slabý —“
     <br/>
     „Tak prines.“ „Ráchel musí, však ver’, skvieť sa?…“
     <br/>
     No ona len zas: „Naplní sa predsa…“
     <br/>
     <br/>
     *
     <br/>
     <br/>
     A opäť, sotva pominul rok nato,
     <br/>
     z Jeruzalema povesť priletela:
     <br/>
     Kráľ veľký zomrel! Zhaslo slnca zlato!
     <br/>
     Osirel Sion, jasných hradieb čelá
     <br/>
     rmut zajal, v Libán prasklo blesku dláto,
     <br/>
     a more lká… znel oznam hlásateľa.
     <br/>
     I v smrti ešte žičil komu-tomu:
     <br/>
     hľa, kŕdeľ väzňov chváta z hipodromu!…
     <br/>
     <br/>
     Už na márach dlie z ebenu a slone
     <br/>
     on, ktorý vdýchnul obnovené žitie
     <br/>
     v okršlek Judstva! Svietil blahosklonne;
     <br/>
     rozšíril medze k moriam, vekovite.
     <br/>
     Chrám rozkrídlil vám… Na umrlčom tróne
     <br/>
     spí siný, zvädlý; ale okamžite
     <br/>
     tvár zbronie mu vše v lúčoch nachu, perly,
     <br/>
     zhrá koruny lesk, skvost sa zachvie berly —
     <br/>
     <br/>
     Bol pomazaný… obliekajte smútok!
     <br/>
     Jak oblak zahrň vaše obličaje —
     <br/>
     Bol mocný, hrdý… ako trsti prútok
     <br/>
     vo vetre, hlavy kloňte! O pokraje
     <br/>
     skál razte… Delil milosť; mnohý skutok
     <br/>
     jak Hébal v svit mu u postlania plaje…
     <br/>
     I následník chce, nemo velí i on:
     <br/>
     Odprevaďte ho slávne v Herodion!…
     <br/>
     <br/>
     A národ hnul sa, ledva zora zmladla,
     <br/>
     k pohrebu spešil krásnym jara ránom.
     <br/>
     „Čo?“ Ráchel zjakla strechy u zábradlia,
     <br/>
     „idete smútiť, kvíliť za tyranom!?
     <br/>
     Spozdilci! Preds’ to z neba kára spadla!
     <br/>
     Obráťte v plesot, na dni požehnanom:
     <br/>
     že krvilačnú šelmu zavrie sluja —
     <br/>
     Ja chválim Boha z toho! Aleluja!…“
     <br/>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="iv">
       </a>
       IV
      </h2>
     </div>
    </div>
   </div>
   <div class="literallayout">
    <p>
     <br/>
     — Pokánie čiňte! Lebo priblížilo
     <br/>
     sa nebies kráľovstvo — — Ten súrny, ostrý
     <br/>
     hlas zaznel z púšte, a jak víchra krílo
     <br/>
     zotriasal stavbou bludu, vetché kostry
     <br/>
     tmy sprerážal; i dodal: Ide Sílo!
     <br/>
     Rek, vodca, veľkňaz postupuje… Rozstri,
     <br/>
     ó, padlé ľudstvo, svoj plášť z miesta k miestu;
     <br/>
     sprav stezky jeho, narovnaj mu cestu! —
     <br/>
     <br/>
     A čo tak volal z končín za Jordánom:
     <br/>
     syn Alžbetin bol, rtoma Gabriela
     <br/>
     už pri počatí ponazvaný Jánom.
     <br/>
     Včas poňal tuchu, čo mu v mysli dlela:
     <br/>
     jak predchádzať má pred ženíchom, Pánom
     <br/>
     čo Eljaš v moci, zorou svätodiela;
     <br/>
     i prchnul na púšť. Tam sa trudil pôstom
     <br/>
     a dumou… chtivý stať sa pravdy hosťom.
     <br/>
     <br/>
     Srsť veľblúdia a na bedrách pás z kože:
     <br/>
     to jeho odev. Kobylky, med lesný
     <br/>
     mu jedlom všetkým — na úskalí lože —
     <br/>
     prístreším bodľač — v hrudi popud desný:
     <br/>
     vystihnúť, zhádnuť tajné cesty božie;
     <br/>
     dňom v knihe kníh zrak, nocou v hlboké sny
     <br/>
     hviezd zanorený, v popísanú poval…
     <br/>
     tak trampotil sa, cvičil, pripravoval.
     <br/>
     <br/>
     A nasýtený Slovom, opojený
     <br/>
     plameňom Ducha, anjel v predsavzatí
     <br/>
     vstal; rušal medzi národ. V rozhorlení
     <br/>
     mu kázal: Ó, vy v putá hriechu jatí!
     <br/>
     Tu času plnosť!… Lkajte roztúžení
     <br/>
     a krstom vody zbieľte duší šaty:
     <br/>
     by, až on príde, vás vzal k spásy hodom…
     <br/>
     I krstil valne nad jordánskym brodom.
     <br/>
     <br/>
     Tu zastavil ho zástup v Betabare.
     <br/>
     — Ty kto si? riekli. Vari Kristus, a či
     <br/>
     Eliáš, onen prorok skvúcej tváre?
     <br/>
     Zjav… Odvetil im: Písem vykladači!
     <br/>
     Neznáte heslo Izaiáša staré:
     <br/>
     ,Ja som hlas…’? Áno, keď Hospodin ráči
     <br/>
     tak: som ním; kričím v tuposť vášho sluchu:
     <br/>
     Pokánie čiňte! Obnovte sa v duchu! —
     <br/>
     <br/>
     - A prečo tedy krstíš, nemav práva?
     <br/>
     - Ja krstím vodou len; však kráča za mnou,
     <br/>
     mňa predišievší, úkonu mi hlava,
     <br/>
     môj majster, správca s radou neoklamnou,
     <br/>
     ach, jemuž nie som hoden… stred vás stáva,
     <br/>
     no neznáte ho: mocou prenáramnou
     <br/>
     ten krstiť bude Duchom svätým kajných…
     <br/>
     a ohňom sluhov tela nepoddajných!
     <br/>
     <br/>
     Bo ktoríkoľvek prijali ho v bázni,
     <br/>
     s prostotou srdca — zujúc rabstva zväzky,
     <br/>
     už božími sú syny, v Otca priazni
     <br/>
     sa tešia, čelom vyvolencov pásky…
     <br/>
     Bo ako Mojžiš k pokute a kázni
     <br/>
     svoj vydal zákon: blahovesť on lásky
     <br/>
     a milosť, pravdu zniesol z blaha sídel;
     <br/>
     i nikdy žiaden, len on Boha videl! —
     <br/>
     <br/>
     I uveriac mu: krstili sa všetci,
     <br/>
     i farizeji i protiva známa.
     <br/>
     - Jašterčie!… zvolal. Kto vám zveril predsi:
     <br/>
     jak budúcemu hnevu vyhnúť sa má!? —
     <br/>
     Hej, iný to svit! Staré zbledli veci;
     <br/>
     zrok vyznel: Máme otca Abraháma!…
     <br/>
     Sám preskúma strom — vážku spustí v ňadrá —
     <br/>
     Šupiny spáli! Uzhromaždí jadrá!
     <br/>
     <br/>
     - A jaks’ ho poznal? V zahorení líca
     <br/>
     sa spytovali, vystupujúc z rieky,
     <br/>
     venčenej kvietím ani krásavica.
     <br/>
     - Ku krstu prišiel. Spätil som sa v prieky;
     <br/>
     no velil: Učiň… I hneď holubica:
     <br/>
     v jej perí, všetky ožiarivšom veky,
     <br/>
     naň zostúpil Duch svätý v krstu chvíli;
     <br/>
     hlas stal sa z neba: Ten je môj Syn milý!…
     <br/>
     <br/>
     — I kde je? Ó, kde!? Sprevoď k nemu, doveď!
     <br/>
     — Už zajal postať veľkej na vinici.
     <br/>
     Až dospeje k vám, vedzte skromne zhovieť.
     <br/>
     Nebuďte sebci ani násilníci;
     <br/>
     lež potvrdzujte dotiaľ skutkom spoveď…
     <br/>
     Však… (Ligot z diaľky ani v blýskavíci —
     <br/>
     háj paliem splesal, nivou povzdych v zboží —
     <br/>
     Muž svitol z tieňov…) Aj! Baránok boží…
     <br/>
     <br/>
     S tým prešiel Jordán ako víťaz pravý.
     <br/>
     I bral sa z mesta k mestu vprostred ľudí.
     <br/>
     Krst pokánia im hlásal do prípravy,
     <br/>
     na odpustenie hriechov, i priam prúdy
     <br/>
     vôd čerstvých im myl pokorené hlavy.
     <br/>
     Čo kleslo, dvíha; otupelých budí.
     <br/>
     Poráža mrzkosť, bár by trón jej bydlom;
     <br/>
     stiesnených chráni archanjela krídlom —
     <br/>
     <br/>
     I jak šum jarných tokov, zahučalo
     <br/>
     to Judstvom… v mysliach zvrelo, trhlo duchy.
     <br/>
     Garizim zdunel. Zákonníkov bralo,
     <br/>
     i to sa pohlo klátivými ruchy…
     <br/>
     A jako nové slnce vychádzalo,
     <br/>
     i Jeruzalem ocitnul sa hluchý:
     <br/>
     mdlý pozor šmieral po Siona ránu,
     <br/>
     kým ,Kráľ tvoj ide!…’ hrmelo mu v bránu.
     <br/>
     <br/>
     — — „Čo čujem!“ kríkla Ráchel na preddomí
     <br/>
     (scivená, zošlá, ale nežby vekom,
     <br/>
     skôr onej dávnej, strašnej od pohromy;
     <br/>
     zrak aspoň i dnes starým bĺka vztekom).
     <br/>
     „Čo čujem?“ stŕpla. „Búrka v diali? Hromy? —
     <br/>
     Ach, neresť večne sliedi za človekom —
     <br/>
     Lež to hlas nový! Vábny, sladké zvanie:
     <br/>
     v hruď vyschlú splýva, v srdce zbedované…
     <br/>
     <br/>
     Ó, Šimon! Šimon, počuj!“ — „Čo je zase?“
     <br/>
     „Hľa, holúbky dva nesú ratolesti
     <br/>
     z olivy našej…“ „Nech sa tam vtač pasie —“
     <br/>
     „A čul si pokrik?“ — „Aký? Od bolesti? —“
     <br/>
     „Ó, ja ho čujem!… A v tom divnom hlase
     <br/>
     mi nádej svitá… Verím jeho zvesti!“
     <br/>
     „Zas staré veci —“ „Nové! Duše hody…
     <br/>
     Pusť, uzdraviť sa, na jordánske brody!“
     <br/>
    </p>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="v">
       </a>
       V
      </h2>
     </div>
    </div>
   </div>
   <div class="literallayout">
    <p>
     <br/>
     Hluk v Betleheme. Bo zvedeli boli
     <br/>
     (a správam Ducha nemal uzavretý
     <br/>
     byť Betlém; predsa prvý zjasal v poli,
     <br/>
     keď na svet prišiel človek bohosvätý —),
     <br/>
     bo čuli, že on po láskavej vôli
     <br/>
     k nim hodlá: v spešnom ruchu na postrety
     <br/>
     mu valným množstvom zobrali sa z mesta;
     <br/>
     hrnuli, kadiaľ luhy vedie cesta.
     <br/>
     <br/>
     Snáď umyslel si poznať narodenia
     <br/>
     kút biedny: by ho slávou pozaclonil.
     <br/>
     Či náhodne len zdal tam pribavenia?
     <br/>
     Veď vyznal: nemá, kde by hlavy sklonil —
     <br/>
     i pútnikom bol… Snáď… však do prameňa,
     <br/>
     v ňomž všemúdrosti tajomný var zvonil,
     <br/>
     nač drze čiahať smrteľnýma rtoma?
     <br/>
     Slul sveta Pánom! Chodil, konal doma.
     <br/>
     <br/>
     A oni, aspoň zo zástupu mnohí,
     <br/>
     podistým iba z ľahkej zvedavosti
     <br/>
     ho chceli vidieť. Chýr šiel: láme rohy
     <br/>
     svevoľným; chorých lieči, lačných hostí,
     <br/>
     ba mŕtvych kriesi; vôbec javí vlohy,
     <br/>
     ichž prorok dosiaľ nemal v držobnosti —
     <br/>
     i samopaš ich hnala, kvasot času…
     <br/>
     Ach, ľudstvo ťažko chápe svoju spásu!
     <br/>
     <br/>
     Na sotva octli na vŕšku sa holom,
     <br/>
     už znamenali: popri obilnici
     <br/>
     jak húfik tiahol zlatoklasným poľom.
     <br/>
     Popredku sám on vážny, bledolíci,
     <br/>
     s trpkosťou kol úst: s človečenstva bôľom —
     <br/>
     no čelom veľjas… za ním učeníci.
     <br/>
     Pokázal, títo opruželi v sebe;
     <br/>
     snáď hovoril im o života chlebe.
     <br/>
     <br/>
     A betlehemskí ustrnuli zrazu.
     <br/>
     Nehybne stáli sťaby skamenelí,
     <br/>
     zrak poutkvelý onom na obrazu,
     <br/>
     čo zbližoval sa oslnený, skvelý.
     <br/>
     Len deti s tupým zmyslom do úkazu,
     <br/>
     tie nutkali vpred — či snáď rozumeli?
     <br/>
     Lež nehnul sa nik, dieli trpní, tichí;
     <br/>
     i tlachot ustal farizejskej pýchy.
     <br/>
     <br/>
     A húfik stúpal hore svahom zrovna.
     <br/>
     Však vblízku zahnul vpravo… V zmätku hádať
     <br/>
     začali tamtí: veď tu cesta rovná,
     <br/>
     nač vyhli? Pre nás? — Čo tam môžu hľadať?
     <br/>
     Pátrali: tam preds’ upomienka skrovná,
     <br/>
     nič zvláštneho tam, mohyla len ,mláďat’ —
     <br/>
     I vskutku pri tej zastal odpočinne,
     <br/>
     až i tí kradmo prišli pojedine —
     <br/>
     <br/>
     Spasiteľ kynul učeníkom stranou;
     <br/>
     ucúvli. Zatým uprel na mohylu
     <br/>
     svoj hlboký zor, dumal… zotriasanou
     <br/>
     kaderou, čo mu hojne zlietla k tylu,
     <br/>
     znať bolo: vzlykal — nad nevinných ranou,
     <br/>
     po trávkach hviezdou svitalo to z chvíľu;
     <br/>
     i prstom tknul sa vposled chladnej hrudy —
     <br/>
     Učeník každý zdieľal jeho trudy.
     <br/>
     <br/>
     Len z betlehemských jak by ceknul ktosi:
     <br/>
     Nečistých tkne sa; ale moci nemá,
     <br/>
     by oživil ich. — V oku s perlou rosy
     <br/>
     sa obzrel, riekol: Čisté padlo semä
     <br/>
     v úrodnú pôdu, bo pod rezom kosy
     <br/>
     bezprávia; vzišlo, ale ľudské plemä
     <br/>
     ho pobadá, až bude neprítomné —
     <br/>
     Kto verí, už dnes zrie ho skvetať vo mne…
     <br/>
     <br/>
     A nač ste prišli? — Mlčali. — Však poďte,
     <br/>
     kto obťažený, ku mne poďte všetcia
     <br/>
     o trampotách dňa, časnej po robote,
     <br/>
     a ja vám oddychu dám. V svoje plecia
     <br/>
     vezmete jarmo moje, dľa mňa choďte
     <br/>
     životom, lebo pokorný som predsa
     <br/>
     i tichý srdcom; nepôjdete darmo…
     <br/>
     A bremä moje ľahké, slávne jarmo…
     <br/>
     <br/>
     V tej chvíli v zástup, vnímajúci sladkú
     <br/>
     reč, vtrhla Ráchel cele umorená.
     <br/>
     „Ó, Pane!“ skríkla, sklesla na kolená
     <br/>
     mu k nohám, „odpusť, že len naostatku,
     <br/>
     keď odmluvil si, prišla biedna žena —
     <br/>
     Kto, jestli ty nie, upokojí matku,
     <br/>
     čo kvíli roky?… Slýcham, takých hľadáš,
     <br/>
     bys’ nahradil im stratu…“ „A čo žiadaš? —“
     <br/>
     <br/>
     „Pre teba pošli moje deti drahé —“
     <br/>
     „Máš pravdu; zvädli ukrutenstva súdom…“
     <br/>
     Tu skormútil sa. „Zato však sú blahé,
     <br/>
     u Otca… I sám idem krutým ľuďom
     <br/>
     v stret, vrah už čihá na krížovej dráhe…
     <br/>
     Vstaň; za obeť tú naplň ducha kľudom —
     <br/>
     i skoro, vravím, uvidíš sa s nimi…“
     <br/>
     „I ty tam ale budeš?“ — „I ja, i my…“
     <br/>
    </p>
   </div>
   <p>
   </p>
  </div>
 </body>
</html>
