<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2539515">
       </a>
       Rozbor znelky
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       Blaze, kdo si jeden čistý, smělý
      </em>
     </span>
     <br/>
     <span class="emphasis">
      <em>
       Účel místo mnohých představí,
      </em>
     </span>
     <br/>
     <span class="emphasis">
      <em>
       V němž by jako v centru měňaví
      </em>
     </span>
     <br/>
     <span class="emphasis">
      <em>
       Pableskové všech dnů žití tleli:
      </em>
     </span>
     <br/>
     <br/>
     <span class="emphasis">
      <em>
       A v něm myslí, cítí, žije celý,
      </em>
     </span>
     <br/>
     <span class="emphasis">
      <em>
       V slasti, v slzách, v přízni, v bezpráví,
      </em>
     </span>
     <br/>
     <span class="emphasis">
      <em>
       Až se šťastně k němu doplaví,
      </em>
     </span>
     <br/>
     <span class="emphasis">
      <em>
       Byť i přes bouř, plamen, hrom a střely:
      </em>
     </span>
     <br/>
     <br/>
     <span class="emphasis">
      <em>
       Pevné vůli, túžbě ušlechtilé,
      </em>
     </span>
     <br/>
     <span class="emphasis">
      <em>
       Nerozdílné srdce žádosti
      </em>
     </span>
     <br/>
     <span class="emphasis">
      <em>
       Rádo dává nebe dojít cíle;
      </em>
     </span>
     <br/>
     <br/>
     <span class="emphasis">
      <em>
       Ač pak i mne slova tato lhala,
      </em>
     </span>
     <br/>
     <span class="emphasis">
      <em>
       Z vítězství-li není radosti,
      </em>
     </span>
     <br/>
     <span class="emphasis">
      <em>
       Mužně padnout není menší chvála.
      </em>
     </span>
     <br/>
     <br/>
     Ján Kollár.
     <br/>
    </p>
   </div>
   <p>
   </p>
   <p>
   </p>
   <p>
    Znelky nášho podunajského slávika, slovanského to Petrarcu,
    <sup>
     [
     <a class="footnote" href="#ftn.id2522891" name="id2522891">
      1
     </a>
     ]
    </sup>
    sú za také výtečné, klasické, uznané i od sudcov k vynášaniu mienky nad géniom
         Kollárovým bez všetkej pochyby kompetentných, že ja k ich oslavovaniu ani slova pridať
         nemôžem. Technická dokonalosť dajedného umeleckého diela nie je medzitým ešte pokonným
         cieľom umelcovým, bo môžu sa myslieť a skutočne i jestvujú výtvory podľa požiadaviek umenia
         prísne sformované (napríklad uvediem iba nemeckého básnika Platena),
    <sup>
     [
     <a class="footnote" href="#ftn.id2522913" name="id2522913">
      2
     </a>
     ]
    </sup>
    ktoré celou svojou konštitúciou vzbudzujú síce u nás úctu, ba obdiv pre
         samostvárnenie, ktoré ale pri tom všetkom účinkujú na cit nie príťažlivo a pútavo, ale
         práve akosi odpudzujúco a srdce nepohnuté nechávajú. Nakoľko Kollárove znelky zodpovedajú i
         tejto druhej požiadavke umeleckosti, o tom najhmatateľnejší dôkaz vydáva nám netušený onen
         ich efekt, ktorým po uspatých stranách takmer celého Slovanstva „dřímavé“ prebudili,
         „chladné“ nadšeným citom vzájomnosti naplnili, „vše, co hnilo“, k životu vzkriesili,
         „zradné“ k rodoľubstvu nezištnému priviedli a „oči šilhavé“, sebecké k obetavosti pre ciele
         národné naklonili. „Slávy dcera“ urobila epochu vo vývine Slovanstva; ona preporodila i
         naše Slovensko.
   </p>
   <p>
    Aby na klasických výtvoroch zdokonaľovať sa bolo možné, k tomu potrebné je predovšetkým
         subjektívne presvedčenie o ich dokonalosti, čo len cestou hlbšieho štúdia dosiahnuť sa dá.
         Z tohto stanoviska vychádzajúc, pokúsil som sa rozobrať uvedenú znelku.
   </p>
   <p>
    Hlavnou myšlienkou básne tejto je
    <span class="emphasis">
     <em>
      vyzdvihnúť potrebu a blahodárnosť vo voľbe
            nejakého vznešeného cieľa.
     </em>
    </span>
    V básňach podobných, ako je táto na rozbor
         vyvolená, ktorú by som už či filozofickou, či ako ináč nazval, len citnou nie, dobre
         poslúži k úplnému porozumeniu i známosť toho, čo zavdalo príležitosť pôvodcovi k vysloveniu
         jedného alebo druhého náhľadu.
   </p>
   <p>
    Pri básni čisto lyrickej stačí jediné preblesknutie iskry v srdci poetovom, jediný
         záblesk myšlienky, a pohnútka k vytvoreniu básne citnej už je hotová. Preto jednoduchú
         piesenku z pera vyhrýzť je číra, čistá nemožnosť; ba i dlhšie rozmýšľanie a uvažovanie po
         preletení „hodinky nadchnutia“ (aby som s Chomiakovom vravel) obyčajne na ujmu básni
         slúžieva. Po prvom záchveve vnútorných strún naznačená básnička je temer vždy
         najpodarenejšia.
   </p>
   <p>
    Naproti tomu pred napísaním básne vôbec nelyrickej, zvlášť ale filozofickej, potrebné je
         dlhšie dumanie a posudzovanie pomerov životných.
   </p>
   <p>
    Tak nemožno domnievať sa, že poetovi nášmu i myšlienka v znelke zvolenej vyjadrená len
         tak nič po nič v jednom okamžení sa naďabila; ba všetkým právom tú mienku možno vysloviť,
         že Kollára k napísaniu tejto znelky prinútila dlhšia, všestranná skúsenosť. Skúsenosť,
         podľa ktorej spozoroval, ako mnohí mladíci bez určitého cieľa po pustinách života blúdia,
         sami seba robiac týmto spôsobom nešťastnými; skúsenosť, podľa ktorej videl, ako nie v malom
         počte i dospelí, vytýčivší si istý cieľ, nedosvedčujú vôľu a vytrvalosť na život a na smrť
         na jeho dosiahnutie. V povahe samých okolností spočívalo i to, mlčky síce, ale predsa
         zreteľne napomenúť neprebudeného Slovana k rozmýšľaniu o tom, aký a ktorýže má byť vlastne
         ten môj „čistý, smělý“ cieľ? Je tu indirektné
    <sup>
     [
     <a class="footnote" href="#ftn.id2523043" name="id2523043">
      3
     </a>
     ]
    </sup>
    poukázanie na ideu vzájomnosti slovanskej.
   </p>
   <p>
    Cieľ teda, ten vznešený cieľ bol by konečne nájdený, o ktorom myslieť, cítiť, ktorému
         žiť nutno. Tu ale ukážu sa odrazu hajná nepriateľských odporov, ba i vlastných prekážok.
         Cieľ je mi síce jasný ako to centrum nebeské všetkých bleskov, so zarazením spozorujem
         však, že nie som hoden uskutočniť ideu tú vyvolenú, vznešenú. Myšlienky sa trhajú, city
         vyhasínajú, život stáva sa zachmúreným, roztržitým. Tu pristúpi básnik ako lekár na všetky
         druhy nemocí pripravený a pochybujúcemu naleje do srdca novej istoty, klátivému novej
         podpory, ochabujúcemu novej nádeje s tým, aby som sa slobodne vyslovil, božským výrokom:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       Pevné vůli, tužbě ušlechtilé,
      </em>
     </span>
     <br/>
     <span class="emphasis">
      <em>
       Nerozdílné srdce žádosti
      </em>
     </span>
     <br/>
     <span class="emphasis">
      <em>
       Rádo dává nebe dojít cíle.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Inými slovami: ak je cieľ tvoj vznešený, túžba ušľachtilá, ak v jednej žiadosti srdca
         tvojho sústredené sú všetky žiadosti tvoje, ak konečne i pevnú vôľu a odhodlanosť smelú máš
         s protivenstvami boj oprobovať, istotne očakávať môžeš dosiahnutie šľachetného cieľa
         svojho, lebo za teba bojuje vyššia moc, bojuje samo nebe.
   </p>
   <p>
    Smutná medzitým skúsenosť podáva nám celé hŕby príkladov a dôkazov, kde idea krásna v
         boji so svetom podľahla (rozumie sa, len načas), kde reprezentanti tej myšlienky práve
         neobyčajnými okolnosťami stíhaní, prenasledovaní a akoby trestaní sú. A na skúsenosť túto
         veľmi radi opierajú sa tí malomyseľníci, ktorí sladkosť a pohodlie života každodenného
         zhola nechcú žertvovať na oltár cieľa vznešeného, tvrdiac, že veď snahy ich svet zazná i
         križuje, ba i sama tá najvyššia moc nehodami a utrpeniami korunuje. — Obozretnému básnikovi
         nášmu je i tá skúsenosť dobre známa i námietky zbabelcov, čo sa na ten faktický stav vecí
         tak radi odvolávajú.
   </p>
   <p>
    V ostatnej, najťažšej to na porozumenie slohe porazí poet oboje dôvodom jediným, tým
         totiž, že mužne padnúť v boji za cieľ čistý, smelý nie je menšou chválou. Alebo v súvise s
         predošlou slohou, ak slová výroku toho, že túžbe ušľachtilej a vôli pevnej i nebe rado dáva
         cieľa dôjsť, sú neraz skúsenosťou i podvrátené, dobre, ale v zaujatosti nezlomnej, bárs je
         ona dobrým výsledkom nie odmenená, mužne podľahnúť je dej nie menšej chvály a slávy hoden
         než samo dosiahnutie predsavzatého krásneho cieľa.
   </p>
   <p>
    Toto je genezis
    <sup>
     [
     <a class="footnote" href="#ftn.id2523174" name="id2523174">
      4
     </a>
     ]
    </sup>
    a spolu rozvedený obsah našej znelky. Tu je spolu zjavnejšia i tendencia
         básnikova.
   </p>
   <p>
    Poznamenávam ešte raz, čo som vyššie tvrdil, že každá báseň Kollárova, čo by sa ona ako
         všeobecnou pozdávala, obsahuje v sebe zavinutú i reflexiu na naše pomery. Kollárova každá
         myšlienka tak úzko súvisí so stavom veľnároda slovanského v prvých desaťročiach tohto
         storočia, že opovažujem sa tvrdiť, čo nie je síce žiadna prismelá auxesis:
    <sup>
     [
     <a class="footnote" href="#ftn.id2523200" name="id2523200">
      5
     </a>
     ]
    </sup>
    bez nešťastného Slovanstva nikdy nebol by sa stal Kollár tak šťastným poetom.
         Neblahosť politických okolností ukáže nám vôbec najslávnejších básnikov. Mína zatriasla
         síce
    <span class="emphasis">
     <em>
      básnickou
     </em>
    </span>
    strunou génia Kollárovho, pomery Slovanstva ho však
         pomazali za
    <span class="emphasis">
     <em>
      proroka.
     </em>
    </span>
   </p>
   <p>
    Nahliadnime teraz hlbšie do jednotlivostí na rozbor zvolenej znelky. Obsah slohy prvej
         je: Šťastný je ten, kto si
    <span class="emphasis">
     <em>
      jediný
     </em>
    </span>
    vznešený cieľ v živote svojom
         vyvolí. Obsah slohy druhej je: šťastný je ten, kto cieľu tomuto
    <span class="emphasis">
     <em>
      celý
     </em>
    </span>
    žije, dokým ho len nedosiahne. Obsah slohy tretej je: šťastný je, lebo jedinej ušľachtilej
         myšlienke i sám boh pomáha. Obsah slohy štvrtej je: šťastný je, ak cieľa toho nedosiahne, i
         v slávnom zahynutí.
   </p>
   <p>
    Slovo
    <span class="emphasis">
     <em>
      „blaze“
     </em>
    </span>
    prichádza len na začiatku básne, hoci vzťahuje sa na
         všetky štyri slohy. Účel, od ktorého voľby závisí blaho človeka, má byť
    <span class="emphasis">
     <em>
      čistý
     </em>
    </span>
    a
    <span class="emphasis">
     <em>
      smělý.
     </em>
    </span>
    Týmito dvoma epitetami označená je
    <span class="emphasis">
     <em>
      vznešenosť.
     </em>
    </span>
    Čistý sám v sebe cieľ nemusí byť ešte vznešený, bo,
         poviem, pomáhať biede je cieľ čistý, krásny, ale predsa ešte nie vznešený. Vznešeným cieľom
         je napríklad smrť za národ. Aby čistý cieľ stal sa vznešeným, potrebuje
    <span class="emphasis">
     <em>
      výšku
     </em>
    </span>
    nad všednosťou, lebo prídavné meno
    <span class="emphasis">
     <em>
      smělý,
     </em>
    </span>
    vzaté podľa môjho náhľadu od obrazu strmého, vysokého vrchu, znamená teda vysokosť
            (
    <span class="emphasis">
     <em>
      smělý
     </em>
    </span>
    je teda na mieste tomto synonymom
    <span class="emphasis">
     <em>
      vysokého
     </em>
    </span>
    ). Pochop
    <span class="emphasis">
     <em>
      čistého
     </em>
    </span>
    a
    <span class="emphasis">
     <em>
      vysokého,
     </em>
    </span>
    alebo básnicky
    <span class="emphasis">
     <em>
      smělého,
     </em>
    </span>
    dá v súhrne
         pochop
    <span class="emphasis">
     <em>
      vznešeného.
     </em>
    </span>
    — Po slove
    <span class="emphasis">
     <em>
      blaze
     </em>
    </span>
    je elipsa
         následkom vynechania
    <span class="emphasis">
     <em>
      tomu,
     </em>
    </span>
    čo prirodzene silu básnickú napomáha. Medzi
         slovom
    <span class="emphasis">
     <em>
      jeden
     </em>
    </span>
    a slovami
    <span class="emphasis">
     <em>
      místo mnohých
     </em>
    </span>
    nachádza sa
         akcentovanie
    <span class="emphasis">
     <em>
      jedného,
     </em>
    </span>
    lebo skutočne, kto si rozličných vznešených
         cieľov nastavia, nie je potom hoden zodpovedať ani jednému. V riadku druhom a treťom
         stretáme sa s temným síce, ale utešeným porovnaním:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       V němž by jako v centru měňaví
      </em>
     </span>
     <br/>
     <span class="emphasis">
      <em>
       Pableskové všech dnů žití tleli.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Obraz je tu z
    <span class="emphasis">
     <em>
      tlejúceho
     </em>
    </span>
    slnca vzatý, v ktorom ako v centre
         sústreďujú sa všetky lúče
    <span class="emphasis">
     <em>
      meňavé
     </em>
    </span>
    — rozličné. Za náhľad tento je
         sloveso
    <span class="emphasis">
     <em>
      tleli,
     </em>
    </span>
    ktoré poukazuje, že si básnik slnce tak predstavuje ako
         teleso tlejúce. Zmysel podobenstva je: ako v slnci všetky lúče svoj stred nachádzajú, tak v
         tom jednom vyvolenom vznešenom cieli všetky ciele a záujmy života sa majú sústreďovať.
   </p>
   <p>
    Sloha druhá vyznačuje sa menovite silou básnickou a logickým súvisom. V prvom riadku v
         slovách
    <span class="emphasis">
     <em>
      myslí, cíti, žije
     </em>
    </span>
    podaný je celý človek vzhľadom na jeho
         duševné tri moci, moci totiž poznávacej, cítiacej a chtiacej, lebo sloveso
    <span class="emphasis">
     <em>
      žije
     </em>
    </span>
    umiestené je miesto slovesa nejakú určitú činnosť znamenajúceho,
         napríklad koná, jedná, čo všetko výsledkom je chcenia. I tu vidno, že život je ustavičný
         pohyb dľa moci chtiacej. — Riadok druhý je podľa skromnej mienky mojej nie tak precízny.
         Antitetami byť majúce výrazy
    <span class="emphasis">
     <em>
      v slasti — v slzách
     </em>
    </span>
    ako i
    <span class="emphasis">
     <em>
      v
            přízni — v bezpráví
     </em>
    </span>
    sú nie úplné antitetá. Protivou
    <span class="emphasis">
     <em>
      slasti
     </em>
    </span>
    je
    <span class="emphasis">
     <em>
      žalosť,
     </em>
    </span>
    nie ale
    <span class="emphasis">
     <em>
      slzenie,
     </em>
    </span>
    lebo slzieva človek i v slasti. Podobne i
    <span class="emphasis">
     <em>
      přízni
     </em>
    </span>
    nedostatočne zodpovedá na strane protivnej
    <span class="emphasis">
     <em>
      bezpráví.
     </em>
    </span>
    Protiva priazne je nepriazeň, nevďačnosť atď., bezprávie ale
         naskrze nie, lebo protivou bezprávia je právo. — Otázka je tu ináč, či básnik chcel udať
         jasné protivy? Upozorňujem na polysyndetá v riadku tomto. — Myšlienka v druhých dvoch
         riadkoch nevyznamenáva sa dajakou zvláštnou originálnosťou, ale je výborne v rúchu novom
         (ktoré na pôvodnosť veľký má vplyv) stvárnená. Znamenite vynímajú sa tu, menovite kde
         protivenstvá vznešenému cieľu v cestu sa stavajúce označiť chce, tie mnohé
    <span class="emphasis">
     <em>
      ř
     </em>
    </span>
    a
    <span class="emphasis">
     <em>
      r
     </em>
    </span>
    ako i kopenie jednoslabičných slov.
   </p>
   <p>
    Z praštiaceho tónu tejto slohy prejde poeta odrazu v strofe tretej do mäkkého akoby
         anjelskými zvukmi šumiaceho tónu. Slová sú tu nie menej vyberané; vidno, ako záležalo
         básnikovi na dokonalom, duchu myšlienky primeranom vyjadrení. Riadky
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       Pevné vůli, tužbě ušlechtilé,
      </em>
     </span>
     <br/>
     <span class="emphasis">
      <em>
       Nerozdílné srdce žádosti
      </em>
     </span>
     <br/>
     <span class="emphasis">
      <em>
       Rádo dává nebe dojít cíle
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    tak lahodivo, tak sladko znejú, že myseľ krásy schopná pri ich pozornom čítaní alebo
         počutí pozdáva sa slyšať hlaholenie vyššej moci. Do očú bijúci je výber mäkkých samohlások
         a spoluhlások, napríklad časté
    <span class="emphasis">
     <em>
      e
     </em>
    </span>
    a
    <span class="emphasis">
     <em>
      é, l
     </em>
    </span>
    a
         sykaviek. Upozorňujem i na to, že keď v ostatných dvoch riadkoch predošlej slohy chvat,
         spech k naznačeniu protív veľmi charakteristický chcel pôvodca udať, užíval slabiky krátke;
         v slohe tretej naproti tomu k vyjadreniu vážnosti prorockej upotrebil dlhé, zväčša
         spondeje.
   </p>
   <p>
    Sloha štvrtá je dosť nejasná, a to pre nedokonalé vyslovenie incisa:
    <sup>
     [
     <a class="footnote" href="#ftn.id2506450" name="id2506450">
      6
     </a>
     ]
    </sup>
    <span class="emphasis">
     <em>
      Z vítězství-li není radosti.
     </em>
    </span>
    Keď si incisum toto v próze vyslovíme, ak
         i nemôžeme účastnými stať sa radosti nad víťazstvom, a keď sme na čistom i s výrazom
    <span class="emphasis">
     <em>
      i mne,
     </em>
    </span>
    pochopenie úplne sa nám uľahčí. Výrazom
    <span class="emphasis">
     <em>
      i
         mne,
     </em>
    </span>
    podľa subjektívnosti básnickej upotrebeným, naráža básnik na to, že jeho
         veru výrok ten, že túžbe ušľachtilej rado dáva nebe dôjsť cieľa, tiež sklamal v živote. Kde
         bolo to sklamanie a v čom ono záležalo, vieme.
   </p>
   <p>
    Takto boli by sme prešli celú znelku i v jej podrobnostiach.
   </p>
   <p>
    Dakto mi na toto pokračovanie riekne, že čo ono má za cieľ to kálanie vláskov? Ja
         odpovedám, že takýmito rozbormi nielen pôvodca ich nesmierne mnoho vyhrá, prinútený i po
         patričnom básnikovi širšie poobzerať sa i na rozbor vzatú prácu dôkladne prevariť, prežiť,
         ale aj iní, snáď s vecou menej oboznámení môžu byť napomožení. Darmo je to, kto na poli
         spisby niečím chce byť, ten musí vzory študovať. Ale k opravdivému štúdiu dobre je okrem
         subjektívneho ponímania poznať i mienky iných o tomže predmete. Z drobulinkých práškov
         zlatých nazbiera sa látky na dukát. Tak len z vhĺbenia sa do najvnútornejších dolov jedného
         alebo druhého veľducha, len zo zbierania maličkostí v doloch týchto možno si vystaviť zlatú
         métu.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2522891" name="ftn.id2522891">
        1
       </a>
       ]
      </sup>
      <span class="emphasis">
       <em>
        Petrarca,
       </em>
      </span>
      Francesco (1304 — 1374) — taliansky
               básnik-humanista; mal vplyv na Kollára.
     </p>
    </div>
    <div class="footnote">
     <p>
      <sup>
       [
       <a class="para" href="#id2522913" name="ftn.id2522913">
        2
       </a>
       ]
      </sup>
      <span class="emphasis">
       <em>
        August Platen von Mallermünde
       </em>
      </span>
      (1796 — 1835) — nemecký
            básnik.
     </p>
    </div>
    <div class="footnote">
     <p>
      <sup>
       [
       <a class="para" href="#id2523043" name="ftn.id2523043">
        3
       </a>
       ]
      </sup>
      <span class="emphasis">
       <em>
        indirektné
       </em>
      </span>
      — (z lat.) nepriame.
     </p>
    </div>
    <div class="footnote">
     <p>
      <sup>
       [
       <a class="para" href="#id2523174" name="ftn.id2523174">
        4
       </a>
       ]
      </sup>
      <span class="emphasis">
       <em>
        genezis
       </em>
      </span>
      — (z gr.) pôvod.
     </p>
    </div>
    <div class="footnote">
     <p>
      <sup>
       [
       <a class="para" href="#id2523200" name="ftn.id2523200">
        5
       </a>
       ]
      </sup>
      <span class="emphasis">
       <em>
        auxesis
       </em>
      </span>
      — (gr.) zveličovanie.
     </p>
    </div>
    <div class="footnote">
     <p>
      <sup>
       [
       <a class="para" href="#id2506450" name="ftn.id2506450">
        6
       </a>
       ]
      </sup>
      <span class="emphasis">
       <em>
        incisum
       </em>
      </span>
      — (lat.) odsek.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2506530">
       </a>
       Podľa čoho sa má súdiť báseň?
      </h2>
     </div>
    </div>
   </div>
   <p>
   </p>
   <p>
    <span class="bold">
     <strong>
      Na základe „Aestetiky“
     </strong>
    </span>
   </p>
   <p>
   </p>
   <p>
    Účelom ako každého odboru umeleckého, tak i básnictva je:
    <span class="emphasis">
     <em>
      vytvorenie krásneho
            diela,
     </em>
    </span>
    t. j. plastické spredmetnenie, názorné stelesnenie estetickej
         myšlienky, aby umelec zasahujúci duchom svojím v tajnostné ríše krásy stadeto „ukradnutú“
         hmlistú myšlienku v také rúcho zaobalil, v ktorom ju i nezasvätenec, zdravými zmyslami
         tušiac jej božskosť, jasne môže poňať, pocítiť a prežívať.
   </p>
   <p>
    <span class="emphasis">
     <em>
      Estetická myšlienka
     </em>
    </span>
    a jej primerané spredmetnenie,
    <span class="emphasis">
     <em>
      stvárnenie
     </em>
    </span>
    je teda to, čo v každej básni na prvom mieste budeme
         posudzovať a hľadať. Zodpovedajúc týmto dvom hlavným momentom vyskytnú sa nám i ostatné
         kritické body, ku ktorým báseň pod nôž anatomický vzatú treba prirovnať.
   </p>
   <p>
    Ale aby sme na čistom boli, povedzme si najprv niečo o tej estetickej myšlienke. — Ona
         líši sa od púhej logickej myšlienky tým, že
    <span class="emphasis">
     <em>
      dá sa
     </em>
    </span>
    názorne vyjadriť, čo
         o poslednej neplatí. Je ona teda akákoľvek myšlienka, nápad, pochop — ale plasticky
         predstaviteľný. Vyhľadáva sa, aby bola charakteristická, významná a nie prázdna. Estetická
         myšlienka je vôbec celý vesmír v svojom celku a v najmenších jednotlivostiach
    <span class="emphasis">
     <em>
      krasocitne poňatý,
     </em>
    </span>
    a nie chladno, logickou prísnosťou uvážený,
         skúmaný a posudzovaný. Logická myšlienka je blesk zimošného slnca, estetická je žiara zôr,
         ľúbajúca temeno vrchov za jarného rána — je objektívne sama krása.
   </p>
   <p>
    Preto keď čítame v kritikách o takrečenom „básnickom poňatí predmetu“, netreba pod týmto
         výrazom nič iného rozumieť, leda krasocitnú ideu v básni vyjadrenú. Toto „básnické
         ponímanie predmetu“, rozdielne ináč od básnickosti, prácou celou previevajúcej, vyžaduje sa
         od básne akéhokoľvek druhu predovšetkým.
   </p>
   <p>
    Otázka druhá, ktorú si pri posudzovaní básne predložiť treba, znie nasledovne: aké je
    <span class="emphasis">
     <em>
      stvárnenie?
     </em>
    </span>
    Či je ono vnútornej ústrojnosti, povahe tej idey
         primerané? — Lebo zo subjektívneho stanoviska je vlastne toto stvárnenie krásou,
         predstavením krásy, stelesnením myšlienky. „Forma dat esse rei“
    <sup>
     [
     <a class="footnote" href="#ftn.id2506658" name="id2506658">
      7
     </a>
     ]
    </sup>
    je tu „conditio sine qua non“.
    <sup>
     [
     <a class="footnote" href="#ftn.id2506670" name="id2506670">
      8
     </a>
     ]
    </sup>
   </p>
   <p>
    O tom, ako pokračovať pri stvárnení jednotlivých druhov poetických, pojednáva poetika.
         Podobne náuka o básnictve vysvetľuje obšírnejšie i jednotlivé známky, ktorými líši sa
         napríklad epos od drámy, óda od hymny atď. A kritika povinná je i na tieto známky svoj
         zreteľ obracať. Ak chce teda napísať niekto drámu, kritika rozhodne, či, čo drámou byť
         malo, vskutku drámou je, a keď je, prečo je, keď nie, prečo nie je. — Koľko druhov
         básnických, toľko druhov kritiky. My obmedzíme sa na všeobecné požiadavky podarenej básne
         čo diela pekného, nech si je ona akéhokoľvek druhu.
   </p>
   <p>
    a) Ohľadom
    <span class="emphasis">
     <em>
      celku
     </em>
    </span>
    básne požaduje sa
    <span class="emphasis">
     <em>
      pôvodnosť,
            samostatnosť.
     </em>
    </span>
    Týmto ale nevylučuje sa ešte štúdium klasických vzorov ani
         nezatracuje pokrvnosť a súrodosť s jedným alebo druhým slávnym veľduchom. Bo kto by upieral
         napríklad pôvodnosť Kollárovi zato, že ku koncu „Slávy dcery“ je pokrvný s Dantem?
    <sup>
     [
     <a class="footnote" href="#ftn.id2506729" name="id2506729">
      9
     </a>
     ]
    </sup>
    A kto by neuznal geniálnosť Petöfiho-Petroviča, že má nemálo súrodých myšlienok
         so Shakespeareom?
    <sup>
     [
     <a class="footnote" href="#ftn.id2506745" name="id2506745">
      10
     </a>
     ]
    </sup>
    Všetko, čo v bode tomto žiadame od básnika, je, aby celok každej práce jeho
         svedčil o tom, že je odhaľovačom vyšších svetov (aspoň v nádeji) a „sacer interpresque deorum“.
    <sup>
     [
     <a class="footnote" href="#ftn.id2506763" name="id2506763">
      11
     </a>
     ]
    </sup>
    — Toto zjavuje sa hneď v prvých mladíkových pokusoch. Komu táto vlastnosť v
         prvej jeho klapancii chýba, veľkým poetom nikdy nebude.
   </p>
   <p>
    Ďalej potreba je, aby celou básňou previevala
    <span class="emphasis">
     <em>
      básnickosť
     </em>
    </span>
    zdravá,
         kvetná obrazotvornosť v protive s reflexiou a prozaičnosťou. Ale, pozor! Nechže básnickosť
         tá nezáleží v „poetických nezmysloch“, ani nie v prázdnych, bezvýznamných bublinách. Ani
         nech si nikto nemyslí, že sama fantázia činí geniálnym básnika! — Básnickosti nedostatok dá
         sa veľkým cvičením i nahradiť, lenže vo veľmi chatrnej miere.
   </p>
   <p>
    Konečne ešte ohľadom celku skvieť sa má báseň
    <span class="emphasis">
     <em>
      správnosťou,
     </em>
    </span>
    jednoduchosťou, čistotou a klasičnosťou. Sú toto výsledky vycibreného vkusu,
         predpokladajúceho všestrannú vzdelanosť. Už uznanie, cítenie krásy v cudzích dielach istú
         zošľachtenosť srdca a vyvinutosť umu predpokladá. U básnika musí vkus na stupeň sebavedomia
         vystúpiť.
   </p>
   <p>
    b) Čo sa
    <span class="emphasis">
     <em>
      obsahu
     </em>
    </span>
    týka, nech pohybuje sa báseň
    <span class="emphasis">
     <em>
      v medziach
            estetiky.
     </em>
    </span>
    Hnusné, špatné, podlé, dvojzmyselné myšlienky, ako i púha
         abstrakcia a absolútny nezmysel
    <sup>
     [
     <a class="footnote" href="#ftn.id2506831" name="id2506831">
      12
     </a>
     ]
    </sup>
    sú odtiaľto vylúčené; ináč celý fyzický, psychický, spoločensko-mravný a
         náboženský život v najpestrejších zjavoch svojich sem uzavretý. Obsahom básne môže teda byť
         malá, nežná muška práve tak, ako božstvo, ľúbosti mierna náruživosť
    <sup>
     [
     <a class="footnote" href="#ftn.id2506853" name="id2506853">
      13
     </a>
     ]
    </sup>
    nie inak ako svätosť — vôbec (ako rečeno) celý esteticky poňatý vesmír.
   </p>
   <p>
    Báseň má byť ďalej
    <span class="emphasis">
     <em>
      konkrétnym celkom
     </em>
    </span>
    (a nie zlomkom) podľa potreby
         zriadeným ako napríklad pri dráme.
   </p>
   <p>
    c) Konečne vzhľadom na
    <span class="emphasis">
     <em>
      formu
     </em>
    </span>
    vlastnosťou básne nech je v celku i v
         čiastkach:
   </p>
   <p>
    <span class="emphasis">
     <em>
      Jednota;
     </em>
    </span>
    smer dáva hlavná myšlienka. Táto jednota zjavuje sa v
         lyrike sťa jednota rázu a situácie.
   </p>
   <p>
    <span class="emphasis">
     <em>
      Súzvuk,
     </em>
    </span>
    harmónia, poriadok, pomernosť, miernosť.
   </p>
   <p>
    <span class="emphasis">
     <em>
      Ľahkosť v stvárnení;
     </em>
    </span>
    zavrhuje sa následkom toho ťažkosť a nútenosť
         rýmovania. Pôvodcovi síce nikto nezabráni pilne, pomaly,
    <span class="emphasis">
     <em>
      ťažko
     </em>
    </span>
    pracovať, len nech ťažkosť táto nie je zrejmá, do očú bijúca. Známe je napríklad, že Schiller
    <sup>
     [
     <a class="footnote" href="#ftn.id2506930" name="id2506930">
      14
     </a>
     ]
    </sup>
    ťažko pracoval, a predsa nikomu nenapadne obviňovať ho z ťažkosti v stvárnení.
   </p>
   <p>
    <span class="emphasis">
     <em>
      Zrozumiteľnosť;
     </em>
    </span>
    nech z básne i pravdivosť myšlienky jasne vysvitá i
         sama krása. Nepíšeme básne len pre seba, ale, aby čo cítime a myslíme, aj iní mohli
         požívať.
   </p>
   <p>
    Nech báseň nosí na sebe vyrazený znak svojho
    <span class="emphasis">
     <em>
      veku,
     </em>
    </span>
    nech je
    <span class="emphasis">
     <em>
      z ducha národného
     </em>
    </span>
    vyrastená.
    <sup>
     [
     <a class="footnote" href="#ftn.id2506969" name="id2506969">
      15
     </a>
     ]
    </sup>
    Študovať treba prostonárodné piesne, povesti, reč ľudu i zo života i zo spisov
         pre oboznámenie sa i so spôsobom myslenia, cítenia prostonárodného i so zvláštnymi
         odchýlkami hovorenia.
   </p>
   <p>
    Sama
    <span class="emphasis">
     <em>
      technika
     </em>
    </span>
    neprislúcha síce sem prísne, ale do časomiery, avšak
         nech mi je dovolené cteného čitateľa na
    <span class="emphasis">
     <em>
      metrum popri rýme
     </em>
    </span>
    upozorniť,
         čo u nás dosiaľ bolo zanedbané. Nakoľko mi známo, s myšlienkou touto medzi mladšími prvý
         vystúpil brat Pavol Országh, ako to básne jeho v Dennici a v Naprede uverejnené svedčia. Je
         to myšlienka istotne nasledovaniahodná, lebo metrum popri rýme u Čechov, Rusov a iných
         vzdelaných národov je už od dlhších dôb všeobecne prijaté. I naše básnictvo len takto
         zodpovie všetkým požiadavkám umenia.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2506658" name="ftn.id2506658">
        7
       </a>
       ]
      </sup>
      <span class="emphasis">
       <em>
        Forma dat esse rei
       </em>
      </span>
      — (lat.) forma určuje podstatu
            veci.
     </p>
    </div>
    <div class="footnote">
     <p>
      <sup>
       [
       <a class="para" href="#id2506670" name="ftn.id2506670">
        8
       </a>
       ]
      </sup>
      <span class="emphasis">
       <em>
        conditio sine qua non
       </em>
      </span>
      — (lat.) nevyhnutná podmienka.
     </p>
    </div>
    <div class="footnote">
     <p>
      <sup>
       [
       <a class="para" href="#id2506729" name="ftn.id2506729">
        9
       </a>
       ]
      </sup>
      <span class="emphasis">
       <em>
        Dante Alighieri
       </em>
      </span>
      (1265 — 1321) — taliansky básnik; mal vplyv
               na Kollárovo dielo.
     </p>
    </div>
    <div class="footnote">
     <p>
      <sup>
       [
       <a class="para" href="#id2506745" name="ftn.id2506745">
        10
       </a>
       ]
      </sup>
      <span class="emphasis">
       <em>
        Shakespeare,
       </em>
      </span>
      William (1564 — 1616) — najväčší anglický
               dramatik.
     </p>
    </div>
    <div class="footnote">
     <p>
      <sup>
       [
       <a class="para" href="#id2506763" name="ftn.id2506763">
        11
       </a>
       ]
      </sup>
      <span class="emphasis">
       <em>
        sacer interpresque deorum
       </em>
      </span>
      — posvätný tlmočník bohov.
     </p>
    </div>
    <div class="footnote">
     <p>
      <sup>
       [
       <a class="para" href="#id2506831" name="ftn.id2506831">
        12
       </a>
       ]
      </sup>
      <span class="emphasis">
       <em>
        absolútny nezmysel
       </em>
      </span>
      — ba snáď každý nezmysel vôbec.
               (Banšellova poznámka.)
     </p>
    </div>
    <div class="footnote">
     <p>
      <sup>
       [
       <a class="para" href="#id2506853" name="ftn.id2506853">
        13
       </a>
       ]
      </sup>
      <span class="emphasis">
       <em>
        ľúbosti mierna náruživosť
       </em>
      </span>
      — Náruživosť akákoľvek
      <span class="emphasis">
       <em>
        nie je pekná.
       </em>
      </span>
      Opravdivá ľúbosť nemá ani zamak náruživosti, a
               len taká môže byť estetickým predmetom básne. (Banšellova poznámka.)
     </p>
    </div>
    <div class="footnote">
     <p>
      <sup>
       [
       <a class="para" href="#id2506930" name="ftn.id2506930">
        14
       </a>
       ]
      </sup>
      <span class="emphasis">
       <em>
        Schiller,
       </em>
      </span>
      Friedrich (1759 — 1805) — nemecký básnik a
               dramatik.
     </p>
    </div>
    <div class="footnote">
     <p>
      <sup>
       [
       <a class="para" href="#id2506969" name="ftn.id2506969">
        15
       </a>
       ]
      </sup>
      <span class="emphasis">
       <em>
        báseň… nech je z ducha národného vyrastená
       </em>
      </span>
      — Preto nie div,
               že práce básnikov našich u ľudu ohlasu nenachádzajú vyjmúc niektoré prostonárodné
               spevy. Pieseň vlastná (chanson, pochádzajúca od Thibauta, navarranského kráľa) u ľudu
               neujala sa. Krivo súdia odpierajúci básnikom našim slovenskosť. (Banšellova
               poznámka.)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2507028">
       </a>
       Duch maďarskej revolučnej poézie
      </h2>
     </div>
    </div>
   </div>
   <p>
   </p>
   <p>
   </p>
   <p>
    Všeobecne uznanou pravdou je, že národný ráz sa zjavuje i v prostonárodných povestiach a
         spievankách. Niekto povedal, že každý národ je sám sebe povesťou. Práve tak, ak nie
         odôvodnenejšie, možno tvrdiť, že každý národ ospevuje v svojich spievankách sám seba.
   </p>
   <p>
    Skúmanie ducha vo výtvoroch
    <span class="emphasis">
     <em>
      umelého
     </em>
    </span>
    básnictva prispieva nemenej k
         poznaniu národného rázu než štúdium ľudovej poézie, lebo žiaden básnik nemôže stáť úplne
         odseknutý od národného zmýšľania a cítenia; naopak — každý je presiaknutý spôsobom
         nazerania svojho národa i vtedy, keď sa v technike korí cudzorodým vzorom. Komu by napadlo
         upierať slovenský charakter spisom Kollárovým, Hollého alebo Sládkovičovým, hoci tamten vo
         forme napodobňoval Petrarcu, ten Vergília
    <sup>
     [
     <a class="footnote" href="#ftn.id2507071" name="id2507071">
      16
     </a>
     ]
    </sup>
    a tento zase Chomjakova?
    <sup>
     [
     <a class="footnote" href="#ftn.id2507083" name="id2507083">
      17
     </a>
     ]
    </sup>
    Títo naši básnici zostanú preto čistým zrkadlom slovenskej povahy.
   </p>
   <p>
    Nie ináč je to s básnikmi vôbec. Každý viac-menej znázorňuje svojimi výtvormi vo
         veľsvete umenia malý svet jednotlivých ťahov národného rázu, a to ťahov verných,
         bezprostredných, lebo v umení umĺkne okrašľovanie vlastných pokleskov a otvára sa jasný
         pohľad na dno srdca, do najtajnejších záhybov.
   </p>
   <p>
    Príčiny kontinuity medzi zmýšľaním básnikovým a národným sú prirodzené. Tu však treba
         podotknúť, že dojmy prvého detstva nemožno považovať za rozhodujúcu príčinu onej
         kontinuity, lebo o básnikovi najmenej platí tá mienka, podľa ktorej človek sa rodí a nie
         vychováva za člena toho alebo iného národa. Veď keby už v embryonálnom
    <sup>
     [
     <a class="footnote" href="#ftn.id2507126" name="id2507126">
      18
     </a>
     ]
    </sup>
    stave bolo predurčené, básnikom ktorého národa sa niekto musí stať napriek
         všetkým predpokladom výchovy, tak prečože sa napríklad Petöfi — pôvodom Slovák — mohol stať
         výtečným maďarským básnikom, a to tak rýdzo maďarským, že v jeho spevoch ani nechyrovať o
         slovenských názoroch a slovenskom duchu?
   </p>
   <p>
    Hlavná príčina vzťahu medzi básnikom a národom spočíva v povahe samého básnictva. Toto
         zaiste netvorí krásu pre akési abstraktné svety ani pre seba, ale pre ľudí a predovšetkým
         pre istý kruh ľudí (národ). Aby mu však títo porozumeli, musí sa prispôsobiť ich zmýšľaniu
         a cíteniu.
   </p>
   <p>
    Z povedaného vysvitá, že národná povaha sa dá poznávať i z výtvorov umelého básnictva.
   </p>
   <p>
    Nutno však spomenúť i druhú stránku pomeru medzi básnikom a národom. Ako totiž spôsob
         národného zmýšľania prepožičiava umelcovým výtvorom náter špeciálne národný, tak z druhej
         strany poézia vplýva tvorivo na národné zmýšľanie. Básnik je mnohokrát len ozvenou tých
         citov, ktoré driemali v hĺbke národného povedomia, a naopak, národ je neraz
         uskutočňovateľom tých svetov, čo básnikova obrazotvornosť nakreslila.
   </p>
   <p>
    Na dve strany chceme teda svoju pozornosť obracať, keď sme si zaumienili nahliadnuť do
         ducha maďarskej revolučnej poézie.
   </p>
   <p>
    Predovšetkým obrátime zreteľ na maďarský národný ráz, ako sa on javil v básnictve za
         oných búrlivých časov. Zaiste to boli časy náruživosti, preto vtedajšie zmýšľanie nemožno
         považovať bez zámeru za konštantné zmýšľanie maďarského národa. Avšak napriek tomu nedá sa
         zapierať, že je zmýšľanie týchto dní poučným koloritom maďarskej národnej povahy práve tak,
         ako je chovanie jednotlivca v náruživosti, napríklad v hneve, charakteristickým a
         mnohodajným činiteľom pri tvorení úsudku o jeho celej povahe.
   </p>
   <p>
    Pretože však, ako sme spomínali, i tlač má mohutný vplyv, a to zvlášť v revolučných
         časoch, na národné zmýšľanie, z tej príčiny príde v tomto pojednaní na otázku i to, či
    <span class="emphasis">
     <em>
      maďarská revolučná poézia svoj vplyv tak upotrebila, ako to jej dôstojnosť, ba
            i zdravo pochopený záujem vlasti požadovali?
     </em>
    </span>
   </p>
   <p>
    Medzi početnými peknými vlastnosťami, ktoré čo známky maďarskej povahy spomínané bývajú,
         stojí na prvom mieste nadšenie za slobodu. Cnosť túto nemôže Maďarovi odškriepiť ani
         závisť. Ako ona prišla do rámca Maďarovej povahy, to, pravda, môže byť záhadné pre toho,
         kto by ju chcel odôvodniť obdobne, t. j. pozorovaním duševných vlastností
    <span class="emphasis">
     <em>
      iných
     </em>
    </span>
    semitských kmeňov, napospol nevyznačujúcich sa láskou k slobode.
   </p>
   <p>
    A Maďarova slobodymilovnosť je predsa výsledkom veľmi zjavných príčin. Sú to menovite
         dve príčiny: jednou z nich je veľký počet šľachty, druhou priaznivá zemepisná poloha. Čo sa
         najprv šľachty týka, snáď ani netreba dokazovať, aký veľký vplyv má na kriesenie ducha
         slobody. Stačí poukázať na Poľsko. Ľud tam vcelku stojí, ako je známe, na veľmi nízkom
         stupni blahobytu a vzdelanosti, a predsa je poľský národ všeobecne známy ako za slobodu
         najnadšenejší národ medzi slovanskými kmeňmi. Príčinou toho je veľký počet jeho šľachty. —
         Okrem toho ale padá i zemepisná poloha na váhu, lebo zanietenosť za slobodu je podmienená i
         hmotným blahobytom. Kde niet blahobytu, tam sa ani inteligencia vyvinúť ani láska k slobode
         prebudiť nemôže. Očakávať podobnú nadšenosť za slobodu od Eskimáka alebo od helénskeho
         Papuánca bolo by vecou, mierne rečeno, smiešnou.
   </p>
   <p>
    Maďarským kmeňom obývané kraje sú väčším dielom požehnané: žírne dolnozemské roviny
         bohato obsýpajú Maďara rôznymi darmi prírody. Nasledovne, okrem veľkého počtu šľachty (ku
         ktorej však pri doterajších politických pomeroch aj
    <span class="emphasis">
     <em>
      slovenská
     </em>
    </span>
    odrodilá šľachta
    <sup>
     [
     <a class="footnote" href="#ftn.id2507292" name="id2507292">
      19
     </a>
     ]
    </sup>
    značný kontingent poskytuje) je to výsledkom len
    <span class="emphasis">
     <em>
      púhej
         náhody,
     </em>
    </span>
    a nie absolútnym znakom semitského charakteru, že spoluvlastenci naši,
         Maďari, stoja pred svetom v takej dobrej povesti so svojou slobodymilovnosťou. Odnímte
         Maďarstvu početnú šľachtu, preneste požehnanú Dolnú zem s Maďarstvom na neúrodné skalnaté
         Horniaky, a budete mať z maďarského kmeňa k slobode práve tak ľahostajnú masu, akú vidíte u
         všetkých semitských národov.
   </p>
   <p>
    Toto zatiaľ len mimochodom buď rečené na dôkaz toho, že nadšenosť maďarského kmeňa za
         slobodu nespomínam len preto, lebo je to už tak obyčajou.
   </p>
   <p>
    A táto hlavná známka maďarskej povahy previeva i celou maďarskou poéziou vôbec, teda i
         revolučnou, ba nadšenosť za slobodu je stredobodom maďarského básnictva: ona je tou
         červenou niťou, ktorá spája jednotlivé plody maďarského básnictva, ona je, možno riecť,
         géniom maďarského Parnasu.
   </p>
   <p>
    Slovenskí básnici by si mali tejto okolnosti povšimnúť. Lebo ak je nepochybne pravda, že
         i poézia má pretvárajúci vplyv na národnú povahu, pýtam sa: prečo nepovzbudzovať piesňou
         slobody v našom
    <span class="emphasis">
     <em>
      holubičom
     </em>
    </span>
    národe ducha slobody, v národe tom, ktorému
         by sa ozaj zišlo niečo viac nadšenosti za svoje práva? Načo mu vyhúdať ustavičné žiale a
         náreky, tomu národu, ktorý sa i sám dosť naplače? — Smer výtečných Kalinčiakových povestí
         je z tohto ohľadu tiež ocenenia hoden. A prečo by sa tento smer nemohol nasledovať i v
         básňach? Veď to nemusia byť výlučne rozpomienky na turecké boje, ktorými možno vplývať na
         kriesenie ducha slobody.
   </p>
   <p>
    Svetoobčianske (kozmopolitické) fantómy naháňať u nás je predčasné. My, čo sme sotva žiť
         začali a ktorí s celým napružením musíme viesť boj o otázku „byť a či nebyť“, môžeme sa
         dopustiť v poézii i trochu národného egoizmu, ba partikularizmu,
    <sup>
     [
     <a class="footnote" href="#ftn.id2507388" name="id2507388">
      20
     </a>
     ]
    </sup>
    a to bez toho, žeby sme sa tým proti záujmom všeľudstva prehrešili.
   </p>
   <p>
    Nemožno uvádzať jednotlivé príklady na dôkaz toho, aká náruživá láska k slobode povieva
         maďarskou revolučnou poéziou, lebo by som musel napísať celú antológiu. Pripomenúť však
         nutno, že i Maďarova láska k slobode, ako sa ona v revolučných básnických plodoch
         prejavuje, je stranícka a sebecká. Lenže hranica, ktorú nemožno prekročiť bez poníženia
         poézie a bez poškvrnenia národného rázu, je v maďarskom básnictve vôbec, a menovite v
         revolučnom, nápadne zo zreteľa spustená.
   </p>
   <p>
    U Maďara by si márne hľadal nadšenie za akési všeľudské záujmy, márne i v jeho poézii —
         a najmenej v revolučnej — výlevy nad slobodou všeľudstva. Jediný Erdélyi
    <sup>
     [
     <a class="footnote" href="#ftn.id2507426" name="id2507426">
      21
     </a>
     ]
    </sup>
    tvorí v tomto ohľade výnimku, keď spieva:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       Boh nech požehná každý rod,
      </em>
     </span>
     <br/>
     <span class="emphasis">
      <em>
       osud všetkých národov je jeden.
      </em>
     </span>
     <br/>
     <span class="emphasis">
      <em>
       Sloboda je sväté dedičstvo,
      </em>
     </span>
     <br/>
     <span class="emphasis">
      <em>
       a nie milosť veľavlády.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Ale i toto je myšlienka
    <span class="emphasis">
     <em>
      vynútená
     </em>
    </span>
    „Davoriou“,
    <sup>
     [
     <a class="footnote" href="#ftn.id2504860" name="id2504860">
      22
     </a>
     ]
    </sup>
    známou protimaďarskou básňou. Erdélyi, ak chcel náruživé výbuchy „Davorie“
         zroniť, nemohol to urobiť upotrebením väčšej náruživosti, akou zúri „Davoria“, lebo by bol
         zašiel do smiešnosti; bol teda
    <span class="emphasis">
     <em>
      nútený
     </em>
    </span>
    odpovedať zo všeľudského
         stanoviska. Pravda, tiež mu to vyšlo trochu komicky. Spomenuté vysoko lietajúce frázy
         nemôže aspoň bez úsmevu čítať žiaden vtedajšie pomery znajúci človek v súvislosti s
         nasledovnou
    <span class="emphasis">
     <em>
      myšlienkou
     </em>
    </span>
    Erdélyiho „Protispevu“:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       My im ani len myšlienkou
      </em>
     </span>
     <br/>
     <span class="emphasis">
      <em>
       škodiť nechceli…
      </em>
     </span>
     <br/>
     <br/>
     <span class="emphasis">
      <em>
       (Rumunom pred rokom 1848.)
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Okrem tejto básne niet v maďarskom revolučnom básnictve iných výtvorov, nesených duchom
         všeľudskej slobody.
   </p>
   <p>
    Ale ani to nemožno celkom zazlievať. V búrlivých časoch, keď Maďarstvo viedlo boj o
         život proti absolutizmu, dá sa prepáčiť maďarskej tlači jej národný partikularizmus. Ba
         sotvakto sa pozastaví i nad tým, že maďarskí spisovatelia upotrebili na povzbudenie národa
         duchu národnému lichotiace myšlienky. Rodnou sebaláskou trochu okorenená poézia má ľahší
         prístup k srdcu národa, lebo útly a rozumný pochlebník je vítanejším hosťom nielen u dám a
         mládeže, ale aj u národa než bezohľadný, surový kárateľ. Z tohto hľadiska vychádzajúc,
         nemožno zatracovať ani to časté „a magyarok istene“ (maďarský boh), akokoľvek je ono
         smiešne absurdum dotiaľ, pokiaľ sa upotrebí v poézii, ale smiešna mi prichodí tá fráza vo
         vážnej dennej reči.
   </p>
   <p>
    Lenže i pri poetickom lichotení platí francúzske príslovie: Pas trop de zele! (Nieže
         primnoho horlivosti!). Prehnané chvály vedia otráviť povahu národa, a to zvlášť takého,
         ktorý má aj ináč sklon k nadutosti a šliapaniu cudzích práv. — „Netreba škriabať junca
         medzi rohami, lebo bude klať.“ —
   </p>
   <p>
    Maďarské revolučné básnictvo priveľmi popustilo opraty partikularistickým chválam, a to
         často chválam celkom nejapným.
   </p>
   <p>
    Ak sa nikto nepozastaví nad takými myšlienkami, ako sú nasledovné:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       Chvalabohu, nás Maďarmi
      </em>
     </span>
     <br/>
     <span class="emphasis">
      <em>
       volá svet!
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    alebo:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       Hor do výšky so zástavou,
      </em>
     </span>
     <br/>
     <span class="emphasis">
      <em>
       celý svet nechže ju vidí, napred!
      </em>
     </span>
     <sup>
      [
      <a class="footnote" href="#ftn.id2505045" name="id2505045">
       23
      </a>
      ]
     </sup>
     <br/>
    </p>
   </div>
   <p>
   </p>
   <p>
   </p>
   <p>
    alebo
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       Ľud maďarský je dávno spiaci lev,
      </em>
     </span>
     <br/>
     <span class="emphasis">
      <em>
       mnohé hady cicali z neho krev.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    alebo:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       A z vychladlého popola
      </em>
     </span>
     <br/>
     <span class="emphasis">
      <em>
       slávne Grécko opäť vstáva,… —
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    tak sa iste treba zasmiať, ba i mrzieť nad takým nadutým pechorením, ako je napríklad:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       A národ (maďarský) sa stane obrazom božím,
      </em>
     </span>
     <br/>
     <span class="emphasis">
      <em>
       šľachetným, veľkým a slávnym;
      </em>
     </span>
     <br/>
     <span class="emphasis">
      <em>
       jeho moc, blahoslavenstvo a meno
      </em>
     </span>
     <br/>
     <span class="emphasis">
      <em>
       bude sa merať s nebesami!
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    A tieto blasfémie
    <sup>
     [
     <a class="footnote" href="#ftn.id2505161" name="id2505161">
      24
     </a>
     ]
    </sup>
    zneli z lýry Vörösmartyho,
    <sup>
     [
     <a class="footnote" href="#ftn.id2505172" name="id2505172">
      25
     </a>
     ]
    </sup>
    prvého maďarského básnika!
   </p>
   <p>
    Alebo:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       Ponáhľaj sa, vlasť moja, vyniesť na svetlo
      </em>
     </span>
     <br/>
     <span class="emphasis">
      <em>
       tvoju svetovú povesť.
      </em>
     </span>
     <br/>
     <span class="emphasis">
      <em>
       Európa je ticho, znovu ticho,
      </em>
     </span>
     <br/>
     <span class="emphasis">
      <em>
       odromonili jej revolúcie.
      </em>
     </span>
     <br/>
     <span class="emphasis">
      <em>
       … Na samého seba nechali
      </em>
     </span>
     <br/>
     <span class="emphasis">
      <em>
       Maďara národy babské…
      </em>
     </span>
     <br/>
     <span class="emphasis">
      <em>
       … Nech to pozdvihne duše naše,
      </em>
     </span>
     <br/>
     <span class="emphasis">
      <em>
       že my sme lúčom kahanca,
      </em>
     </span>
     <br/>
     <span class="emphasis">
      <em>
       ktorý, keď iní spia,
      </em>
     </span>
     <br/>
     <span class="emphasis">
      <em>
       horí v mrákave polnoci.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    V pomere k Maďarovi je teda každý iný — zbabelcom.
   </p>
   <p>
    Alebo:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       Jestli bude deň, ktorý naše meno zničí,
      </em>
     </span>
     <br/>
     <span class="emphasis">
      <em>
       tak sa v hrob uloží pol sveta.
      </em>
     </span>
     <br/>
     (Petőfi)
     <br/>
    </p>
   </div>
   <p>
   </p>
   <p>
   </p>
   <p>
    Podobné bombasty, ktorými celá maďarská poézia, zvlášť revolučná, bohato oplýva, sú
         nezrelými plodmi národného „grössenwahnu“,
    <sup>
     [
     <a class="footnote" href="#ftn.id2505290" name="id2505290">
      26
     </a>
     ]
    </sup>
    a žiaden div, že choroba táto, ešte aj básnictvom rozširovaná, väčšiu časť
         Maďarstva zachvátila. Tomuto sa máme ešte menej diviť, ak povážime, že orientálne národy, u
         ktorých obrazotvornosť prevyšuje všetky duševné vlohy, sú nadmieru náklonné tomu, aby sa za
         vyvolený národ boží pokladali a o svojich silách, o svojej budúcnosti, o svojej dejepisnej
         úlohe prifantasticky zmýšľali. Avšak keďže prehrešenie sa proti reálnemu svetu koniec
         koncov len ku sklamaniu viesť môže, z tej príčiny je veľmi prospešné podľa možnosti krotiť
         a mierniť zháňanie sa za ligotavým mamom rozpálenej fantázie. A k tomu je — okrem výchovy —
         zvlášť poézia povolaná, ktorá má tým viac byť korektívom
    <sup>
     [
     <a class="footnote" href="#ftn.id2505327" name="id2505327">
      27
     </a>
     ]
    </sup>
    výstredností národa, lebo jej dôstojnosť tak so sebou prináša, aby ľahkomyseľne
         neopustila svoje vyššie humánne stanovisko a aby potleskom masy zvedená nezanechala tie
         sféry, v ktorých panujú len výdobytky ducha a v ktorých nekvitne povýšenie jedného na
         ponížení iných ani sláva jedného na rumoch slávy cudzej.
   </p>
   <p>
    Nemožno odpustiť maďarskému revolučnému básnictvu, že sa nevedelo v tých búrlivých
         časoch obrániť pred závratom a že spustilo zo zreteľa svoje poslanie. Niektoré básne
         dýchajú takou bezohľadnou pýchou, že pred nimi niet ani u boha nič svätého. V jednej sa
         napríklad prirovnáva sila Maďarovho ramena k najťažším
    <span class="emphasis">
     <em>
      božím
     </em>
    </span>
    bleskom,
         v inej prechádza roztopašnosť k vyhrážkam proti bohu:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       Pozdravím sa bohu
      </em>
     </span>
     <br/>
     <span class="emphasis">
      <em>
       maďarsky,
      </em>
     </span>
     <br/>
     <span class="emphasis">
      <em>
       aby s národom nezachádzal
      </em>
     </span>
     <br/>
     <span class="emphasis">
      <em>
       podlo.
      </em>
     </span>
     <br/>
     <span class="emphasis">
      <em>
       Nechže mu aj nechá, čo mu dal,
      </em>
     </span>
     <br/>
     <span class="emphasis">
      <em>
       bo ak nie,
      </em>
     </span>
     <br/>
     <span class="emphasis">
      <em>
       zrúcam veže
      </em>
     </span>
     <br/>
     <span class="emphasis">
      <em>
       všetkých chrámov.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    V takejto zmesi rozbúrených náruživostí ozaj dobre padne čítať osamotený výstražný hlas
         geniálneho, no nešťastného Alexandra Vachotta:
    <sup>
     [
     <a class="footnote" href="#ftn.id2505425" name="id2505425">
      28
     </a>
     ]
    </sup>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       Dôverujúc v zoru úsvitu svojeho,
      </em>
     </span>
     <br/>
     <span class="emphasis">
      <em>
       nedostaňže závrat v opilosti srdca,
      </em>
     </span>
     <br/>
     <span class="emphasis">
      <em>
       nedostaňže závrat, horlivý národ môj.
      </em>
     </span>
     <br/>
     <span class="emphasis">
      <em>
       … Ďaleký je ten vek, aby sme mohli byť vďačnými,
      </em>
     </span>
     <br/>
     <span class="emphasis">
      <em>
       alebo, ak treba, aby sme hrozne odplácali
      </em>
     </span>
     <br/>
     <span class="emphasis">
      <em>
       nepriateľom pošliapanej vlasti.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Popri horúcej láske, ktorou ľne maďarské plemä k slobode, dosvedčuje ono prítulnosť i
         oproti svojim panovníkom. Ale jeho lojálnosť sa viaže na podmienky a
    <span class="emphasis">
     <em>
      nie je
            spoľahlivá.
     </em>
    </span>
    Mnohé dejepisné príklady dosvedčujú, že pokiaľ panovník úprimne
         zmýšľa s Maďarmi, pokiaľ nie sú ohrozené ich práva, výsady a hrdosť, dovtedy má v nich
         obetavých poddaných; v opačnom prípade ale zanevrú bezohľadnou nenávisťou proti
         panovníckemu rodu, nešetriac zásadu kresťanstva, podľa ktorej treba byť poslušným
         akejkoľvek vrchnosti, a povznesúc sa nad slová Kristove: „Dávajte, čo je cisárovo,
         cisárovi.“
   </p>
   <p>
    Maďarská revolučná poézia je tiež drastickým príkladom, akej nelojálnosti je schopný
         maďarský kmeň, cítiac sa dotknutý v hrdosti a vidiac ohrozenú slobodu vlasti. — Petőfi
         napísal v „Apoštolovi“ apoteózu, hoci podľa Gregussa
    <sup>
     [
     <a class="footnote" href="#ftn.id2505516" name="id2505516">
      29
     </a>
     ]
    </sup>
    nepodarenú,
    <sup>
     [
     <a class="footnote" href="#ftn.id2505529" name="id2505529">
      30
     </a>
     ]
    </sup>
    na vraždu kráľa a okrem toho sedem iných básní takého nelojálneho obsahu (Proti
         kráľom, Kráľom, Hotuj sa, vlasť moja, Kráľ a kat, Austria, Tu je kuša moja a Obeste ho), že
         usporiadateľ jeho spisov, Greguss, sa ich v najnovšom čase neopovážil uverejniť.
   </p>
   <p>
    Na ukážku ešte aspoň niektoré úryvky z iných maďarských spisovateľov ako výstražný
         príklad toho, ako hlboko môže klesnúť básnictvo, ak sa dá zachvátiť náruživosťou.
   </p>
   <p>
    V jednej básni opisuje L., že jedného panovníka nechcú pri bráne nebies pustiť dnu, ba
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       Ani len v pekle nenájde miesta
      </em>
     </span>
     <br/>
     <span class="emphasis">
      <em>
       veľký kráľ, svetský panovník.
      </em>
     </span>
     <br/>
     <span class="emphasis">
      <em>
       … Uteč stadeto, ty bič zeme,
      </em>
     </span>
     <br/>
     <span class="emphasis">
      <em>
       vstúpiš-li medzi nás (čertov), roztrháme ťa;
      </em>
     </span>
     <br/>
     <span class="emphasis">
      <em>
       pre teba trpíme mnohí,
      </em>
     </span>
     <br/>
     <span class="emphasis">
      <em>
       pálení v ohni nezhasiteľnom.
      </em>
     </span>
     <br/>
     <span class="emphasis">
      <em>
       A on sa vzdaľuje ako ubitý pes, nemo,
      </em>
     </span>
     <br/>
     <span class="emphasis">
      <em>
       nosiac na duši ťarchy svojho hriechu.
      </em>
     </span>
     <br/>
     <span class="emphasis">
      <em>
       Neprijme nebo, zem, nebo, peklo
      </em>
     </span>
     <br/>
     <span class="emphasis">
      <em>
       panovníkov, čo krv národov cicajú.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Aký neslýchane drastický tón! Aké nízke podobenstvá! Do úst zbesilca hodné slová, ale
         nie zvuky z lýry pravých posvätencov múz.
   </p>
   <p>
    Opäť na inom mieste hovorí L. J. (József Lévay?):
    <sup>
     [
     <a class="footnote" href="#ftn.id2505649" name="id2505649">
      31
     </a>
     ]
    </sup>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       V radosti sa chvej, vyprahnutá zem,
      </em>
     </span>
     <br/>
     <span class="emphasis">
      <em>
       v radosti plačú i samé nebesá,
      </em>
     </span>
     <br/>
     <span class="emphasis">
      <em>
       že rameno ľudu vyhodilo
      </em>
     </span>
     <br/>
     <span class="emphasis">
      <em>
       nepriateľa ľudu von z purpuru trónneho.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Iný zase:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       Ak jesto boh, ak jesto otec národa,
      </em>
     </span>
     <br/>
     <span class="emphasis">
      <em>
       tak príde deň pomsty horiacej,
      </em>
     </span>
     <br/>
     <span class="emphasis">
      <em>
       kde nebude sa liať národa krv za jedného,
      </em>
     </span>
     <br/>
     <span class="emphasis">
      <em>
       ale bude sa liať krv jedného za milióny.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Petöfi si roztopašne dovoľuje opisovať kráľa Ladislava Dobže
    <sup>
     [
     <a class="footnote" href="#ftn.id2505740" name="id2505740">
      32
     </a>
     ]
    </sup>
    ako nejakého uličníka, istotne nezamýšľajúc tým zveľadiť autoritu kráľovskej
         osoby:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       Botu jeho sedliackym príštipkom
      </em>
     </span>
     <br/>
     <span class="emphasis">
      <em>
       udrel po líci švec;
      </em>
     </span>
     <br/>
     <span class="emphasis">
      <em>
       ostrohy mu boli hrdzavé
      </em>
     </span>
     <br/>
     <span class="emphasis">
      <em>
       a podpätok vykrivený.
      </em>
     </span>
     <br/>
     <span class="emphasis">
      <em>
       … Úbohý kráľ, úbohý kráľ,
      </em>
     </span>
     <br/>
     <span class="emphasis">
      <em>
       ale potešuj sa:
      </em>
     </span>
     <br/>
     <span class="emphasis">
      <em>
       bude ešte chudobnejších
      </em>
     </span>
     <br/>
     <span class="emphasis">
      <em>
       kráľov, než ty si bol.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Snáď netreba dokladať, že tieto roztopašné nápady a výplody náruživosti hodné sú
         zaslúženého opovrženia. Výška umeleckého génia má sa ukázať pokojnou vo víchrici
         náruživosti; zostúpiť do nečistých vĺn prózy sveta a do jeho zamútených vírov je poézie
         nedôstojné — nech to urobí Petöfi či Rouget de Lisle (pôvodca Marseillaisy), všetko jedno.
   </p>
   <p>
    Pravda, týmto nemienime, že by sa maďarské básnictvo bolo malo postaviť na priamy odpor
         proti prúdom pospolitej mienky. To by v
    <span class="emphasis">
     <em>
      tých časoch
     </em>
    </span>
    sotva niečo bolo
         prospelo. Ale myslíme, že aspoň v záujme svojej dôstojnosti nemalo s takou ľahkovážnosťou
         urobiť terčom svojej nenávisti osobu konkrétneho postavenia, a najmenej tú osobu, ktorá
         okrem toho nie je vždy jedine zodpovedná za všetky osudy národov!
   </p>
   <p>
    Nechceme rozrývať rany minulosti, ktoré sa, bohužiaľ, ešte vždy úplne nezahojili, keď
         ideme teraz konštatovať nepriateľské vystúpenie maďarskej revolučnej poézie proti
         nemaďarským obyvateľom našej vlasti. Uvedieme len niekoľko úryvkov miesto mnohých ako
         charakteristiku vtedajšieho napätia medzi
    <span class="emphasis">
     <em>
      nami a nimi,
     </em>
    </span>
    ale zároveň ako
         opätovný dôkaz pravdy, v priebehu týchto riadkov už viac razy spomenutej, že sa maďarská
         revolučná poézia nevedela ubrániť pred závratom a poškvrnením seba samej.
   </p>
   <p>
    Jeden „posvätenec“ maďarského Parnasu reční:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       Von sa! von sa! lúpežnícke vojská,
      </em>
     </span>
     <br/>
     <span class="emphasis">
      <em>
       čo vás štvú ako katov národa:
      </em>
     </span>
     <br/>
     <span class="emphasis">
      <em>
       Nájdite, zbesilí vy psi, hrobitov
      </em>
     </span>
     <br/>
     <span class="emphasis">
      <em>
       v žalúdku mrcinou žijúcich zverov.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Tí „psi“ už druhýkrát prichádzajú. Vyššie bol spomínaný „bitý pes“ — tu sa už opisujú
         „zbesilí psi“.
   </p>
   <p>
    Juraj Sárosi
    <sup>
     [
     <a class="footnote" href="#ftn.id2505916" name="id2505916">
      33
     </a>
     ]
    </sup>
    nás zavedie do chorvátskeho tábora, a nakoľko lúpežné zvery už boli ospievané,
         prichodí teraz rad na jednokopytníkov:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       Celé zbojnícke plemä sa hýbe s náruživosťou:
      </em>
     </span>
     <br/>
     <span class="emphasis">
      <em>
       snáď bitku vyhrali a slávia kar víťazstva,
      </em>
     </span>
     <br/>
     <span class="emphasis">
      <em>
       že tak veľmi hihocú (erdžia) ako kone.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Básnik opisuje ďalej i chorvátske menu:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       V hrnčekoch varia zemiaky a omastenú kašu,
      </em>
     </span>
     <br/>
     <span class="emphasis">
      <em>
       nieto konca kraja týmto národným jedlám,…
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Potom si kladie za povinnosť splatiť tribút umenia aj svojmu grajciarovému
    <span class="emphasis">
     <em>
      pipasáru, vraviac:
     </em>
    </span>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       nad ktorými jedlami stoja na stráži hraničiari;
      </em>
     </span>
     <br/>
     <span class="emphasis">
      <em>
       ich nohy sú také ako grajciarové pipasáre; atď.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Toto sú však všetko celkom nevinné vtipy v porovnaní s nasledovnou ódou Petőfiho:
    <sup>
     [
     <a class="footnote" href="#ftn.id2578028" name="id2578028">
      34
     </a>
     ]
    </sup>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       Ty Rác, ty Nemec, Chorvát, Slovák, Olách,
      </em>
     </span>
     <br/>
     <span class="emphasis">
      <em>
       čože vy hryziete všetci Maďara?
      </em>
     </span>
     <br/>
     <span class="emphasis">
      <em>
       V maďarských rukách sa ligotal meč,
      </em>
     </span>
     <br/>
     <span class="emphasis">
      <em>
       ktorý vás bránil pred Turkom a Mongolom.
      </em>
     </span>
     <br/>
     (Nové dejepisné odhalenie.)
     <br/>
     <span class="emphasis">
      <em>
       Verne sme sa s vami podelili v dobrom,
      </em>
     </span>
     <br/>
     <span class="emphasis">
      <em>
       čo nám dobrého šťastie požehnalo,
      </em>
     </span>
     <br/>
     <span class="emphasis">
      <em>
       a vždy sme prevzali polovicu ťarchy,
      </em>
     </span>
     <br/>
     (Na akých vážkach polovicu?)
     <br/>
     <span class="emphasis">
      <em>
       ktorú zlo — osud na vaše plecia uložil.
      </em>
     </span>
     <br/>
     <span class="emphasis">
      <em>
       … Krkavce ste vy, hnusné hladné krkavce,
      </em>
     </span>
     <br/>
     <span class="emphasis">
      <em>
       ale Maďar ešte nie je mŕtvolou.
      </em>
     </span>
     <br/>
     <span class="emphasis">
      <em>
       Nie, bohuprisám, nie! a on si namaľuje
      </em>
     </span>
     <br/>
     <span class="emphasis">
      <em>
       úsvit na nebo vašou krvou.
      </em>
     </span>
     <br/>
     <span class="emphasis">
      <em>
       Nechže sa teda stane, ako ste vy (?) chceli!
      </em>
     </span>
     <br/>
     <span class="emphasis">
      <em>
       Von sa teda do poľa na život a na smrť!
      </em>
     </span>
     <br/>
     <span class="emphasis">
      <em>
       Nech nebude pokoj, kým z vášho zlého srdca
      </em>
     </span>
     <br/>
     <span class="emphasis">
      <em>
       nevytečie posledná kvapka krvi!
      </em>
     </span>
     <br/>
     <span class="emphasis">
      <em>
       … Hor sa teda, maďarský ľud, proti tejto podlej čriede,
      </em>
     </span>
     <br/>
     <span class="emphasis">
      <em>
       ktorá ti napadla majetok a život,
      </em>
     </span>
     <br/>
     <span class="emphasis">
      <em>
       hor sa ku boju veľkému, svätému,
      </em>
     </span>
     <br/>
     <span class="emphasis">
      <em>
       hor sa k božiemu súdu, hor!
      </em>
     </span>
     <br/>
     <span class="emphasis">
      <em>
       Niekedy sme válčili s levami,
      </em>
     </span>
     <br/>
     <span class="emphasis">
      <em>
       a či nás teraz tieto vši majú zjesť?
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Ale dosť! Zastrime rúško zabudnutia na takéto zúrivé plody zúfalosťou naplnenej
         fantázie. K týmto niekoľkým úryvkom len to sluší poznamenať, že nevďačnú úlohu, ktorú
         predtým
    <span class="emphasis">
     <em>
      menovite
     </em>
    </span>
    maďarská
    <span class="emphasis">
     <em>
      poézia
     </em>
    </span>
    prevzala na
         napínanie pomeru medzi rôznorečovými bratmi našej vlasti, zastupuje, bohužiaľ, za našich
         dní maďarské a iné podplatené
    <span class="emphasis">
     <em>
      časopisectvo.
     </em>
    </span>
    A keďže i vtedy udalosti
         dokázali, že štvanie národností len ku škode vlasti slúži, preto by streštené živly, a
         nadovšetko časopisectvo, už raz mali natiahnuť chladnokrvnejšie a rozvážnejšie struny.
         Potrebu bratskej zhody už vtedy hlboko cítili maďarské ozaj geniálne duše a s radosťou
         registrujeme šľachetný hlas Vörösmartyho, rodeného Maďara:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       Hnevu a zloby bolo dosť,
      </em>
     </span>
     <br/>
     <span class="emphasis">
      <em>
       nenávideli sme sa ako kuruc, Tatár
      </em>
     </span>
     <br/>
     <span class="emphasis">
      <em>
       a vec naša z tej príčiny
      </em>
     </span>
     <br/>
     <span class="emphasis">
      <em>
       nedosiahla prajaného výsledku.
      </em>
     </span>
     <br/>
     <span class="emphasis">
      <em>
       … Nuž prečže žiaľ a nenávisť!
      </em>
     </span>
     <br/>
     <span class="emphasis">
      <em>
       Alebo ak máme čo nenávidieť,
      </em>
     </span>
     <br/>
     <span class="emphasis">
      <em>
       tak nenáviďme toho ducha,
      </em>
     </span>
     <br/>
     <span class="emphasis">
      <em>
       ktorý medzi nami panoval
      </em>
     </span>
     <br/>
     <span class="emphasis">
      <em>
       a zjednotiť sa nám nedovolil.
      </em>
     </span>
     <br/>
     <span class="emphasis">
      <em>
       Nenávisť táto (tohto ducha)
      </em>
     </span>
     <br/>
     <span class="emphasis">
      <em>
       je láska!
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Ak tieto milé zvuky Vörösmartyho lýry neodznejú v budúcnosti nahlucho, ako odzneli
         predtým, tak sa zaiste splnia slová jeho „Proroctva“, v ktorom sú i predošlé riadky
         obsiahnuté:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       Lebo tebe ešte skvitať nutno, ó, vlasť,
      </em>
     </span>
     <br/>
     <span class="emphasis">
      <em>
       ponad všetky časy a všetky osudy!
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    V opačnom prípade ale
    <span class="emphasis">
     <em>
      beznádejne
     </em>
    </span>
    bude musieť žialiť génius Uhorska
         s elégiou hlbokoumného, filozoficky vzdelaného Jozefa Bajzu:
    <sup>
     [
     <a class="footnote" href="#ftn.id2578310" name="id2578310">
      35
     </a>
     ]
    </sup>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       V minulosti tvojej niet potechy,
      </em>
     </span>
     <br/>
     <span class="emphasis">
      <em>
       v budúcnosti tvojej niet nádeje,
      </em>
     </span>
     <br/>
     <span class="emphasis">
      <em>
       klesajúca krásna moja vlasť,
      </em>
     </span>
     <br/>
     <span class="emphasis">
      <em>
       pre teba ja krvácam.
      </em>
     </span>
     <br/>
     <span class="emphasis">
      <em>
       Po tak mnohých borbách
      </em>
     </span>
     <br/>
     <span class="emphasis">
      <em>
       že ti bude možno
      </em>
     </span>
     <br/>
     <span class="emphasis">
      <em>
       z víru a z vĺn sa vymôcť —
      </em>
     </span>
     <br/>
     <span class="emphasis">
      <em>
       nesvieti žiadna hviezda (nádeje).
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Ba uskutoční sa výstražný obraz Garayovej básne,
    <sup>
     [
     <a class="footnote" href="#ftn.id2578375" name="id2578375">
      36
     </a>
     ]
    </sup>
    „ľudu východu“ venovanej:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       Bude smrť odplatou jeho dlhého hriechu
      </em>
     </span>
     <br/>
     <span class="emphasis">
      <em>
       ako toho, čo odhodil svojho boha,
      </em>
     </span>
     <br/>
     <span class="emphasis">
      <em>
       a splní sa tá tisícročná kliatba:
      </em>
     </span>
     <br/>
     <span class="emphasis">
      <em>
       že od nás samých prísť má skaza naša!
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Bože daj, aby sa to stať nemuselo!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2507071" name="ftn.id2507071">
        16
       </a>
       ]
      </sup>
      <span class="emphasis">
       <em>
        Vergilius,
       </em>
      </span>
      Publius Maro (70 — 19 pr. n. l.) — rímsky básnik,
               autor „Eneidy“.
     </p>
    </div>
    <div class="footnote">
     <p>
      <sup>
       [
       <a class="para" href="#id2507083" name="ftn.id2507083">
        17
       </a>
       ]
      </sup>
      <span class="emphasis">
       <em>
        Chomjakov,
       </em>
      </span>
      Alexej Stepanovič (1804 — 1860) — ruský básnik,
               publicista a historik; bol veľmi obľúbený u štúrovcov.
     </p>
    </div>
    <div class="footnote">
     <p>
      <sup>
       [
       <a class="para" href="#id2507126" name="ftn.id2507126">
        18
       </a>
       ]
      </sup>
      <span class="emphasis">
       <em>
        embryonálny
       </em>
      </span>
      — (z gr.) počiatočný, zárodočný.
     </p>
    </div>
    <div class="footnote">
     <p>
      <sup>
       [
       <a class="para" href="#id2507292" name="ftn.id2507292">
        19
       </a>
       ]
      </sup>
      <span class="emphasis">
       <em>
        odrodilá šľachta
       </em>
      </span>
      — Jedna čiastka šľachty pôvodne slovenskej
               nosí maďarsky znejúce rodinné mená od tých čias, čo latinčina prestala byť rečou
               diplomatickou v Uhorsku. Predtým sa písali rodinné maná s latinskou koncovkou -ius
               alebo s predložkou de. (Banšellova poznámka.)
     </p>
    </div>
    <div class="footnote">
     <p>
      <sup>
       [
       <a class="para" href="#id2507388" name="ftn.id2507388">
        20
       </a>
       ]
      </sup>
      <span class="emphasis">
       <em>
        partikularizmus
       </em>
      </span>
      — (z lat.) snaha o zdôraznenie časti proti
               celku; tu sebectvo.
     </p>
    </div>
    <div class="footnote">
     <p>
      <sup>
       [
       <a class="para" href="#id2507426" name="ftn.id2507426">
        21
       </a>
       ]
      </sup>
      <span class="emphasis">
       <em>
        Erdélyi,
       </em>
      </span>
      János (1814 — 1868) — maďarský básnik.
     </p>
    </div>
    <div class="footnote">
     <p>
      <sup>
       [
       <a class="para" href="#id2504860" name="ftn.id2504860">
        22
       </a>
       ]
      </sup>
      <span class="emphasis">
       <em>
        Davoria
       </em>
      </span>
      — národná srbochorvátska pieseň bojového rázu.
               Pomenovanie súvisí so slovom davor (údajne meno božstva v juhosl. mytológii.)
     </p>
    </div>
    <div class="footnote">
     <p>
      <sup>
       [
       <a class="para" href="#id2505045" name="ftn.id2505045">
        23
       </a>
       ]
      </sup>
      K Petőfiho veršom „Hor do výšky so zástavou“ K. Banšell poznamenáva, že Petőfi žiadal snem, aby ju dekretoval za revolučnú pieseň.
     </p>
    </div>
    <div class="footnote">
     <p>
      <sup>
       [
       <a class="para" href="#id2505161" name="ftn.id2505161">
        24
       </a>
       ]
      </sup>
      <span class="emphasis">
       <em>
        blasfémia
       </em>
      </span>
      — (z gr.) bohorúhačstvo.
     </p>
    </div>
    <div class="footnote">
     <p>
      <sup>
       [
       <a class="para" href="#id2505172" name="ftn.id2505172">
        25
       </a>
       ]
      </sup>
      <span class="emphasis">
       <em>
        Vörösmarty,
       </em>
      </span>
      Mihály (1800 — 1855) — maďarský básnik.
     </p>
    </div>
    <div class="footnote">
     <p>
      <sup>
       [
       <a class="para" href="#id2505290" name="ftn.id2505290">
        26
       </a>
       ]
      </sup>
      <span class="emphasis">
       <em>
        Grössenwahn
       </em>
      </span>
      — (nem.) velikášstvo.
     </p>
    </div>
    <div class="footnote">
     <p>
      <sup>
       [
       <a class="para" href="#id2505327" name="ftn.id2505327">
        27
       </a>
       ]
      </sup>
      <span class="emphasis">
       <em>
        korektív
       </em>
      </span>
      — (z lat.) nápravný prostriedok.
     </p>
    </div>
    <div class="footnote">
     <p>
      <sup>
       [
       <a class="para" href="#id2505425" name="ftn.id2505425">
        28
       </a>
       ]
      </sup>
      <span class="emphasis">
       <em>
        Vachot,
       </em>
      </span>
      Sándor (1818 — 1861) — maďarský básnik.
     </p>
    </div>
    <div class="footnote">
     <p>
      <sup>
       [
       <a class="para" href="#id2505516" name="ftn.id2505516">
        29
       </a>
       ]
      </sup>
      <span class="emphasis">
       <em>
        Greguss,
       </em>
      </span>
      August (1825 — 1882) — maďarský básnik a vydavateľ
               Petőfiho diela.
     </p>
    </div>
    <div class="footnote">
     <p>
      <sup>
       [
       <a class="para" href="#id2505529" name="ftn.id2505529">
        30
       </a>
       ]
      </sup>
      <span class="emphasis">
       <em>
        podľa Gregussa nepodarenú…
       </em>
      </span>
      — Maďarské časopisectvo tak
               dôrazne sa ozvalo proti tomuto, vraj, „filisterstvu“ Gregussovmu, že kníhtlačiarska
               spoločnosť „Atheneum“ v Pešťbudíne vydá Gregussom vynechané básne Petőfiho v
               dodatočnom zväzočku. (Banšellova poznámka.)
     </p>
    </div>
    <div class="footnote">
     <p>
      <sup>
       [
       <a class="para" href="#id2505649" name="ftn.id2505649">
        31
       </a>
       ]
      </sup>
      <span class="emphasis">
       <em>
        Lévay,
       </em>
      </span>
      József (1825 — 1918) — maďarský básnik.
     </p>
    </div>
    <div class="footnote">
     <p>
      <sup>
       [
       <a class="para" href="#id2505740" name="ftn.id2505740">
        32
       </a>
       ]
      </sup>
      <span class="emphasis">
       <em>
        Ladislav Dobže
       </em>
      </span>
      — kráľ Vladislav II. (1471 — 1516).
     </p>
    </div>
    <div class="footnote">
     <p>
      <sup>
       [
       <a class="para" href="#id2505916" name="ftn.id2505916">
        33
       </a>
       ]
      </sup>
      <span class="emphasis">
       <em>
        Sárosi
       </em>
      </span>
      (1816 — 1861) — maďarský básnik.
     </p>
    </div>
    <div class="footnote">
     <p>
      <sup>
       [
       <a class="para" href="#id2578028" name="ftn.id2578028">
        34
       </a>
       ]
      </sup>
      Petőfi nebol rodeným Maďarom a pri ňom je tiež pozoruhodné, že radšej semä svárov
               rozsieval vo vlasti, než aby bol hlásal jednomyseľnosť. Tak sa zdá, že vrodeným
               hriechom
      <span class="emphasis">
       <em>
        každého
       </em>
      </span>
      odpadlíka je streštenosť. (Banšellova
               poznámka.)
     </p>
    </div>
    <div class="footnote">
     <p>
      <sup>
       [
       <a class="para" href="#id2578310" name="ftn.id2578310">
        35
       </a>
       ]
      </sup>
      <span class="emphasis">
       <em>
        Bajza,
       </em>
      </span>
      József (1804 — 1858) — maďarský básnik.
     </p>
    </div>
    <div class="footnote">
     <p>
      <sup>
       [
       <a class="para" href="#id2578375" name="ftn.id2578375">
        36
       </a>
       ]
      </sup>
      <span class="emphasis">
       <em>
        Garay,
       </em>
      </span>
      János (1812 — 1853) — maďarský básnik.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2578431">
       </a>
       Pl. t. p. redaktorovi Orla
      </h2>
     </div>
    </div>
   </div>
   <p>
   </p>
   <p>
   </p>
   <p>
    Mali sme šťastie čítať v 8. čísle Orla Vašu mienku o tohoročnom zábavníku slovenskej
         mládeže Naprede. Tam nie posúdená, lež nadávkami (a či ako to pomenovať) ohádzaná je nielen
         slovenská mládež, zvlášť tá, čo prispela prácami do Napredu, ale i my zostavovatelia jeho.
   </p>
   <p>
    Keď oproti Vašej mienke ozvala sa Dennica, mysleli sme, že v niektorom nasledujúcom
         čísle Orla odôvodníte svoju mienku, t. j. že dokážete,kde v Naprede prehrešili sme sa
         oproti „otcom“ a vodcom národa, kde kážeme nemravnosť, nekresťanskosť, kde vzpierame sa v
         Naprede prijať dobrú radu starších a múdrejších, kde a či v celom Naprede našli ste nanič
         slovosled, mluvnicu, pravopis, prozódiu a metriku. Lebo len tak nadarmo hovoriť — to a to
         je nanič, uhádne každý; od redakcie Orla ale právom očakáva sa, aby, čo povie, to i
         odôvodnila. Konečne ešte čakali sme, že dokážuc nám nesprávnosť v hore označených punktoch,
         zároveň ukážete nám — už čo hneď po diktátorsky — pravú cestu vo všetkom tom. Pre toto
         očakávanie opozdila sa i naša odpoveď.
   </p>
   <p>
    Keď takto darmo až dosiaľ sme očakávali, odpovedáme Vám už teraz, a síce celkom
         nakrátko.
   </p>
   <p>
    Hovoríte: „Zábavník venovaný je ,drahocteným otcom národa‘, a predsa oflinkuje všetkých
         týchto ,otcov‘ zásady a ich dosavádne rázuplné, mravné účinkovanie.“ — Prosíme, prečo
         neuvádzate tie zásady a kde, ako ich oflinkujeme?! Tento Váš výrok vyhlasujeme za
         nepravdivý, lebo, čo tam jeden exemplár uvádzate, to — myslíme — nemôže vzťahovať sa na iné
         práce Napredu. A i ten jeden exemplár mal byť inak posúdený v beletristickom časopise. Mali
         ste si pomyslieť: je to myšlienka nezrelá, ergo uvädne, zapadne, alebo je prehnaná,
         výstredná, ergo neujme sa. A takto pomysliac si, mohli ste pekne, hoci i prísne upozorniť
         na ňu pôvodcu a varovať pred ňou celú slovenskú mládež.
   </p>
   <p>
    Že „je to satira venovať otcom národa také sprosté a v barine materializmu zhnité
         fantázie“:
   </p>
   <p>
   </p>
   <p>
   </p>
   <div class="literallayout">
    <p>
     <br/>
     <span class="emphasis">
      <em>
       V žertvu dám ti junstva časy,
      </em>
     </span>
     <br/>
     <span class="emphasis">
      <em>
       povrhnem účasťou spásy,
      </em>
     </span>
     <br/>
     <span class="emphasis">
      <em>
       oh, ľúb ma, ľúb!
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Na to odpovedáme, že my nielen tento veršík, lež celý Napred venovali sme otcom národa,
         a to síce s najlepším vedomím a svedomím; a že Vaším výrokom napísali ste sami na seba
         satiru, lebo, čo Cirkevné listy povedali len o tamtom veršíku, to prejali ste Vy do Orla
         vzhľadom na celý Napred.
   </p>
   <p>
    Že nemáme v Naprede pravopisu? Nuž ukážte nám tu autoritu a — pôjdeme za ňou! Veď i Vy
         máte v tomže 8. čísle Orla: „stretok“ a nie „stredok“, „dichtive“ a nie „dychtive“,
         „ješte“, „juž“ atď.
   </p>
   <p>
    Že nemáme mluvnice? Pravdaže nie, keď slovenskej ani niet! Niet, bohužiaľ! jednej
         slovenskej mluvnice. — Hattalova líši sa od Viktorinovej a táto zase od Mrázovej.
    <sup>
     [
     <a class="footnote" href="#ftn.id2578588" name="id2578588">
      37
     </a>
     ]
    </sup>
    Podľa ktorejže písať? A u Vás sa to tiež všelijako deklinuje.
   </p>
   <p>
    Že „o dákej prozódii, dokonalých rýmoch, plastike atď., atď. ani reči?“ Toto je už
         primnoho! Presvedčení sme, že ste ani len nečítali Napred, v ktorom každý už na prvý pohľad
         uvidí, že
    <span class="emphasis">
     <em>
      veľká časť jeho prác je metrická!
     </em>
    </span>
   </p>
   <p>
    Vôbec nevieme pochopiť, skadiaľ čerpali ste svoju mienku o Naprede. Vedzte ale, že
         mládež Vášmu podobným osočovaním nepovzbudí sa k rezkému duševnému životu. Medzitým,
         nakoľko to len Vy o nás mladých tak zle myslíte, osvedčujeme sa, že neubili a neubijú nás
         také útoky, že v tej rezkosti vždy viac a viac rásť chceme podľa príkladu opravdivých otcov
         národa a len ku sláve našej drahej slovenskej otčiny.
   </p>
   <p>
    <span class="emphasis">
     <em>
      Koloman Banšell, Pavol Országh; zostavovatelia Napredu.
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578588" name="ftn.id2578588">
        37
       </a>
       ]
      </sup>
      <span class="emphasis">
       <em>
        Fraňo Mráz
       </em>
      </span>
      (1835 — 1884) — profesor na slov. gymnáziu v B.
               Bystrici, autor „Slovenskej mluvnice“ (1864).
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2578642">
       </a>
       Pánu dr. Jozefovi Miloslavovi Ľudovítovi Hurbanovi, redaktorovi Cirkevných listov
      </h2>
     </div>
    </div>
   </div>
   <p>
   </p>
   <p>
   </p>
   <p>
    Vaše noviny, ctený pane, akokoľvek ma bohoslovecké otázky a pohyby slov. ev. cirkvi
         zaujímajú, nečítavam, a síce z tej príčiny, lebo sa mi hnusí kupovať pod názvom Cirkevných
         listov veci necirkevné. Hŕbu vašich hrubianstiev, ktorými slovenskej literatúre len ostudu
         robíte pred vzdelaným svetom, ani nemožno čítať bez veľkého sebazaprenia. Moja maličkosť sa
         však necíti byť povinnou zo žiadneho ohľadu k tomu, aby si robila vám kvôli sebazaprenia.
         Pretože teda vaše mrzké necirkevnosti nečítavam, nemal som známosti o tom, že ste sa svojím
         obvyklým spôsobom opäť ráčili povoziť po mne, keď ste v októbrovom z minulého roku čísle
         svojich „Necirkevných listov“ takrečenú „kritiku“ (?) uverejnili o povesti Atalanta. Až
         teraz som bol upozornený, že ste sa lapili do mňa. Ráčte teda prepáčiť, že až po pol roku
         môžem si pokladať za povinnosť milú a sladkú, aby som vám odpovedal.
   </p>
   <p>
    I odpovedám vám s veľkou radosťou.
   </p>
   <p>
   </p>
   <p>
    Aký má byť cieľ mojej odvety? Istotne nie ten, aby som dotyčnú svoju prácu bránil.
         Obrana len vtedy môže mať miesto, keď bol učinený útok. Vy ste ale nenapadli tú povesť
         pražiadnym dôvodíkom, preto ju ani brániť nemám proti čomu. Aspoň vaše útoky, viac na
    <span class="emphasis">
     <em>
      osobu
     </em>
    </span>
    zamerané, nemôže žiaden rozumný človek pokladať za také,
         proti ktorým by sa vecnými dôvodmi brániť bolo treba. Ba keby váš útok bol skutočným útokom
         na Atalantu a nie na pôvodcovu osobu, ráčte byť presvedčený, nepokladal by som obranu ani
         vtedy za potrebnú, pridobre znajúc, ako zmýšľajú o vašom
    <span class="emphasis">
     <em>
      vždy smiešnom
     </em>
    </span>
    pokračovaní i vaši bývalí intímni priatelia.
   </p>
   <p>
    Uverejnením týchto riadkov len to chcem dokázať, že ste vy vonkoncom nie taká autorita,
         od ktorej si niekto bársaké hrubianstva musí nechať ľúbiť. Lebo keby sa k vášmu
         vystupovaniu mlčalo zo všetkých strán, mohli by sme byť pripravení, že by ste sa v svojej
         Luthera opičiacej fixnej idei konečne za luteránskeho pápeža dali zvoliť. A to by veru
         nebezpečné bolo nielen pre evanjelikov, ale pre celé Slovensko, lebo ktože by nám potom
         dobre stál, že by ste nás niekam na Amur nevyviedli?
   </p>
   <p>
   </p>
   <p>
    V akom tóne by som vám mal odpovedať? V rozpakoch som. Rád by som vám z celej duše
         nameral rovnou mierou, ale, odpusťte, ja to neviem tak hrubiansky ako vy. Predsa len škoda,
         že som „Necirkevné listy“ neštudoval! Zásoba vašich „nešpidrností“, ktorú sotva možno nájsť
         v slovníku reči civilizovanej, by sa mi teraz ozaj zišla.
   </p>
   <p>
    Nuž teda, keď sa do vášho remesla nadávania nerozumiem, odpoviem na vaše námietky
         spôsobom čo najšetrnejším. Ale keby som i bol vstave písať tak „necudne“ a „nečistotne“ a
         „nešpidrne“, ako to vy robievate, afektujúc Luthera, ani vtedy neopovážil by som sa výplody
         vašim podobné ujavniť, lebo by som nechcel zneuctiť „Verejnú hovorňu“ žiadneho slovenského
         časopisu, ani len Svornosti, takou hnusotou, ktorá sa len do vašich Cirkevných listov hodí.
         Ja sa len čudujem, že ste nedostali na viedenskej výstave zlatú medailu za hrubianstva
         literárne. Tam vás za túto vašu neprevýšiteľnú cnosť iste prv mali odmeniť, než vás
         Drážďania pokrstili svojím Xenokratesom
    <sup>
     [
     <a class="footnote" href="#ftn.id2578789" name="id2578789">
      38
     </a>
     ]
    </sup>
    doktorom honoris causa.
   </p>
   <p>
   </p>
   <p>
    Nuž Vám tá Atalanta pobúrila krv? Myslíte si, že som ňou „chcel len krv rozpeniť?“ — Boh
         ma, niečo iného som chcel! Ale keby som bol znal, že vás tie „Atalanty“ „necudné
         daromnice“, „chlapčenstvá“ a tie okrúhle výšiny jej pŕs, pohybujúce sa sťa dve priateľské
         vlny, pobúriť dokážu, čo som od vás nepredpokladal, lebo som vás nemal za chlapca, nečítal
         váš plátok, bol by som ešte väčšmi napružil svoje sily k najväčšiemu pobúreniu vás, lebo je
         zvrchovaný čas, aby svet videl, kam zasahujú hranice vašej reformátorskej horlivosti, čiže
         večne „nezrelej“ zdivelosti. Keď som vás ale Atalantou nenapálil tak, že by vaša vulgárna
         smiešnosť dosiahla kulminačného punktu, tak ešte so zvedavosťou musíme očakávať ten čas, v
         ktorom
    <span class="emphasis">
     <em>
      prevýšite samého seba.
     </em>
    </span>
   </p>
   <p>
    Ak vás pobúrila moja poviestka, mali ste udať príčinu pobúrenia, lebo synovia sveta
         tohoto sú zlomyseľní: mnohí môžu prísť i na tú myšlienku, že vás, starčeka na mládež
         žiarlivého, napálil snáď opis Atalantiných krás; a prosím vás, to je potom hotová reklama
         pre mňa — i proti vašej vôli.
   </p>
   <p>
   </p>
   <p>
    Vravíte sarkasticky: „Čerstvá Slovenka, rezký slovenský junoš dostáva (v Atalante) pekný
         (!) pokrm talianskej zvieracej lásky, nadutej pýchy, vriacej zloby, zákerníckej vraždy…“ —
         To je, pane, (vážne hovorím) taká chvála, akú som si od vás sotva zaslúžil. Trafili ste, čo
         ste sám nechceli. Áno,
    <span class="emphasis">
     <em>
      úmyselne
     </em>
    </span>
    som písal o „nadutej pýche, vriacej
         zlobe, pomste a zákerníckej vražde“. Úmyselne som písal o tých nesvároch, aby som v ich
         následkoch poskytol…
    <span class="emphasis">
     <em>
      výstrahu.
     </em>
    </span>
    A vám sa to nepáči, vy nad tým zúbky
         vycierate, lebo sa domnievate, že ja som nesváry tie odporúčal k nasledovaniu slovenským
         devám a šuhajom. Nuž, pane večný bože, či vy
    <span class="emphasis">
     <em>
      odporúčate
     </em>
    </span>
    peklo, keď ho
         z kancľa
    <span class="emphasis">
     <em>
      opisujete?
     </em>
    </span>
    Odporúčate smilnosť, keď vysvetľujete šieste
         prikázanie? Odporúčate Sodomu a Gomoru, keď o jej osudoch kážete? — Hanbite sa, pán Hurban,
         za svoju nezrelú logiku!
   </p>
   <p>
    A že vraj píšem o svároch dvoch talianskych rodín bez toho, žeby som bol podal
    <span class="emphasis">
     <em>
      dôvody tých svárov!
     </em>
    </span>
   </p>
   <p>
    V tomto vašom tvrdení obsiahnutá je bezhraničná zlomyseľnosť alebo otupelosť ducha.
         Podaný máte dôvod svárov (vládybažnosť) skoro na každej stránke Atalanty od prvého riadka
         Úvodu počínajúc. Veď sa celý dej točí
    <span class="emphasis">
     <em>
      okolo tejto
     </em>
    </span>
    hlavnej myšlienky.
         Kto nespozoroval v Atalante dôvod svárov, hmatateľne označený, ba viackrát výslovne udaný,
         ten musí byť alebo obmedzenejší od posledného čitateľa, alebo dosť ľahkomyseľný vynášať
         úsudky o spise podľa jednotlivých sem-tam vychytených enunciácií.
   </p>
   <p>
    Toto, myslím, dostatočne charakterizuje hodnotu a základ kritík p. Hurbanových. — Pane
         drahý, ak budete i naďalej ako dosiaľ písať takrečené „kritiky“ bez prečítania patričného
         celého spisu, v tom prípade si veru nezaslúžite ostrôžky
    <span class="emphasis">
     <em>
      statočného
     </em>
    </span>
    a
         svedomitého posudzovateľa, ale nanajvýš ostrôžky rabiátneho, mordárskeho — bucharóna.
    <sup>
     [
     <a class="footnote" href="#ftn.id2578961" name="id2578961">
      39
     </a>
     ]
    </sup>
   </p>
   <p>
   </p>
   <p>
    Vystúpte z hrobu, postavy Byronov, Goethov, Mickiewiczov, Puškinov, Dumasov atď. a poďte
         na prelekcie
    <sup>
     [
     <a class="footnote" href="#ftn.id2578983" name="id2578983">
      40
     </a>
     ]
    </sup>
    k p. Hurbanovi; on vás naučí lepšie zaobchodiť s dejepisnou látkou pri tvorení
         básnických plodov, než ste to vy, nešťastníci, robievali. Veď vám p. Hurban vyčíta kapitolu
         za tie násilenstvá, ktorých ste sa na dejepise dopustili, nechtiac byť púhymi kronikármi.
         Beda vám, preslávenci, trikrát beda vám pred prísnym tribunálom p. Hurbanovým, keďže je
         Atalanta nie historickou povesťou len z tej príčiny, ako p. Hurban hovorí, že sa v nej
         uvádza i nehistorická pobočná scéna — krátky rozhovor rytiera s milenkou.
   </p>
   <p>
    Ak žiadate, p. Hurban, aby sa pôvodca nesmel odchýliť od suchopárneho kompendia
    <sup>
     [
     <a class="footnote" href="#ftn.id2579011" name="id2579011">
      41
     </a>
     ]
    </sup>
    dejepisu ani natoľko, ako to pisateľ Atalanty urobil uvedením scény nie celkom
         dejepisnej, lež vtedajším okolnostiam úplne primeranej, to už potom nech znajú bohovia, ako
         si vy ráčite predstavovať historické povesti a romány. Keby som dávno nepoznal vašu
         obyčajnú „motlaninu“ pochopov, spýtal by som sa vás, ako môžete
    <span class="emphasis">
     <em>
      stotožňovať
            dejepis s poéziou?
     </em>
    </span>
    Ale u vás je i táto „motlanina“ pochopov možná, keď
         napríklad v svojich Cirkevných listoch plaidujete
    <sup>
     [
     <a class="footnote" href="#ftn.id2579041" name="id2579041">
      42
     </a>
     ]
    </sup>
    za taký „Dejepis Uhorska“, ktorý je najviac „Historickou povesťou“, keď v
         týchže Cirkevných (!) listoch uverejňujete i akúsi „Chronológiu Slovanstva“.
    <sup>
     [
     <a class="footnote" href="#ftn.id2579057" name="id2579057">
      43
     </a>
     ]
    </sup>
    Vo vašej povahe sa už necirkevná „motlanina“ a „kolosálny galimatiáš“ stali
         postulátom. U vás do jedného krámu patrí i teológia i politika, dejepis i poézia.
   </p>
   <p>
    Počujte k tomuto bodu dôverné slovo. Keby ste všetky pochopy do jedného vreca nemiešali
         a keby ste o Atalante boli chceli písať kritiku v opravdivom zmysle slova, presvedčený som,
         že by ste mi neboli vyčítali nehistorickosť, ale naopak,
    <span class="emphasis">
     <em>
      priúzkoprsé pridŕžanie
            sa dejepisu.
     </em>
    </span>
    A keby ste mi boli
    <span class="emphasis">
     <em>
      túto
     </em>
    </span>
    chybu vyčítali, ako
         to iný kritik urobil, bol by som iste za pravdu dal vašej námietke napriek tomu, že ona
         Atalantu do horšieho svetla stavia, než vaša všetku „prísnejšiu vedu“ úplne ignorujúca
         výčitka o nehistorickosti.
   </p>
   <p>
   </p>
   <p>
    Nadávate mi do modloslužobníkov za to, že o vnadách Atalantiných nasledovne hovorím: „Ó,
         povedz, kto by mohol tvoje vnady pozorovať, zhliadnuť, tušiť, myslieť si, predstavovať si
         bez toho, žeby v úžase velebenia na kolená nepadol a sťa anjelovi sa ti nekoril?“ Za toto
         mi nadávate do modloslužobníkov a dokladáte s neprevýšiteľnou malicióznosťou,
    <sup>
     [
     <a class="footnote" href="#ftn.id2579129" name="id2579129">
      44
     </a>
     ]
    </sup>
    že
    <span class="emphasis">
     <em>
      ja
     </em>
    </span>
    tie slová „kričím nad
    <span class="emphasis">
     <em>
      opisom
     </em>
    </span>
    svojej Atalanty.“
   </p>
   <p>
    Na to poznamenávam: modloslužobníkom samého seba sa človek ľahko stáva. O tom vás ale
         uisťujem, že sa takým modloslužobníkom samého seba predsa nikdy nestanem, akým ste
    <span class="emphasis">
     <em>
      vy
     </em>
    </span>
    sebe, lebo veď vám už dávno len prostriedky chýbali v tej snahe,
         aby ste sa vystavili za modlu celému Slovensku.
   </p>
   <p>
    Počujte i k tomuto bodu dôverné slovo. Prečože ste neotvorili jedno dielo Lessingovo
         pred napísaním svojej „kritiky“? Keby ste to boli urobili, alebo vôbec ponímali veci z
         umeleckého a vedeckého stanoviska, uznám, že by ste boli mohli jedno-druhé namietnuť s
         celou oprávnenosťou aj proti Atalantinmu opisu. V tomto prípade by ste sa boli
         nebezpečnejšie dotkli mojej povesti, ktorú vonkoncom nepokladám za dielo umelecky dokonalé,
         a ja by som vo vašej kritike nebol mohol zaznať šľachetnosť úmyslu, vedeckosť a
         objektivitu.
   </p>
   <p>
   </p>
   <p>
    V hrubianskom útoku vydávate svedectvo nielen o svojej mefistofelovskej zlomyseľnosti,
         ale aj o tom, že rád upodozrievate, že som pri opise Atalanty preto upotrebil tie talianske výrazy,
    <sup>
     [
     <a class="footnote" href="#ftn.id2579203" name="id2579203">
      45
     </a>
     ]
    </sup>
    aby „som ukázal, že niečo viem i z taliančiny“. —
   </p>
   <p>
    Veľký omyl! Tie talianske výrazy sú preto dané do zátvoriek a citátov, aby rozsúdnejší
         čitateľ bol upozornený, že hlavné rysy opisu Atalantinho nie sú „plodom fantázie“ mojej,
         ale kohosi iného, totiž toho pôvodcove, ktorého meno je i v texte Atalanty spomenuté! Aj vy
         ste mali tam spozorovať toho Firenzuolu, ak ste chceli kritiku písať. Že ste tohto
         spisovateľovo dielo „O ideále krásy“ nečítali, to vám ja vďačne odpúšťam, a hoci by som bol
         na to celkom oprávnený, nejdem vás upozorňovať, aby ste radšej (!) trošička študovali a na
         pár rokov do školy prísnejších vied sa zavreli, ak zamýšľate byť posudzovateľom.
   </p>
   <p>
   </p>
   <p>
    Ešte jednu na rozchodnú. Tvrdíte, p. Hurban, že „u nás kritika nie je na svojom mieste“
         a že sa ona „nebárs pestuje“.
   </p>
   <p>
    Pravda „kritika“ (?) taká, akú vy obyčajne píšete, „nie je na svojom mieste“, lebo vám
         ako všade tak i na poli kritiky nejde o vec, ale o osoby; preto balamutením svojím
         neprospejete spisbe, ale jej doprosta škodíte.
   </p>
   <p>
    I v tom máte pravdu, že sa u nás kritika „nebárs pestuje“. Aj vy aj ja uznávame to so
         žiaľom. Lež zo svojej strany musím doložiť: blaho nám, že sa u nás radšej kritika žiadna
         nepestuje, než by to mala byť kritika a)
    <span class="emphasis">
     <em>
      osobničkárska,
     </em>
    </span>
    b)
    <span class="emphasis">
     <em>
      zlomyseľná,
     </em>
    </span>
    c)
    <span class="emphasis">
     <em>
      nevedecká
     </em>
    </span>
    a d)
    <span class="emphasis">
     <em>
      hrubianska
     </em>
    </span>
    — akú ste vy zvykli písať a akú ste najnovšie aj o
         Atalante uverejnili.
   </p>
   <p>
   </p>
   <p>
    <span class="emphasis">
     <em>
      Toľko a takto
     </em>
    </span>
    odpovedať p. Hurbanovi nateraz pokladal som za svoju
         povinnosť.
   </p>
   <p>
    Nestranný úsudok ponechávam ct. obecenstvu, ktorého či menšia či väčšia zaujatosť za
         Atalantu najzrejmejšie dokáže, či p. Hurban bol oprávnený alebo nebol k nešetrnému
         vystúpeniu proti mne pre literárny pokus, ktorého hodnotu ani zďaleka nepreceňujem, lež o
         ktorom si predsa dovoľujem lepšie zmýšľať, než aby som nahliadol, že ním odôvodnené bolo
         pokračovanie pána Hurbana.
   </p>
   <p>
    <span class="emphasis">
     <em>
      Na Gerendáši koncom marca 1874.
     </em>
    </span>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578789" name="ftn.id2578789">
        38
       </a>
       ]
      </sup>
      <span class="emphasis">
       <em>
        Xenokrates
       </em>
      </span>
      z Chalkedonu (396 — 314 pr. n. l.) — grécky
               filozof.
     </p>
    </div>
    <div class="footnote">
     <p>
      <sup>
       [
       <a class="para" href="#id2578961" name="ftn.id2578961">
        39
       </a>
       ]
      </sup>
      <span class="emphasis">
       <em>
        rabiátneho, mordárskeho bucharóna
       </em>
      </span>
      — zúrivého, zabijackého
               krikľúňa.
     </p>
    </div>
    <div class="footnote">
     <p>
      <sup>
       [
       <a class="para" href="#id2578983" name="ftn.id2578983">
        40
       </a>
       ]
      </sup>
      <span class="emphasis">
       <em>
        prelekcia
       </em>
      </span>
      — (z lat.) predstavenie, predčítanie,
            poučenie.
     </p>
    </div>
    <div class="footnote">
     <p>
      <sup>
       [
       <a class="para" href="#id2579011" name="ftn.id2579011">
        41
       </a>
       ]
      </sup>
      <span class="emphasis">
       <em>
        kompendium
       </em>
      </span>
      — (z lat.) rukoväť, stručný prehľad.
     </p>
    </div>
    <div class="footnote">
     <p>
      <sup>
       [
       <a class="para" href="#id2579041" name="ftn.id2579041">
        42
       </a>
       ]
      </sup>
      <span class="emphasis">
       <em>
        plaidovať
       </em>
      </span>
      — (z fr.) brániť, zastávať.
     </p>
    </div>
    <div class="footnote">
     <p>
      <sup>
       [
       <a class="para" href="#id2579057" name="ftn.id2579057">
        43
       </a>
       ]
      </sup>
      <span class="emphasis">
       <em>
        akúsi „Chronológiu Slovanstva“
       </em>
      </span>
      — Hurban začal uverejňovať v
               Cirkevných listoch, roč. IX/1873, počínajúc číslom 11, str. 165 „Chronológiu
               Slovanstva“. Ide o chronologický popis dejín Slovanstva, počínajúc r. 627 n. l., t.
               j. založením Samovej ríše.
     </p>
    </div>
    <div class="footnote">
     <p>
      <sup>
       [
       <a class="para" href="#id2579129" name="ftn.id2579129">
        44
       </a>
       ]
      </sup>
      <span class="emphasis">
       <em>
        malicióznosť
       </em>
      </span>
      — (z lat.) zlomyseľnosť.
     </p>
    </div>
    <div class="footnote">
     <p>
      <sup>
       [
       <a class="para" href="#id2579203" name="ftn.id2579203">
        45
       </a>
       ]
      </sup>
      <span class="emphasis">
       <em>
        talianske výrazy
       </em>
      </span>
      — Banšell v Atalante použil v zátvorkách
               niekoľko talianskych výrazov. V texte Atalanty sme ich nepokladali za potrebné
               uvádzať.
     </p>
    </div>
   </div>
  </div>
 </body>
</html>
