<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2504436">
       </a>
       Osoby
      </h2>
     </div>
    </div>
   </div>
   <p>
   </p>
   <p>
   </p>
   <p>
    MAMA JAMINOVÁ, vdova, sedemdesiatročná
   </p>
   <p>
    MALVÍNA, tridsaťpäťročná, RUŽENA, tridsaťročná, BOŽENA, dvadsaťročná, jej dcéry
   </p>
   <p>
    MILOŠ ZORKO, päťdesiatročný muž Malvíny, pisár
   </p>
   <p>
    JÁN TEPNÝ, štyridsaťročný obchodník s miešaným tovarom, muž Ruženy
   </p>
   <p>
    ANTON TURČEK, dvadsaťpäťročný bankový úradník
   </p>
   <p>
    IVAN, pätnásťročný, OĽA, štrnásťročná, FEĎA, jedenásťročný, ĽUDKA, deväťročná, MILKO,
         šesťročný, ZORKA, dvojročná, deti Zorkových
   </p>
   <p>
    HANKA, desaťročná, VIERKA, osemročná, deti Tepných
   </p>
   <p>
    KATKA, slúžka, šestnásťročná
   </p>
   <p>
    ZUZA, kraviarka, päťdesiatročná
   </p>
   <p>
    JANEK, sluha, štyridsaťročný
   </p>
   <p>
   </p>
   <p>
    <span class="emphasis">
     <em>
      I. dejstvo u Zorkov, II. a III. u Jaminovej.
     </em>
    </span>
   </p>
   <p>
   </p>
   <p>
    <span class="emphasis">
     <em>
      Deje sa v dvadsiatom roku, január — jún.
     </em>
    </span>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2504529">
       </a>
       Dejstvo I.
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2504570">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2507281">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2523155">
        Výstup 3.
       </a>
      </span>
     </dt>
     <dt>
      <span class="sect1">
       <a href="#id2504836">
        Výstup 4.
       </a>
      </span>
     </dt>
     <dt>
      <span class="sect1">
       <a href="#id2505407">
        Výstup 5.
       </a>
      </span>
     </dt>
     <dt>
      <span class="sect1">
       <a href="#id2505703">
        Výstup 6.
       </a>
      </span>
     </dt>
     <dt>
      <span class="sect1">
       <a href="#id2578108">
        Výstup 7.
       </a>
      </span>
     </dt>
     <dt>
      <span class="sect1">
       <a href="#id2578253">
        Výstup 8.
       </a>
      </span>
     </dt>
     <dt>
      <span class="sect1">
       <a href="#id2578591">
        Výstup 9.
       </a>
      </span>
     </dt>
     <dt>
      <span class="sect1">
       <a href="#id2578833">
        Výstup 10.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      (Javisko: izba, stará maľovka. V úzadí dosková stena, v nej dvere, znázorňujúce
            vchod do kuchyne. Druhé dvere v popredí napravo, vôkol nich porušená maľovka. Plno
            postielok. Diván, konča postelí šijací stroj. Vzadu napravo-naľavo šifonier. Okrúhly
            stôl, stoličky, pod nimi veľký koberec, vôkol po izbe pokrovce, úzke, tkané z
            handričiek. Steny holé, len Kristus a Madona na ľavej stene, napravo rozliční anjelici
            nad postieľkami. Elektrický luster nad stolom zatônený farbistým tienidlom. Január.
            Nedeľné ráno, svetlo od hľadiska.)
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2504570">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       Miloš, Malvína, deti.
      </em>
     </span>
    </p>
    <p>
    </p>
    <p>
     MILOŠ
     <span class="emphasis">
      <em>
       (ostrihaný, oholený, len fúzy pestuje; v sokolskej košeli, čižmách,
               poloustrojený, raňajkuje pri stole kávu a chlieb, pritom vozí Zorku, nôti si pieseň
               „Hej pod Kriváňom…“ a cvičí prostné).
      </em>
     </span>
    </p>
    <p>
     FEĎA, ĽUDKA, MILKO
     <span class="emphasis">
      <em>
       (vyobliekané z kuchyne hrnú sa do izby).
      </em>
     </span>
    </p>
    <p>
     MILOŠ
     <span class="emphasis">
      <em>
       (vážne, veliteľsky):
      </em>
     </span>
     Po — zor! Zastaviť — stáť!
    </p>
    <p>
     FEĎA
     <span class="emphasis">
      <em>
       (smelo):
      </em>
     </span>
     Mama nás poslala.
    </p>
    <p>
     MALVÍNA
     <span class="emphasis">
      <em>
       (vo dverách, za deťmi, ustarostená, zatrpklá,
               popudlivá):
      </em>
     </span>
     Aby sa mi kuchyňa vyprázdnila.
    </p>
    <p>
     MILOŠ
     <span class="emphasis">
      <em>
       (omluvne):
      </em>
     </span>
     Ale si Zorku zobudila, mama moja.
    </p>
    <p>
     MALVÍNA: Už ju vezmem, len čo Oľa uprace. Nemusíš hneď letieť.
    </p>
    <p>
     MILOŠ
     <span class="emphasis">
      <em>
       (pozrel na Malvínu, potom radostne):
      </em>
     </span>
     Tak, deti moje,
            vzorne po ulici k starej mame, — dobré ráno povedať a ruku bozkať. „Máš veľa roboty a
            starostí.“
    </p>
    <p>
     ĽUDKA: To ja poviem.
    </p>
    <p>
     MILOŠ: K tete Boženke vážne sa chovať, múdre odpovedať a zarečniť jej…
    </p>
    <p>
     MILKO: Ja jej Valibuka!
    </p>
    <p>
     FEĎA: Ja jej Jánošíka! „Horí ohník, horí, na Kráľovej holi. Ktože ho nakládol?
            Dvanásti sokoli!“
    </p>
    <p>
     MALVÍNA: Keď vás tam zunujú, choďte k tete Ruženke.
    </p>
    <p>
     ĽUDKA: Dá nám čokolády!
    </p>
    <p>
     MALVÍNA: Aby ste sa neopovážili pýtať.
    </p>
    <p>
     MILOŠ
     <span class="emphasis">
      <em>
       (vážne, súhlasne):
      </em>
     </span>
     Ujkovi Jankovi rozprávajte o počtoch. A
            neveľa; nech reční on. Pochodom — po — chod!
    </p>
    <p>
     FEĎA, ĽUDKA, MILKO: Nazdar, oťko! nazdar, mama!
     <span class="emphasis">
      <em>
       (Bežia von.)
      </em>
     </span>
    </p>
    <p>
     MILOŠ: Moje deti radostné! — Mama moja, ja som najšťastlivejší otec na svete! Mať
            teba a šesť sokolíčat, — to je raj na zemi.
     <span class="emphasis">
      <em>
       (Miloš vedome hrá komédiu
               utlačeného muža, aby Malvínu a podozrievavé okolie vychoval a získal.)
      </em>
     </span>
    </p>
    <p>
     MALVÍNA
     <span class="emphasis">
      <em>
       (vyhŕkne, popudená):
      </em>
     </span>
     Mne sa ty nezaliečaj, čo som sa ti
            aj sľúbila večer na ples. Ešte som nie tam!
    </p>
    <p>
     MILOŠ
     <span class="emphasis">
      <em>
       (začal chytro voziť Zorku. Zľakol sa. Mäkkým, sladkým
               hlasom):
      </em>
     </span>
     Mama moja, aspoň ukázať sa, a že sympatizuješ. — Zorke je do
            plaču.
    </p>
    <p>
     MALVÍNA: Len by aj tebe nebolo, ale tebe nikdy.
     <span class="emphasis">
      <em>
       (Žiaľom.)
      </em>
     </span>
     Mne,
            mne…
    </p>
    <p>
     MILOŠ
     <span class="emphasis">
      <em>
       (chce utlumiť):
      </em>
     </span>
     Moje zlato. Moje očká nebeské. Celá
            mamička, ty moja. Zasmej sa mi.
    </p>
    <p>
     MALVÍNA: Nezahováraj! Spýtaj sa ma, prečo mi musí byť do plaču?
    </p>
    <p>
     MILOŠ
     <span class="emphasis">
      <em>
       (ešte mäkšie, sladšie. Hlasno cmuká, lupká prstami):
      </em>
     </span>
     Poď,
            mamička, poď, a vezmi si dcérušku najmilejšiu a daj jej papať. Od večera ďaleko.
    </p>
    <p>
     MALVÍNA
     <span class="emphasis">
      <em>
       (odchýli od kuchyne dvere, hoci jej Miloš kýva, mrká, aby
               zavrela):
      </em>
     </span>
     Voda teplá, Olinka?
    </p>
    <p>
     OĽA: Opáčim.
     <span class="emphasis">
      <em>
       (Ukáže sa.)
      </em>
     </span>
     Teplá, mama.
    </p>
    <p>
     MALVÍNA: A ty, Ivčo, najdlhšie sa fintíš.
    </p>
    <p>
     IVAN
     <span class="emphasis">
      <em>
       (ukáže sa vo dverách):
      </em>
     </span>
     Sedem párov obuvi čistiť… Bol som
            ani šusterský učeň.
    </p>
    <p>
     MALVÍNA
     <span class="emphasis">
      <em>
       (bozká dieťa a vezme ho aj s vozíkom do kuchyne):
      </em>
     </span>
     Od
            večera papala aj tri razy. Čože ty vieš, keď nebývaš do polnoci doma. Ja som večer vodu
            vláčila, šesť detí okúpala…
    </p>
    <p>
     MILOŠ: Teraz chceš okúpať ešte aj mňa.
    </p>
    <p>
     MALVÍNA
     <span class="emphasis">
      <em>
       (kukne na dvere, sipľavo):
      </em>
     </span>
     Ja teba okúpem, oj okúpem,
            len čo deti vyšlem.
    </p>
    <p>
     MILOŠ
     <span class="emphasis">
      <em>
       (šepmo):
      </em>
     </span>
     Teda dočkaj, mama moja, a ma neopar!
     <span class="emphasis">
      <em>
       (V
               rozpakoch zapaľuje si cigaretu, ktorú hľadal a našiel v niektorom vrecku.)
      </em>
     </span>
     A ja si zodpoviem pred tebou, pred kýmkoľvek na svete, ba aj pred tvojou mamou.
     <span class="emphasis">
      <em>
       (Už je sám.)
      </em>
     </span>
    </p>
    <p>
     MALVÍNA
     <span class="emphasis">
      <em>
       (z kuchyne):
      </em>
     </span>
     A fajč tam, aby si mi do kuchyne nešiel
            smradiť.
    </p>
    <p>
     MILOŠ: Fajčím egyptku…
     <span class="emphasis">
      <em>
       (Rozháňa dym po izbe.)
      </em>
     </span>
    </p>
    <p>
     MALVÍNA
     <span class="emphasis">
      <em>
       (pribehne):
      </em>
     </span>
     A kdeže si ty vzal štyri koruny na egyptky?
            Prečože by tebe neboli aj zorky dobré, keď si taký slaboch a nevieš sa zriecť
            močkárstva?
    </p>
    <p>
     MILOŠ: Ponúkli ma bratia.
    </p>
    <p>
     MALVÍNA
     <span class="emphasis">
      <em>
       (pochybne):
      </em>
     </span>
     Mali ťa aj čím.
     <span class="emphasis">
      <em>
       (Vojde do
               kuchyne.)
      </em>
     </span>
    </p>
    <p>
     MILOŠ
     <span class="emphasis">
      <em>
       (fajčí a oblieka sa):
      </em>
     </span>
     Nič, mama moja, čo mi nedovolíš.
     <span class="emphasis">
      <em>
       (Prihne hlavu, usmeje sa, že teraz jej podvalil, bude azda
               ticho.)
      </em>
     </span>
     Ivan, už si?
    </p>
    <p>
     IVAN
     <span class="emphasis">
      <em>
       (vojde oblečený):
      </em>
     </span>
     Rozkáž, oťko.
    </p>
    <p>
     MILOŠ: Zabehneš do stoličného domu a donesieš ten mažiarik. Je na chodbe.
     <span class="emphasis">
      <em>
       (Volá.)
      </em>
     </span>
     Olinka!
    </p>
    <p>
     OĽA: Oťko.
    </p>
    <p>
     MILOŠ : Pôjdeš, dcéra moja, s Ivanom a pomôžeš mu rúry doniesť.
    </p>
    <p>
     IVAN, OĽA: Hej, donesieme.
    </p>
    <p>
     MALVÍNA
     <span class="emphasis">
      <em>
       (vošla):
      </em>
     </span>
     A to už nestačíš v týždni…? V nedeľu budeš pec
            stavať?
    </p>
    <p>
     MILOŠ: Nestačím, dobre vieš. A je to hneď. Mažiarik postaviť, aby nešla z kuchyne
            para. V zdravom byte zdravý duch.
    </p>
    <p>
     IVAN, OĽA
     <span class="emphasis">
      <em>
       (vychodia kuchyňou).
      </em>
     </span>
    </p>
    <p>
     MALVÍNA: Aby ste si šaty nezašpinili. — Vymýšľaš iba!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507281">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       Miloš, Malvína so Zorkou.
      </em>
     </span>
    </p>
    <p>
    </p>
    <p>
     MILOŠ: No už, mama moja, uvidíš, že to dobre bude. Pozhovárame sa.
     <span class="emphasis">
      <em>
       (Pozri,
               či už deti vyšli.)
      </em>
     </span>
    </p>
    <p>
     MALVÍNA: Čože nazeráš? Vyšli.
    </p>
    <p>
     MILOŠ: Vážnosť a úctu otcovskú mi neošklbávaj.
    </p>
    <p>
     MALVÍNA: Ba ti obstrihám krídelká sokolie, aby si vedel. Už dosť bolo lietania od
            prevratu! Teraz, ak nezanecháš krivých chodníčkov, odhalím ťa aj pred mamou mojou. Tá ťa
            skrotí.
    </p>
    <p>
     MILOŠ: Také slovo, mama moja. A som ja divá zver, že ma krotiť treba?
    </p>
    <p>
     MALVÍNA: Zver si nie, ale stáva sa z teba nočný tulák a…
     <span class="emphasis">
      <em>
       (váha, ale
               dopovie)
      </em>
     </span>
     a… pijan. Chodíš domov po polnoci a víno z teba páchne, močkou
            smrdíš
     <span class="emphasis">
      <em>
       (s plačom)
      </em>
     </span>
     a mňa viac nebozkávaj.
     <span class="emphasis">
      <em>
       (Vydýchne.)
      </em>
     </span>
     Miesto, aby si sa staral o väčšie príjmy a lepší
            byt, vymýšľaš z jednej izby dve robiť… Teraz piecka…
    </p>
    <p>
     MILOŠ: Za dvadsať korún aj s rúrami mi to dal starý.
     <span class="emphasis">
      <em>
       (Hrdne.)
      </em>
     </span>
     Je
            mi naklonený, že ho zastúpim pri politických schôdzkach socialistov. Lebo on, vieš, sa
            bojí. Starší, tučný človek, nediv. Tí veru nevyberajú ani ľudí, ani slová.
    </p>
    <p>
     MALVÍNA: Nerečni. Je to „náklonnosť“, vyhodiť z kancelárie do starého železa, alebo
            tebe predať. Teraz maľovka…
    </p>
    <p>
     MILOŠ: To nie; zamaľujem sám. Veď sama si pripomínala, že ako v kuchyni sme sa toľkí
            údiť nemohli, a maličkej často treba preprať, nádobku držať, a keď k nám teraz
            všelijaké, aj vzácne návštevy prídu…
    </p>
    <p>
     MALVÍNA
     <span class="emphasis">
      <em>
       (zlostne):
      </em>
     </span>
     Za tebou!
    </p>
    <p>
     MILOŠ: Že sa pričiňujem vo verejnosti. To nie, ako pred prevratom, že k slúžnovskému
            pisárovi väčší hodnostár nekukol ani do roka.
     <span class="emphasis">
      <em>
       (S dôrazom.)
      </em>
     </span>
     Dnes
            hlavný slúžny má dôveru a posiela ma organizovať hasičov po dedinách okresu…
    </p>
    <p>
     MALVÍNA: Nech ide sám za dedinskými nevestami.
    </p>
    <p>
     MILOŠ: To ma urážaš.
    </p>
    <p>
     MALVÍNA: Lebo nemali, nemali sme sa dať preložiť.
    </p>
    <p>
     MILOŠ: A štátny záujem? Žiadali ma — moja vlastenecká povinnosť. Tu som! Ty si sa
            tiež žiadala k mame.
    </p>
    <p>
     MALVÍNA: Ja viem prečo. A zvieš aj ty! A ja len kým sa Zorka mala narodiť.
    </p>
    <p>
     MILOŠ: K Zorke sa preloženie opozdilo, ale si zabezpečená do budúcnosti.
     <span class="emphasis">
      <em>
       (Blíži sa nežne k Malvíne, k objatiu ruky vystiera.)
      </em>
     </span>
    </p>
    <p>
     MALVÍNA: Ani sa mi nenablíž.
     <span class="emphasis">
      <em>
       (Uhne.)
      </em>
     </span>
    </p>
    <p>
     HLAS: Otvorte!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523155">
        </a>
        Výstup 3.
       </h2>
      </div>
     </div>
    </div>
    <p>
     <span class="emphasis">
      <em>
       Miloš, Malvína, Ivan, Oľa.
      </em>
     </span>
    </p>
    <p>
    </p>
    <p>
     MILOŠ
     <span class="emphasis">
      <em>
       (skočí, otvára).
      </em>
     </span>
    </p>
    <p>
     IVAN
     <span class="emphasis">
      <em>
       (s mažiarikom).
      </em>
     </span>
    </p>
    <p>
     OĽA
     <span class="emphasis">
      <em>
       (s rúrami).
      </em>
     </span>
    </p>
    <p>
     MILOŠ
     <span class="emphasis">
      <em>
       (pomáha):
      </em>
     </span>
     Tu je piecka!
     <span class="emphasis">
      <em>
       (Radosť.)
      </em>
     </span>
     Postavíme hneď!
    </p>
    <p>
     IVAN: Dosť ťažká, čo i malá.
    </p>
    <p>
     OĽA: A ja som ako kominár. Fúkol vietor…
    </p>
    <p>
     MILOŠ: Hľa, už stojí, ani uliata a kolečká až tri.
    </p>
    <p>
     IVAN
     <span class="emphasis">
      <em>
       (berie od Ole rúry a stavia).
      </em>
     </span>
    </p>
    <p>
     OĽA
     <span class="emphasis">
      <em>
       (ide do kuchyne).
      </em>
     </span>
    </p>
    <p>
     MILOŠ
     <span class="emphasis">
      <em>
       (založí rúry. Malvíne, ktorá vychodila, prichodila, čo to už len
               bude):
      </em>
     </span>
     Budú hriať i rúry, mama moja. Ešte ušetríme na uhlí a dreve. A
            budeš tu môcť deťom mliečko prevárať. Deti moje zlaté, ja vás mám rád, rád aj s vašou
            mamičkou.
     <span class="emphasis">
      <em>
       (Bez objatia bozká Malvínu.)
      </em>
     </span>
     Moje sokolíčatá!
    </p>
    <p>
     MALVÍNA
     <span class="emphasis">
      <em>
       (chce ho žartom pľasnúť, ale uskočil):
      </em>
     </span>
     Choďže mi, ty
            blázon starý.
    </p>
    <p>
     IVAN
     <span class="emphasis">
      <em>
       (skočí do kuchyne po triesky a po dve-tri polienka).
      </em>
     </span>
    </p>
    <p>
     MILOŠ
     <span class="emphasis">
      <em>
       (zapáli papier, naložia):
      </em>
     </span>
     Deti, skočte po celú rodinu, aby
            prišli pozrieť, čo my máme!
    </p>
    <p>
     IVAN: Ja idem po uja a tetu.
     <span class="emphasis">
      <em>
       (Preč.)
      </em>
     </span>
    </p>
    <p>
     OĽA: Ja po starú mamu a tetu Boženku.
     <span class="emphasis">
      <em>
       (Preč.)
      </em>
     </span>
    </p>
    <p>
     MILOŠ: Aby hneď prišli, lebo že dnes máme dva výbory, dve zhromaždenia a prípravy na
            ples večer.
    </p>
    <p>
     MALVÍNA
     <span class="emphasis">
      <em>
       (prísne):
      </em>
     </span>
     To, Milko môj, nebude tak bývať, to už nie! My
            sme si ticho žili, svet o nás nevedel, a teraz, od prevratu, akoby si náš nebol… Iba
            najesť sa prichodíš a kradneš si z nocí, aj nám, mne.
    </p>
    <p>
     MILOŠ
     <span class="emphasis">
      <em>
       (nežne):
      </em>
     </span>
     Máš teraz Zorku.
    </p>
    <p>
     MALVÍNA
     <span class="emphasis">
      <em>
       (pľasne ho po ústach):
      </em>
     </span>
     Na! Ja Zorku a ty čertvie koho.
            Ty mňa klamať nebudeš, lebo poviem mojej mame. Vyberieš si jedny dvere, ktorými budeš v
            noci prichodiť. Kľúče necháš doma, ja ti budem otvárať.
    </p>
    <p>
     MILOŠ: Deti pobudíme.
    </p>
    <p>
     MALVÍNA: Pospia. —
     <span class="emphasis">
      <em>
       (So žiaľom.)
      </em>
     </span>
     Ja ťa, Miloš, ešte
            neupodozrievam, ale chráň sa mužských hriechov; chráň sa krčiem, kaviarní a menovite
            ženskej obsluhy. Lebo ak sa dozviem, že aj ty chodíš do toho akéhosi baru — ja neviem,
            len ako počúvam, čo je to za panský pelech — tak, tak…
     <span class="emphasis">
      <em>
       (Hrozí.)
      </em>
     </span>
    </p>
    <p>
     MILOŠ: Mama moja, nepochybuj. Čo sokol — to statočný muž a otec. Ale pováž to slovo:
            „Prevrat“. Pováž ten náš národ ubitý. Nič nesmel pred prevratom. Ani čítať, ani spievať,
            ani sa otužovať.
     <span class="emphasis">
      <em>
       (Pohyby sokolské spraví.)
      </em>
     </span>
     Našou svätou povinnosťou
            je teraz dvíhať ho, aby sme dohonili bratov Čechov a vzdelané národy vôbec. A čo by sme
            sa my, vodcovia, pritom nie do polnoci, do rána, do úmoru mali vyčerpávať. Veď kto s
            ľudom dnes dobre zmýšľa, dobre mu chce na duši i na majetku, musí byť ako bomba vo
            vojne, nabitý nadšením a chuťou do práce a pomoci. A taký som ja! Ja, Miloš Zorko, pisár
            slúžnovského úradu v Martinove, sokolský vzdelávateľ a novinár. Tristo šesťdesiat čísel
            novín rozdávam a roznášam bratom, a sestrám, dorastencom a žiakom. Ale ty nekukneš do
            nich. Nie, akože by v tebe nebola duša sokolská, ale od zlosti pre kdesi-čosi nevieš byť
            hrdá na svojho muža, na svoje sokolíčatá… Naša Jednota sokolská, Osvetový sväz, Odbor
            Matice, Slovenskej ligy, Ochotnícke družstvo, naša „Pomocnica“, hasičský sbor, Červený
            kríž, tuberkulózna, letecká liga…
    </p>
    <p>
     MALVÍNA: Aby si sa neopovážil sadnúť na toho šarkana!
    </p>
    <p>
     MILOŠ: Lietadlo? Už som sedel.
    </p>
    <p>
     MALVÍNA: Bože! No, či sa nezabije!?
     <span class="emphasis">
      <em>
       (Plače.)
      </em>
     </span>
     Čo si počnem?
     <span class="emphasis">
      <em>
       (Zopne ruky.)
      </em>
     </span>
     Prosím ťa, otec, drobné deti máš a rozvahy nič,
            len blčíš, blčíš…
    </p>
    <p>
     MILOŠ: Vyzvali letci v Bratislave, nikto nesadal, „bola by mi hanba“, a už som sa
            vznášal; ale, Pane Bože, myslel som na teba, na vás.
     <span class="emphasis">
      <em>
       (Nežne ju tuľká po
               licí.)
      </em>
     </span>
     Naše miestne spolky nesmú sa dať zahanbiť iným mestečkám, a nie,
            kým som ja a ty v nich. Ty v Živene a v ostatných aspoň tým, že ma uvoľňuješ, nebrániš
            mi do tej práce.
    </p>
    <p>
     MALVÍNA: Na zemi už cvič a rečni koľko ohceš, len na lietadlo nesadaj. Sľúb, prisahaj
            mi…
    </p>
    <p>
     MILOŠ: Sokol neprisahá, len slovo, a čo slovo — to muž. Len nežiarli, mama moja, na
            prácu moju národnú. Máš slovo, že nebudem lietať.
    </p>
    <p>
     MALVÍNA
     <span class="emphasis">
      <em>
       (dojatá plače a objíma, bozkáva Miloša):
      </em>
     </span>
     Keby len
            ženských nebolo všade napchané, a všade samé mladé, a pekné, štebotné, zvodné, sukienky
            vyše kolien…
    </p>
    <p>
     MILOŠ: Praktická móda. Málo je ešte látky v Republike. Ale pre mňa všetko len „sestry
            v národe“. Vojna vybila mužov, musia sa samy živiť, keď sa vydať nemajú za koho.
     <span class="emphasis">
      <em>
       (Kukne na hodinky a chytro oblečie kajdu sokolskú, schytí aktovku, ide
               von.)
      </em>
     </span>
     Poštebotali sme si, mama moja, vyrovnali, čo krivého bolo v tvojich
            očiach…
     <span class="emphasis">
      <em>
       (Bozkáva ju.)
      </em>
     </span>
     Teraz z výboru do výboru, zo schôdzky do
            schôdzky. Bezo mňa sa nehnú. Dobre, že už nepribehli.
    </p>
    <p>
     MALVÍNA: Veď prídu naši…
    </p>
    <p>
     MILOŠ: Pochváliš ma sama pred tvojou mamou.
     <span class="emphasis">
      <em>
       (Vybehne.)
      </em>
     </span>
     Nazdar!
    </p>
    <p>
     MALVÍNA: Keby som ti mohla veriť…
     <span class="emphasis">
      <em>
       (Výhražne.)
      </em>
     </span>
     Počkaj, ja ťa dnes
            večer dochytím!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2504836">
        </a>
        Výstup 4.
       </h2>
      </div>
     </div>
    </div>
    <p>
     <span class="emphasis">
      <em>
       Malvína, Oľa, Ivan.
      </em>
     </span>
    </p>
    <p>
    </p>
    <p>
     MALVÍNA: Stretli ste otca.
    </p>
    <p>
     IVAN, OĽA
     <span class="emphasis">
      <em>
       (s košíkom):
      </em>
     </span>
     Hej.
    </p>
    <p>
     IVAN: Má zábavný výbor…
    </p>
    <p>
     MALVÍNA: Štyri výbory má…!
    </p>
    <p>
     IVAN: No, mama, ty sa hneváš, a otec má nie štyri, ale dvanásť výborov. On je všade!
    </p>
    <p>
     MALVÍNA: Len doma nie.
     <span class="emphasis">
      <em>
       (Oli.)
      </em>
     </span>
     Dieťa moje, zakúr, postav obed.
    </p>
    <p>
     OĽA
     <span class="emphasis">
      <em>
       (ide):
      </em>
     </span>
     Dozrieš, mama, aj navarím.
     <span class="emphasis">
      <em>
       (Ide do
               kuchyne.)
      </em>
     </span>
    </p>
    <p>
     MALVÍNA
     <span class="emphasis">
      <em>
       (prosebným hlasom):
      </em>
     </span>
     Ivko, syn môj, dieťa moje, a ma
            slúchneš?
    </p>
    <p>
     IVAN: Mama, vždy.
    </p>
    <p>
     MALVÍNA: Nie ako sokol, ale ako syn môj milý…!
    </p>
    <p>
     IVAN: Na to ti odpovedám: „cti otce svého i matku svú…“
    </p>
    <p>
     MALVÍNA
     <span class="emphasis">
      <em>
       (opatrne):
      </em>
     </span>
     Stretli ste otca…
    </p>
    <p>
     IVAN: Áno. Šiel do starej sokolovne.
     <span class="emphasis">
      <em>
       (Nadšene.)
      </em>
     </span>
     O rok-dva, mama,
            bude už nová, naša! Pozemok darovalo nám mesto. Už ho parkírujeme. Na Tehelnom poli
            stotisíc tehál sme už spravili. Kameň sa láme, štrk, piesok vozí. Postavíme sami:
            bratia, sestry. Otec náš bude palierom.
    </p>
    <p>
     MALVÍNA: Tak nám nebude vôbec domov chodiť.
    </p>
    <p>
     IVAN
     <span class="emphasis">
      <em>
       (nadšene):
      </em>
     </span>
     Nedávno sme rozoberali v škole znelku: „Co z nás
            Slávů bude o sto roků?“ a ja som myslel: aj koľko nás sokolov bude o sto rokov!
    </p>
    <p>
     MALVÍNA: A bude tam aj hostinec?
    </p>
    <p>
     IVAN: Dvadsať izieb! Hostinec, kaviareň, sokolovňa, kino, javisko.
    </p>
    <p>
     MALVÍNA: A pod zemou?
    </p>
    <p>
     IVAN
     <span class="emphasis">
      <em>
       (naivne):
      </em>
     </span>
     Pod zemou? Neviem, či aj pod zemou niečo, ale
            načo pod zem, keď môžeme ísť do výšky, do výšky!
    </p>
    <p>
     MALVÍNA: A ktože bude hostinským?
    </p>
    <p>
     IVAN: Ktože by, brat sokol!
    </p>
    <p>
     MALVÍNA: Len tých potvor ostrihaných neberte.
    </p>
    <p>
     IVAN: Dievčatá? Ja nie! To je slabé, svalov nič, na bradlách, kruhoch raz sa
            vytiahnuť — už im oči lezú.
    </p>
    <p>
     MALVÍNA: Tak syn môj, tak, len vy, mladí, hlasujte a postavte sa proti tým ženským
            potvorám.
    </p>
    <p>
     IVAN: My, dorast, všetci. Sú to „sestry“, ale nám neimponujú. Ony by len prostné a
            rytmické tance rady a nič vážneho.
    </p>
    <p>
     MALVÍNA: Tak ma slúchneš, synku…?
    </p>
    <p>
     IVAN: Vždy, mama.
    </p>
    <p>
     MALVÍNA: Iď, synku, za otcom…
    </p>
    <p>
     IVAN: Načo? Ja mám hodinu.
     <span class="emphasis">
      <em>
       (Berie husle s futrálom.)
      </em>
     </span>
     Čo chceš,
            mama, s otcom?
    </p>
    <p>
     MALVÍNA
     <span class="emphasis">
      <em>
       (so žiaľom):
      </em>
     </span>
     Aký si ty bol dobrý chlapec, a teraz, od
            prevratu, čím viac vyrastáš, tým menej ma ľúbiš a poslúchaš.
    </p>
    <p>
     IVAN: Mama, čo ti mám kvôli urobiť? V škole som medzi prvými; triesok ti naštiepam…
            Tak čo žiadaš?
    </p>
    <p>
     MALVÍNA: Cestou na hodinu kukni opatrne, či je otec vo výbore, a či…
    </p>
    <p>
     IVAN: a či…?
    </p>
    <p>
     MALVÍNA: … a či pri poháriku, keď je sokolovňa v hostinci.
    </p>
    <p>
     IVAN: Môj otec, keď je vo výbore, nie je v hostinci, a čo by hneď aj tam bol. Po
            výbore, nepoviem, posedí, pobeseduje o ďalších plánoch, vypije pohárik piva…
    </p>
    <p>
     MALVÍNA: I veľký! Klameš. Zastávaš.
    </p>
    <p>
     IVAN: Nie. Otec len z malého pije, lebo mu je vždy náhlo. Čo ty vieš, mama, čo je náš
            otec! Len v Sokole je vzdelávateľom, poriadateľom, novinárom, herecký inventár, šaty,
            kulisy má na starosti, klavír prekladá:
     <span class="emphasis">
      <em>
       (dramaticky)
      </em>
     </span>
     vypadla noha —
            skoro ho klavír zmiesil — ale otec, sokol, nepopustil a klavír preniesli.
    </p>
    <p>
     MALVÍNA: Ešte sa dorazí. Iď, kukni.
    </p>
    <p>
     IVAN: Odpusť, mne sokolská česť nedovoľuje staršieho brata špehovať. Mama, ty sa
            musíš so sokolom, ako je môj otec, priamo zhovárať. On ti bude bratsky úprimný.
     <span class="emphasis">
      <em>
       (Preč s husľami.)
      </em>
     </span>
    </p>
    <p>
     MALVÍNA: Keby mal pätnásť rokov ako ty. — Olinka!
    </p>
    <p>
     OĽA
     <span class="emphasis">
      <em>
       (z kuchyne príde):
      </em>
     </span>
     Čo rozkážeš, mama?
    </p>
    <p>
     MALVÍNA: Poď sem,
     <span class="emphasis">
      <em>
       (pritúli Oľu)
      </em>
     </span>
     a povedzže ty mne: s kým
            chodieva, ale radšej s kým sedáva, s kým sa zabáva a s kým popíja náš otec?
    </p>
    <p>
     OĽA: Či ja viem, mama. Ale v Sokole ho vídavám s bratmi a sestrami…
    </p>
    <p>
     MALVÍNA
     <span class="emphasis">
      <em>
       (posmešne):
      </em>
     </span>
     „Sestra, sestra…“ a ono čertvie, či len
            sestra…
     <span class="emphasis">
      <em>
       (Zmierni.)
      </em>
     </span>
     Tiež len so staršími, však Olinka?
    </p>
    <p>
     OĽA: Len. S nami, dorastom, je sestra náčelníčka alebo cvičiteľka…
    </p>
    <p>
     MALVÍNA: Nerozumieš ma.
    </p>
    <p>
     OĽA: Ba, mama. V kaviarni som ho cez oblok videla…
    </p>
    <p>
     MALVÍNA: Videla…
    </p>
    <p>
     OĽA: S pánom účtovníkom Turčekom.
    </p>
    <p>
     MALVÍNA: A čože on má s Turčekom vysedávať? Ani sokol, ani roveň otcovi. Kaviareň a
            bar. Lump! Ďalej.
    </p>
    <p>
     OĽA: Na osvetovej prednáške pána profesora Novotného sedel oťko…
     <span class="emphasis">
      <em>
       (myslí)
      </em>
     </span>
     vedľa
     <span class="emphasis">
      <em>
       (rýchlo)
      </em>
     </span>
     vedľa pána Turčeka a
            pani Dobríkovej.
    </p>
    <p>
     MALVÍNA: To-to-to! Vdova. Turčeka žení, či vášho otca vábi?
    </p>
    <p>
     OĽA: Na matičnej prednáške… On ti, mama, prisadne, ako poriadateľ, ku každému. Na
            hasičskej zábave tancoval…
    </p>
    <p>
     MALVÍNA: Viem. On tancuje a ja sa zvŕtam okolo sporáka a detí.
     <span class="emphasis">
      <em>
       (Plače.)
      </em>
     </span>
    </p>
    <p>
     OĽA: Mohla si ísť, ako dnes ideš na maškarný ples.
    </p>
    <p>
     MALVÍNA: Ešte nejdem!
    </p>
    <p>
     OĽA: To by bolo, keď už máš masku. Ako ti náš oťko vie rečniť, mama. Také prípitky ti
            vystruhne, že si všetci bratia, aj profesori bežia s ním štrngnúť. Aj pán mešťanosta, aj
            pán hlavný slúžny. Už je so všetkými na „ty“.
    </p>
    <p>
     MALVÍNA: Ale aj každý chlapec si s ním „tyká“.
     <span class="emphasis">
      <em>
       (Posmešne.)
      </em>
     </span>
     Nazdar, brat Miloš, nazdar, brat Zorko.
    </p>
    <p>
     OĽA: Keď je to brat sokol… A tancovať ako otec vie! I moderné už chytá a starosvetské
            polky a valčíky — ani tanečný učiteľ… Besedu so slečnou Milkou…
    </p>
    <p>
     MALVÍNA: Jaj, dievka moja, už mi ani nevrav.
     <span class="emphasis">
      <em>
       (Chytá sa za
               hlavu.)
      </em>
     </span>
     Hlava sa mi pukne, keď toto počúvam. Daj mi obkladok, Olinka. A
            večer mám ísť za maškaru…
    </p>
    <p>
     OĽA
     <span class="emphasis">
      <em>
       (namáča uterák v kuchyni, donesie, otočí Malvíne na hlavu a zaviaže
               nejakou farbistou šatkou. Opravuje mať.):
      </em>
     </span>
     Choď mama, keď ťa oťko uprosil a
            si sa sľúbila. Ale to mu nerob, mama, čo si onehdy…
    </p>
    <p>
     MALVÍNA: Čože som „onehdy“?
    </p>
    <p>
     OĽA: Poslala si večer deti hľadať ho po krčmách, a oťko sedel v nádražnej
            reštaurácii, vyprevádzal na vlak prednášateľa z Prahy.
    </p>
    <p>
     MALVÍNA: Hej, tiež taký prednášateľ. — Som sa ja to dozvedela. Miesto o jedenástej,
            šiel ráno o tretej do Prahy.
    </p>
    <p>
     OĽA: Iste si mali čo povedať.
    </p>
    <p>
     MALVÍNA: Ba čo vypiť — ty moje dieťa nevinné.
    </p>
    <p>
     OĽA: Aké to meno robíš oťkovi. Ivan má pravdu.
    </p>
    <p>
     MALVÍNA
     <span class="emphasis">
      <em>
       (zalomí ruky):
      </em>
     </span>
     Vlastným deťom sa už nemôžem zdôveriť…
     <span class="emphasis">
      <em>
       (So žiaľom.)
      </em>
     </span>
     Ani tebe Olinka?
    </p>
    <p>
     OĽA: Môžeš; a my, Ivan a ja, oťka vždy nájdeme, keď nás nepošleš ho hľadať, kam on
            nechodí.
    </p>
    <p>
     MALVÍNA: Čože ty ešte vieš, dcéra moja…
    </p>
    <p>
     OĽA: Viem, že náš oťko je sokol. A to by ti, mama, malo stačiť.
    </p>
    <p>
     MALVÍNA: Keď sa dakedy vydáš, povieš mi. Ak sa do tých čias neutrápim…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505407">
        </a>
        Výstup 5.
       </h2>
      </div>
     </div>
    </div>
    <p>
     <span class="emphasis">
      <em>
       Malvína, Jaminová, Oľa.
      </em>
     </span>
    </p>
    <p>
    </p>
    <p>
     OĽA
     <span class="emphasis">
      <em>
       (proti Jaminovej, idúc do kuchyne):
      </em>
     </span>
     Ruky bozkávam, stará
            mama.
    </p>
    <p>
     JAMINOVÁ: Zorka spinká, anjelik zlatý. Dobré ráno Olinka moja.
    </p>
    <p>
     MALVÍNA
     <span class="emphasis">
      <em>
       (so sileným plačom):
      </em>
     </span>
     Len poď, mama, poď, ide sa mi hlava
            puknúť… Čo ti ten vyčíňa, to, ani v Turecku sa už nerobí…
    </p>
    <p>
     JAMINOVÁ
     <span class="emphasis">
      <em>
       (sedemdesiatročná, na hlave čierny čipkový šál, tmavé dlhé šaty,
               zimník podšitý kožušinou, muf na rukách. Je v sile, plná v tele, ale často pózuje
               únavu, plačlivý tón a veľkú starostlivosť, hoci sama vidí, že nie je vôkol všetko
               tragické):
      </em>
     </span>
     Keď vy mňa unúvate, deti moje, a viete, že varím pre dvanásť
            krkov…
     <span class="emphasis">
      <em>
       (Radostne.)
      </em>
     </span>
     Deti vaše budú u nás obedovať.
     <span class="emphasis">
      <em>
       (Zlomene.)
      </em>
     </span>
     … Starú, chorú osobu, a Bože
     <span class="emphasis">
      <em>
       (dôverne),
      </em>
     </span>
     stvora božia,
     <span class="emphasis">
      <em>
       (slabikovane)
      </em>
     </span>
     k
            ničomu, k ničomu… Ešte to slúžťa, ba tá kraviarka je spoľahlivejšia. Ani zápražôčku
            zveriť na ňu. Ona „sa má učiť“, a len knižky a knižky. Ale, hrom v tvojej košeli, — veď
            sa aj uč, ale aj domácnosti si všímaj; veď ťa ja chcem naučiť ako statočná mať svoje
            dieťa.
    </p>
    <p>
     MALVÍNA: Čo to len bude z nej, mama naša, a ak sa jej to učiteľstvo nevydarí…? Kdeže
            je to: aspoň tri roky ešte a už má dvadsať.
    </p>
    <p>
     JAMINOVÁ: Tak, dievčička, tak… A teda čože sa stalo? Čože ste ma dali volať?
    </p>
    <p>
     MALVÍNA: Ja nie, mama. To ťa volal ten — „národná práca“, „brat sokol“.
     <span class="emphasis">
      <em>
       (Vykríkne.)
      </em>
     </span>
     To mňa zožiera, mama. Už v Lediciach nebýval celé
            dni a noci doma. Nástojila som na preložení sem, k vám, k tebe, že mi ho budete pomáhať
            dozerať, doma držať, a tu je ešte viac samý spolok, samý sokol, hasič, herec…
    </p>
    <p>
     JAMINOVÁ: Nuž, to by som mu ešte prehliadla, že je taký národovec, ako môj a váš otec
            býval…
    </p>
    <p>
     MALVÍNA: Mama, on ale je aj samá „sestra“, krčma, kaviareň a…
     <span class="emphasis">
      <em>
       (výrazne)
      </em>
     </span>
     bar.
    </p>
    <p>
     JAMINOVÁ: A to že je ký čert, dievka moja?
    </p>
    <p>
     MALVÍNA: Peleš lotrovská u Komárika, bodaj sa bol v tej Amerike prepadol. Samá ženská
            obsluha.
    </p>
    <p>
     JAMINOVÁ: A Miloš ta chodí?
    </p>
    <p>
     MALVÍNA
     <span class="emphasis">
      <em>
       (s krikom):
      </em>
     </span>
     A kdeže by bol do polnoci i ďalej?
    </p>
    <p>
     JAMINOVÁ: A ty nevládzeš, ja mu mám cestu zahájiť?
    </p>
    <p>
     MALVÍNA: Ty! Lebo ty si mať, keď na ženu prisahanú nepodbá.
    </p>
    <p>
     JAMINOVÁ: Nuž, ale mne Olinka, že akýsi „mažiarik“…
     <span class="emphasis">
      <em>
       (Obzerá sa.)
      </em>
     </span>
    </p>
    <p>
     MALVÍNA
     <span class="emphasis">
      <em>
       (ukáže):
      </em>
     </span>
     Ale, toto. Sprostá pec!
    </p>
    <p>
     JAMINOVÁ: A čože si ty mne… Malvínka moja, toto skorej nepovedala?
    </p>
    <p>
     MALVÍNA: Chcela som si sama s ním poradiť.
    </p>
    <p>
     JAMINOVÁ: Keď tak,
     <span class="emphasis">
      <em>
       (zvážnie a vážne chce chápať úlohu)
      </em>
     </span>
     to mu ja
            cestu zavalím.
    </p>
    <p>
     MALVÍNA: Tebe sa lichotí, aký je gazda, výmyselník…
     <span class="emphasis">
      <em>
       (Ukazuje na stenu,
               piecku.)
      </em>
     </span>
    </p>
    <p>
     JAMINOVÁ: Dobre to bude. Máte kuchyňku aj izbu.
    </p>
    <p>
     MALVÍNA: Aj dvoje dvier! A on kľúče od oboch.
     <span class="emphasis">
      <em>
       (Vykríkne.)
      </em>
     </span>
     Ja som
            ťa, mama naša, nechcela dosiaľ znepokojovať, ale ja počínam byť nešťastná.
     <span class="emphasis">
      <em>
       (Plač.)
      </em>
     </span>
     Mama, veď ti ma on, hádam už aj klame.
    </p>
    <p>
     JAMINOVÁ: Akože ťa klame, keď už máš šesť detí…
    </p>
    <p>
     MALVÍNA: A ešte chce revolučné mená: Tomáša, Milana, Eduarda…
    </p>
    <p>
     JAMINOVÁ: To už nie! To už nedovolím. Nech dá hoci po dve mená tým, čo máte.
     <span class="emphasis">
      <em>
       (Zmení, teší.)
      </em>
     </span>
     Ale konečne, čo jedno, to krajšie, a všetky na
            teba, dcéra moja. Teda idete na večer…?
    </p>
    <p>
     MALVÍNA: A či ja z lásky idem?
     <span class="emphasis">
      <em>
       (So šeptom.)
      </em>
     </span>
     Striehnuť ho idem. S
            kým sa bude v tanci vybíjať. — Dvere vrzli. Tu si ho máš…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505703">
        </a>
        Výstup 6.
       </h2>
      </div>
     </div>
    </div>
    <p>
     <span class="emphasis">
      <em>
       Jaminová, Malvína, Miloš, Ivan, Oľa.
      </em>
     </span>
    </p>
    <p>
    </p>
    <p>
     MILOŠ, IVAN
     <span class="emphasis">
      <em>
       (od kuchyne nesú zarámované obrazy: Tyrša, Masaryka, Štefánika
               a Wilsona. Skladajú a vešajú obrazy na stenu v úzadí).
      </em>
     </span>
    </p>
    <p>
     OĽA
     <span class="emphasis">
      <em>
       (vošla za nimi).
      </em>
     </span>
    </p>
    <p>
     MILOŠ: Ruky ti bozkávam, mama naša. Vitaj a odpusť, že som ťa nečakal…
     <span class="emphasis">
      <em>
       (Bozká Jaminovej ruku, tým ju získal.)
      </em>
     </span>
    </p>
    <p>
     JAMINOVÁ: Čože to nesiete, deti? Ktože sú to? Pán prezident.
     <span class="emphasis">
      <em>
       (Pozerá cez
               lornet, ktorý vytiahla z kapsičky.)
      </em>
     </span>
     Ako živý. Ja som ho videla ešte pred
            vojnou. Natrápil sa za nás a ženu, deti doma nechal tým vlkodlakom. A ten chudáčik… Ach,
            Bože, z toho chlapca že taký generál bude, či by si to bola jeho mať pomyslela… A jednak
            na svoj zármutok.
    </p>
    <p>
     MILOŠ, IVAN
     <span class="emphasis">
      <em>
       (medzitým vešali obrazy).
      </em>
     </span>
    </p>
    <p>
     OĽA: Ale národ sa raduje.
    </p>
    <p>
     MALVÍNA: Ty ešte čuš, dcéra moja; ešte si nie taká múdra, aby si starú mamu mohla
            poučovať.
    </p>
    <p>
     JAMINOVÁ: A to že je kto?
    </p>
    <p>
     MILOŠ
     <span class="emphasis">
      <em>
       (vešia obraz):
      </em>
     </span>
     Tyrš, mama naša, Tyrš, zakladateľ Sokola.
    </p>
    <p>
     JAMINOVÁ: A toto?
    </p>
    <p>
     MILOŠ: Prezident Wilson. Americký. Ten povedal konečné slovo, aby sme my Čechoslováci
            boli slobodní.
    </p>
    <p>
     MALVÍNA: A to že máš zase odkiaľ?
    </p>
    <p>
     MILOŠ: Spoločne sme si objednali, „bratské“ rodiny, mama moja.
     <span class="emphasis">
      <em>
       (Zapaľuje si
               cigaretu.)
      </em>
     </span>
    </p>
    <p>
     JAMINOVÁ: A čo to stálo syn môj?
    </p>
    <p>
     MILOŠ: S dvadsaťpäťpercentnou zľavou…
    </p>
    <p>
     MALVÍNA: Už šľamotíš…
    </p>
    <p>
     JAMINOVÁ: Mne sa to páči, Malvínka. Nemôžete mať steny holé. Ja rada hľadím ulicou,
            keď vidím našich vojakov alebo sokolov pochodovať. Len už na tých čertov keby ste sa
            neliepali…
    </p>
    <p>
     IVAN: Hrazdy, bradlá…?
    </p>
    <p>
     JAMINOVÁ
     <span class="emphasis">
      <em>
       (hodí rukou, že ju vyrušuje):
      </em>
     </span>
     To už ako Olinka cvičí,
            to hej, to je pekné.
    </p>
    <p>
     IVAN: To je, aj! Tanec.
    </p>
    <p>
     MILOŠ: Ivčo, čuš, neznevažuj. Nože, ukáž, Olinka moja, čo ste sa naučili nového.
    </p>
    <p>
     OĽA: Čo, oťko?
    </p>
    <p>
     MILOŠ: Ukáž, moja, „motýľa“…
    </p>
    <p>
     MALVÍNA: Ty si motýľ nočný, ty.
    </p>
    <p>
     OĽA
     <span class="emphasis">
      <em>
       (tancuje „motýľa“).
      </em>
     </span>
    </p>
    <p>
     JAMINOVÁ: Sukničky ti široko lietajú, Olinka. Nože si ich chyť, podchyť.
    </p>
    <p>
     MILOŠ: To je prirodzené, mama naša.
    </p>
    <p>
     MALVÍNA: No len ho počuj: čo je mu prirodzené.
     <span class="emphasis">
      <em>
       (Tichšie
               Jaminovej.)
      </em>
     </span>
     Povedz mu, mama, povedz.
    </p>
    <p>
     JAMINOVÁ
     <span class="emphasis">
      <em>
       (ticho):
      </em>
     </span>
     Akože, teraz?
    </p>
    <p>
     MALVÍNA
     <span class="emphasis">
      <em>
       (zopne ruky):
      </em>
     </span>
     Povedz, dosvedčím.
    </p>
    <p>
     MILOŠ, IVAN
     <span class="emphasis">
      <em>
       (narovnávali obrazy).
      </em>
     </span>
    </p>
    <p>
     OĽA
     <span class="emphasis">
      <em>
       (skončila).
      </em>
     </span>
    </p>
    <p>
     MILOŠ
     <span class="emphasis">
      <em>
       (radosťou tlieska):
      </em>
     </span>
     Dobre! Krásne!
    </p>
    <p>
     JAMINOVÁ: Výmyselník si ty, Miloš. Ja vám už driapem handričky na pokrovce. Budete
            mať izbu, kuchyňu ani kvet.
    </p>
    <p>
     MILOŠ
     <span class="emphasis">
      <em>
       (nadšený):
      </em>
     </span>
     A ešte zafarbíme s Ivčom steny: poval biela,
            modrý girland, steny na ružovo…
    </p>
    <p>
     JAMINOVÁ: Veď ale tuto mi, Malvínka, že ty nezbedy vyčíňaš…
     <span class="emphasis">
      <em>
       (Ivanovi,
               Oli.)
      </em>
     </span>
     Nože vy choďte, deti, von, alebo aspoň do kuchyne.
    </p>
    <p>
     IVAN, OĽA
     <span class="emphasis">
      <em>
       (vyjdú).
      </em>
     </span>
    </p>
    <p>
     JAMINOVÁ
     <span class="emphasis">
      <em>
       (pokračuje):
      </em>
     </span>
     Miloš, aby som ja teba nevyctila. Boj sa
            môjho jazyka.
    </p>
    <p>
     MILOŠ: Mama naša, nebojím sa.
    </p>
    <p>
     JAMINOVÁ: Starý si; otec takých krásnych detí…
    </p>
    <p>
     MALVÍNA
     <span class="emphasis">
      <em>
       (nutká Jaminovú, aby hlbšie zasiahla):
      </em>
     </span>
     Tak, tak, mama.
    </p>
    <p>
     MILOŠ: Sokol nestárne. Roky mu idú, ale on nestárne. Náš starosta má sedemdesiat…
    </p>
    <p>
     MALVÍNA: Tak ty ešte chceš aj potom…?
    </p>
    <p>
     MILOŠ: Chcem! Do najvyššieho svojho veku.
     <span class="emphasis">
      <em>
       (Mäkko, ide tuľkať
               Malvínu.)
      </em>
     </span>
     A Malvínka zúčastní sa tiež.
     <span class="emphasis">
      <em>
       (Nadšene.)
      </em>
     </span>
     Dnes večer…!
     <span class="emphasis">
      <em>
       (Jaminovej.)
      </em>
     </span>
     A, mama naša, aby si vedela — mám pre
            Božku pytača.
    </p>
    <p>
     JAMINOVÁ
     <span class="emphasis">
      <em>
       (zalomí rukami):
      </em>
     </span>
     Syn môj, takého galgana, ako si ty?
    </p>
    <p>
     MILOŠ: Nie takého; ten sokolom ešte nie je, ale má úrad.
    </p>
    <p>
     JAMINOVÁ: Len ty mne nikoho nevoď; lebo to boli takí ľahtikári ako ty, čo sa s tebou
            dosiaľ ukázali.
    </p>
    <p>
     MILOŠ: Ja sám Božku za hocikoho nedám. A keď sa ti jeden nepáči, dovediem aj troch.
            Také dievča krásne si môže preberať.
    </p>
    <p>
     MALVÍNA: Aj ja som si mohla a zahľadela som sa na teba a teraz koho mám? — Sokola. —
            Nech je učiteľkou a
     <span class="emphasis">
      <em>
       (plačom)
      </em>
     </span>
     nemusí sa ani vydať, ani pozrieť na
            muža…
    </p>
    <p>
     JAMINOVÁ: Ale ja som mať, a ja chcem dievča vydať, nie sa mu dať roztúľať.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578108">
        </a>
        Výstup 7.
       </h2>
      </div>
     </div>
    </div>
    <p>
     <span class="emphasis">
      <em>
       Jaminová, Malvína, Miloš, Ivan, Oľa, Tepný.
      </em>
     </span>
    </p>
    <p>
    </p>
    <p>
     MILOŠ: Vitaj, švagre! Pozri a pochváľ.
     <span class="emphasis">
      <em>
       (Podajú si ruky.)
      </em>
     </span>
     Tak
            krízu riešiť a si byt usporiadať! Kuchyňa, izba, mažiarik, portréty…
    </p>
    <p>
     TEPNÝ: Veď mi už daj povedať „dobrý deň“.
    </p>
    <p>
     MILOŠ: Len zafarbiť.
    </p>
    <p>
     TEPNÝ: Zabieliť a dosť. Načo drahé farby?
     <span class="emphasis">
      <em>
       (Otvorí a zavrie dvere do
               kuchyne.)
      </em>
     </span>
     A vykurovať z kuchyne. Vôňa z kuchyne iba príjemne šteklí nos a
            môžeš zavoňať, či čo prismudlo, či kypí a žena dá lepší pozor.
    </p>
    <p>
     JAMINOVÁ: Ty grobian.
    </p>
    <p>
     MILOŠ: Švagre…
    </p>
    <p>
     TEPNÝ: Vypočuj, piecku by ja veru nebol kupoval. Ja vo vojne tresol som o zem ostatnú
            fajku, a po prevrate aj pec som vyhodil z obchodu. Hospodárska kríza, nesmierna drahota,
            a ja si mám dovoliť taký luxus? Nie. Nech vedia i pomocník, i učeň, čo je kríza.
    </p>
    <p>
     MILOŠ: Švagre…
    </p>
    <p>
     TEPNÝ: Zavolal si ma, teda počuj…
    </p>
    <p>
     JAMINOVÁ: Tvoje perorácie…
    </p>
    <p>
     TEPNÝ: Treba šetriť na halieri. Predsa sa len spáli dreva, uhlia, čo je aj malá.
            Ľudia von a dnu, oblaky vykurovať nebudem. Treba v obchode pracovať, nepostávať, nuž sa
            zohreješ.
    </p>
    <p>
     MALVÍNA
     <span class="emphasis">
      <em>
       (urazená):
      </em>
     </span>
     A vy máte dve izby…
    </p>
    <p>
     TEPNÝ: Ale nekúrime ani v jednej a lepšie sa i dýcha, i spí.
    </p>
    <p>
     JAMINOVÁ: Nože už nemeľ. Čože meľeš toľko? Ty, ty… Želieš groša, nuž radšej dáš žene,
            deťom a celému domu mrznúť.
    </p>
    <p>
     TEPNÝ: Dala si nám periny ako kopy…
    </p>
    <p>
     JAMINOVÁ: Tak som dcére mala dať prázdne sovky…? Ty blázon bláznivý. Veď tu je malé
            dieťa. A Miloš múdro vymyslel…
    </p>
    <p>
     TEPNÝ
     <span class="emphasis">
      <em>
       (hádže rukou, zľahčujúc).
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578253">
        </a>
        Výstup 8.
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, Ružena.
      </em>
     </span>
    </p>
    <p>
    </p>
    <p>
     RUŽENA
     <span class="emphasis">
      <em>
       (v zimnom kabáte):
      </em>
     </span>
     Ľudia mi dvorom chodia do obchodu:
            neviem či obsluhovať, či variť.
    </p>
    <p>
     TEPNÝ: Je po desiatej, vystrč každého.
    </p>
    <p>
     RUŽENA: Roboty mi navaliť, ináč o mňa sa neozrieš. Celé fašiangy nikam…
    </p>
    <p>
     TEPNÝ: Je kríza. Obchodnícka beseda tohto roku nefašanguje. A do čitárne ženy sa
            nevodia.
    </p>
    <p>
     MILOŠ: Sú aj druhé spolky, švagre, a Sokolská jednota.
    </p>
    <p>
     TEPNÝ: Iných spolkov a zábav nepotrebujem.
    </p>
    <p>
     MALVÍNA: Nezáviď mi, Ruženka. Janko si je dôsledný i pre seba. Náš otec sa sám
            zabáva, a že ma dnes na ten ples vyvábil, to len piesok do očí.
    </p>
    <p>
     RUŽENA: Miloš sa aspoň sám zabáva…
    </p>
    <p>
     MALVÍNA: A čože ty vieš, či sám? Ty sa môjho muža nezastávaj.
    </p>
    <p>
     RUŽENA: Môj muž… Zobúdzať ma ráno o piatej, to je jeho zábava. Pätnásť rokov som sa
            pri ňom nevyspala…
    </p>
    <p>
     TEPNÝ: Ale máme dom, máme obchod.
    </p>
    <p>
     JAMINOVÁ: Aj peniaze máte. Cez vojnu žali ste dobre.
    </p>
    <p>
     TEPNÝ: Tie sú v obchode.
    </p>
    <p>
     JAMINOVÁ: Aj v sporiteľni. Mne netaj. Ja si od teba pýtať neprídem. Ale v tom aj
            Ruženka moja mala účasť. Aby si ty nedal písať len na seba a na ženu nič.
    </p>
    <p>
     RUŽENA
     <span class="emphasis">
      <em>
       (s plačom):
      </em>
     </span>
     Sedí na nich ako drak a ja piatu zimu jeden
            kabát nosím…
    </p>
    <p>
     TEPNÝ: Ja ho nosím siedmu. A miesto zajaca máš už líšku na golieri.
    </p>
    <p>
     RUŽENA: A tá ti je v očiach?
    </p>
    <p>
     JAMINOVÁ: Nespytuj sa ho, dcéra moja, kúp si, ale máš pekný kabát. Mohli by ste s
            Malvínkou dnes ísť… Ako by to pekne bolo.
    </p>
    <p>
     TEPNÝ: A veď ak chce, ale ja netancujem.
    </p>
    <p>
     MILOŠ: Ja ťa, Ruženka, vykrútim.
    </p>
    <p>
     RUŽENA: Ty si svoju ženu. A každý by si mal svoju…
    </p>
    <p>
     TEPNÝ: Ja ti tanečníka nájdem.
    </p>
    <p>
     RUŽENA: Ďakujem. Ja by si aj sama.
    </p>
    <p>
     TEPNÝ: Tak môžeš ísť.
     <span class="emphasis">
      <em>
       (Hnevom prestupuje, nervóznie.)
      </em>
     </span>
    </p>
    <p>
     JAMINOVÁ: Deti moje, nože sa vy nebláznite a mňa starú osobu a mať svoju, neneste o
            rozum.
    </p>
    <p>
     TEPNÝ: A čože ja…?
    </p>
    <p>
     JAMINOVÁ: Ženu si nešanuješ… Slúžku jej nedržíš a má deti, dom, kuchyňu.
    </p>
    <p>
     TEPNÝ: Každý vie, ako mu v hrnci vrie.
    </p>
    <p>
     JAMINOVÁ: No, ty skupáň, či sa Pána Boha nebojíš?
    </p>
    <p>
     TEPNÝ: Ja to nemusím počúvať…
     <span class="emphasis">
      <em>
       (Schytí sa, že ide preč.)
      </em>
     </span>
    </p>
    <p>
     RUŽENA: Lebo je pravda, čo ti mama…
    </p>
    <p>
     JAMINOVÁ: Ty grobian grobiansky. Či to tak s materou? Čo som sa natrápila, kým som ju
            vychovala a ešte si sa mi nepoďakoval, ruky nebozkal…
    </p>
    <p>
     TEPNÝ
     <span class="emphasis">
      <em>
       (zlostne):
      </em>
     </span>
     Tých sa nabozkávam v obchode.
    </p>
    <p>
     JAMINOVÁ: … a dala som ti dcéru… Úcty nemáš ku mne.
    </p>
    <p>
     TEPNÝ: Už ti moje deti ruky bozkávajú…
    </p>
    <p>
     JAMINOVÁ: Aspoň tie že sú nie na teba. Ale tie ty nevychováš…
    </p>
    <p>
     TEPNÝ: Ej, musím ja toto počúvať?
     <span class="emphasis">
      <em>
       (Vybehol, Ružena za ním.)
      </em>
     </span>
    </p>
    <p>
     JAMINOVÁ: Ja ti ešte vyspievam!
     <span class="emphasis">
      <em>
       (Milošovi, ale mierne.)
      </em>
     </span>
     Aj ty sa
            netúlaj vo dne v noci.
    </p>
    <p>
     MILOŠ: Ruky ti bozkávam, mama naša, ja len do Sokola a čo s tým súvisí…
     <span class="emphasis">
      <em>
       (Chcel by ísť, ale zaváha.)
      </em>
     </span>
    </p>
    <p>
     MALVÍNA
     <span class="emphasis">
      <em>
       (ho trhla za rukáv, zostal):
      </em>
     </span>
     Povedzže mi ty, mama moja,
            načo je to sokolstvo starším ľuďom, otcom, ako je aj môj muž?
    </p>
    <p>
     MILOŠ: Aby boli večne mladými!
     <span class="emphasis">
      <em>
       (Jaminovej.)
      </em>
     </span>
     Predbieham ťa,
            dovoľ, mama naša…
    </p>
    <p>
     JAMINOVÁ
     <span class="emphasis">
      <em>
       (vzdychne):
      </em>
     </span>
     „Večne mladými“… No, vidíš ho, ľahtikára,
            ako to pekne povedal.
    </p>
    <p>
     MALVÍNA: Nie, Miloško!
     <span class="emphasis">
      <em>
       (Vykríkne.)
      </em>
     </span>
     Aby ženy a deti prišli o
            mužov, otcov.
    </p>
    <p>
     MILOŠ: Nie, mama moja. Aby sme sa vracali k rodinám a do práce otužení a bohatší na
            duchu; vyrovnaní, s jasným pohľadom na život a svet.
    </p>
    <p>
     JAMINOVÁ
     <span class="emphasis">
      <em>
       (Malvíne):
      </em>
     </span>
     Hovorí, ani keby z knihy čítal. — Idem od
            vás. Už si nekaz vôľu, keď si prekonala prvý krok a sľúbila sa mu. Iste ťa dnes na plese
            srdečne privítajú. Zabavíte sa…
    </p>
    <p>
     MILOŠ: Ako nikdy, mama naša!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578591">
        </a>
        Výstup 9.
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, Katka.
      </em>
     </span>
    </p>
    <p>
    </p>
    <p>
     KATKA
     <span class="emphasis">
      <em>
       (vrúti):
      </em>
     </span>
     Ruky bozkávam.
     <span class="emphasis">
      <em>
       (Jaminovej.)
      </em>
     </span>
     Pani urodzená, aby ste sa ponáhľali…
    </p>
    <p>
     JAMINOVÁ: Ako ma trhlo. Ty, papek; priletí, ako šarkan.
    </p>
    <p>
     KATKA: Lebo ja obedu nedovarím, a slečna Boženka…
    </p>
    <p>
     JAMINOVÁ: V hrncoch vrie?
    </p>
    <p>
     KATKA: Aj kypí!
    </p>
    <p>
     JAMINOVÁ: A nevieš odtiahnuť?
    </p>
    <p>
     KATKA: Aj odťahujem, aj prikladám.
    </p>
    <p>
     JAMINOVÁ: A cesto na dolky vykyslo?
    </p>
    <p>
     KATKA: Vy —! Už je v pivnici. Slečna Boženka, keď som si nevedela rady, kázali mi ho
            zniesť do pivnice…
    </p>
    <p>
     JAMINOVÁ
     <span class="emphasis">
      <em>
       (tleskne rukami):
      </em>
     </span>
     A čože robí?
     <span class="emphasis">
      <em>
       (Plačom.)
      </em>
     </span>
     Keď sa ja v ničom nemôžem spoľahnúť na to dievča… Čo
            robí?
    </p>
    <p>
     KATKA: Čo robia?
     <span class="emphasis">
      <em>
       (Myslí.)
      </em>
     </span>
     Čo robia…? Ak sa ešte s pánom Turčekom
            v izbe nezhovárajú, tak sa učia, alebo tiež sem idú.
    </p>
    <p>
     JAMINOVÁ: Tak čože ona neprišla? Čože si sa ty vychytila? Ak tým pokypí…? Bež, a v
            hrncoch aby ticho vrelo. Ak bude smrad, dostaneš. A Zuza? A Janek?
    </p>
    <p>
     KATKA: Ruky bozkávam.
     <span class="emphasis">
      <em>
       (Beží von.)
      </em>
     </span>
     Tí sa holia.
    </p>
    <p>
     MALVÍNA: Olinka, varíš?
    </p>
    <p>
     OĽA
     <span class="emphasis">
      <em>
       (z kuchyne):
      </em>
     </span>
     Áno, mama. Len rajčiakovej šťavy do omáčky
            koľko naliať?
    </p>
    <p>
     MALVÍNA: Z liter.
    </p>
    <p>
     JAMINOVÁ
     <span class="emphasis">
      <em>
       (sadne, chváli Oľu):
      </em>
     </span>
     Aké šikovné dievča! A tá? Ja tej
            vyspievam Turčeka!
    </p>
    <p>
     MILOŠ
     <span class="emphasis">
      <em>
       (ako na tŕní, chcel by preč, ale zdvorilosť bráni. Prestupuje,
               fajčí):
      </em>
     </span>
     Mama naša, ublížila by si mu. To je môj kandidát pre Božku.
    </p>
    <p>
     JAMINOVÁ: Ani mi netáraj! Blízko seba si ho našiel.
    </p>
    <p>
     MILOŠ
     <span class="emphasis">
      <em>
       (chce von):
      </em>
     </span>
     Mama, neurazíš sa… Ja musím…
    </p>
    <p>
     MALVÍNA: Nie! Naobedujeme sa a potom sa už blázni.
    </p>
    <p>
     JAMINOVÁ: Choď, syn môj, choď, keď máš povinnosť.
    </p>
    <p>
     MILOŠ
     <span class="emphasis">
      <em>
       (Malvíne, posmelený):
      </em>
     </span>
     Nevyvolávaj výstupy. Dosiaľ toto
            všetko bolo zbytočné.
    </p>
    <p>
     MALVÍNA: Keď si ty samý sokol, samý hasič, samý herec, budem i ja.
    </p>
    <p>
     MILOŠ
     <span class="emphasis">
      <em>
       (nadšene):
      </em>
     </span>
     Srdečne ťa vítam!
    </p>
    <p>
     MALVÍNA
     <span class="emphasis">
      <em>
       (pokračuje):
      </em>
     </span>
     Mne tiež bude príjemnejšie v kaviarni, v
            hostinci a hoci
     <span class="emphasis">
      <em>
       (so žiaľom)
      </em>
     </span>
     a hoci — v bare!
    </p>
    <p>
     MILOŠ: Tam by si sa pohoršila.
    </p>
    <p>
     MALVÍNA: Nedbám, čo sa aj celkom skazím.
    </p>
    <p>
     MILOŠ: A kto ťa ta uvedie? Tam len po polnoci…
    </p>
    <p>
     MALVÍNA: Ty! Ty znáš chodníčky.
    </p>
    <p>
     JAMINOVÁ: Po polnoci…? Povážlive veľa vieš, Miloško môj…
    </p>
    <p>
     MILOŠ: Mama naša, ak som kukol, tak len na program, že je tam tiež telocvik…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578833">
        </a>
        Výstup 10.
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, Boženka, Turček.
      </em>
     </span>
    </p>
    <p>
    </p>
    <p>
     BOŽENKA
     <span class="emphasis">
      <em>
       (naivná, s knižkou v ruke):
      </em>
     </span>
     Mama, kedy my obed navaríme?
    </p>
    <p>
     JAMINOVÁ
     <span class="emphasis">
      <em>
       (vyskočí):
      </em>
     </span>
     Jaj, ako som sa zavravela, deti moje. Čože
            ma už nepošlete?
    </p>
    <p>
     TURČEK
     <span class="emphasis">
      <em>
       (oblečený bohémsky):
      </em>
     </span>
     Ruky bozkávam! Nazdar!
     <span class="emphasis">
      <em>
       (ide bozkať ruku Jaminovej i Malvíne, ktorá si nedá. S Milošom podajú si
               ruky.)
      </em>
     </span>
     Ja som chcel pomáhať dolky piecť, ale slečna Božka chcela
            filozofovať, nuž…
    </p>
    <p>
     JAMINOVÁ
     <span class="emphasis">
      <em>
       (do reči):
      </em>
     </span>
     … ste filozofovali. A o čom že, ak sa smiem
            pýtať, pán Turček?
    </p>
    <p>
     TURČEK
     <span class="emphasis">
      <em>
       (vzdychne):
      </em>
     </span>
     O živote, o živote, krásnom a radostnom už v
            našom pokolení.
    </p>
    <p>
     JAMINOVÁ: Aj ste ho vymysleli? Z tých knižiek, čo nosíte Božke? Ja, že si vy ani
            nebudete trúfať pomyslieť na moju dcéru, kým ste nie aspoň poddirektorom… a vy už život
            radostný ste premysleli…
    </p>
    <p>
     BOŽKA: Mama, veď to v sociálnom zmysle…
    </p>
    <p>
     TURČEK: Krásny život harmonický, vo večnom mieri a pri sociálnej rovnoprávnosti.
            Život plný otázok, ale na každú hotová odpoveď.
    </p>
    <p>
     JAMINOVÁ: Ale teraz vám ja dám otázku. Zoči-voči. Ja viem, čo vy chcete. Miloš mi
            všetko zjavil a vidím vám na očiach.
    </p>
    <p>
     TURČEK
     <span class="emphasis">
      <em>
       (radostne):
      </em>
     </span>
     A neotvoríte mi dvere?…
    </p>
    <p>
     JAMINOVÁ: Keby to bolo u nás, otvoríte si ich sám.
    </p>
    <p>
     MILOŠ: Mama naša, ja stojím za Turčeka.
    </p>
    <p>
     JAMINOVÁ: Ty si mi kavent!
     <span class="emphasis">
      <em>
       (Božke.)
      </em>
     </span>
     A ty čo čušíš ako zmok?
    </p>
    <p>
     BOŽKA: Ja na to, čo vy, nemyslím.
    </p>
    <p>
     JAMINOVÁ: Ale ja myslím. Lenže… Viete vy, že Božka, krome v knižkách sedieť, nič
            nevie? Videli ste, cesto na dolky nespiekla…
    </p>
    <p>
     TURČEK: Predsa — dovoľte mi dnes večer, milostivá pani, s vašou vzácnou rodinou
            spoločne sa zabaviť.
    </p>
    <p>
     JAMINOVÁ: To vám môžem dovoliť. Ale žiadne vyznávanie…
    </p>
    <p>
     BOŽKA: Mama…
    </p>
    <p>
     JAMINOVÁ: „Mama, mama…“ Ja som tiež chodila na plesy…
     <span class="emphasis">
      <em>
       (Turčekovi.)
      </em>
     </span>
     To už nie! Tuto Malvínka vás dozrie, a potom
            koniec.
     <span class="emphasis">
      <em>
       (Hrdo.)
      </em>
     </span>
     Porúčam sa.
    </p>
    <p>
     TURČEK
     <span class="emphasis">
      <em>
       (v rozpakoch otáča sa. Smutne):
      </em>
     </span>
     Ruky bozkávam.
     <span class="emphasis">
      <em>
       (Beží Jaminovej ruku bozkať a tým ju obmäkčí.)
      </em>
     </span>
    </p>
    <p>
     JAMINOVÁ
     <span class="emphasis">
      <em>
       (iným tónom, mäkším):
      </em>
     </span>
     Počkajte, viem, že sa vám moje
            reči nepáčia. Nech sa vám ľúbi dnes k nám na skromnú večeru. Zabíjali sme. Na obede
            presvedčili by ste sa hneď, že mám pravdu, keď vás odvádzam od vlastnej dcéry.
     <span class="emphasis">
      <em>
       (Vychodí.)
      </em>
     </span>
    </p>
    <p>
     TURČEK
     <span class="emphasis">
      <em>
       (ukláňa sa):
      </em>
     </span>
     Istotne prídem.
    </p>
    <p>
     MILOŠ: Ja ti podám rameno, mama naša.
    </p>
    <p>
     JAMINOVÁ: No poď, ty milovník starý.
     <span class="emphasis">
      <em>
       (Zastane, srdečne.)
      </em>
     </span>
     Malvínka, dieťa moje, prídeš sa k nám obliecť.
    </p>
    <p>
     MALVÍNA
     <span class="emphasis">
      <em>
       (neveselo):
      </em>
     </span>
     Áno, mama moja.
    </p>
    <p>
     TURČEK
     <span class="emphasis">
      <em>
       (schytil zdráhajúcu sa Božku, za rameno, teší sa, že pôjdu za prvým
               párom — Jaminovou a Zorkom.)
      </em>
     </span>
    </p>
    <p>
     JAMINOVÁ
     <span class="emphasis">
      <em>
       (to vidí a rozkáže):
      </em>
     </span>
     A vy Božku pusťte, hneď! Ešte nie
            ste na plese. Hľaďže ti ho, aký praktikant!
    </p>
    <p>
     BOŽKA, TURČEK
     <span class="emphasis">
      <em>
       (pustia sa).
      </em>
     </span>
    </p>
    <p>
    </p>
    <p>
     <span class="emphasis">
      <em>
       (Opona.)
      </em>
     </span>
    </p>
    <p>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579116">
       </a>
       Dejstvo II.
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2579158">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2579362">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2579670">
        Výstup 3.
       </a>
      </span>
     </dt>
     <dt>
      <span class="sect1">
       <a href="#id2580036">
        Výstup 4.
       </a>
      </span>
     </dt>
     <dt>
      <span class="sect1">
       <a href="#id2580981">
        Výstup 5.
       </a>
      </span>
     </dt>
     <dt>
      <span class="sect1">
       <a href="#id2581147">
        Výstup 6.
       </a>
      </span>
     </dt>
     <dt>
      <span class="sect1">
       <a href="#id2581501">
        Výstup 7.
       </a>
      </span>
     </dt>
     <dt>
      <span class="sect1">
       <a href="#id2581778">
        Výstup 8.
       </a>
      </span>
     </dt>
     <dt>
      <span class="sect1">
       <a href="#id2582087">
        Výstup 9.
       </a>
      </span>
     </dt>
     <dt>
      <span class="sect1">
       <a href="#id2582378">
        Výstup 10.
       </a>
      </span>
     </dt>
     <dt>
      <span class="sect1">
       <a href="#id2582488">
        Výstup 11.
       </a>
      </span>
     </dt>
     <dt>
      <span class="sect1">
       <a href="#id2582688">
        Výstup 12.
       </a>
      </span>
     </dt>
     <dt>
      <span class="sect1">
       <a href="#id2582856">
        Výstup 13.
       </a>
      </span>
     </dt>
     <dt>
      <span class="sect1">
       <a href="#id2583038">
        Výstup 14.
       </a>
      </span>
     </dt>
     <dt>
      <span class="sect1">
       <a href="#id2583217">
        Výstup 15.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      Javisko: dve veľké izby, spojené dvermi. V úzadí oboch dvere do pitvora. Ľavá je
            jedáleň. Stôl, kredenc, diván remenný, hodiny. Pravá je hosťovská. Okrúhly stôl,
            stoličky starého štýlu, dva šifoniere, plyšový diván. V jedálni, v hosťovskej naľavo,
            napravo okno, v oknách plno kvetov, brečtany snujú sa vôkol okien; pred nimi záclony. V
            hosťovskej vpredu napravo na stolíku v ráme oválne zrkadlo. Ináče dve-tri veľké
            fotografické portréty, starý pán s bradou, dva-tri sväté obrazy a výpovede z Písma.
            Večer. Lustre, elektrické svetlo. Dvere z jedálne do hosťovskej napolo
            otvorené.)
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579158">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       Božka, Katka.
      </em>
     </span>
    </p>
    <p>
    </p>
    <p>
     BOŽKA
     <span class="emphasis">
      <em>
       (oblieka sa pomaly do kroja v hosťovskej. Na zrkadle maska na oči.
               Čižmy vedľa zrkadla, pri ktorom Božka stojí v črievičkách a pudruje sa i trocha
               farbí, ale nie horlivo, lebo medzitým kuká do knižky).
      </em>
     </span>
    </p>
    <p>
     KATKA
     <span class="emphasis">
      <em>
       (vošla do jedálne):
      </em>
     </span>
     Prikrývať… ale koľko tanierov, to ti
            nepovedia.
     <span class="emphasis">
      <em>
       (Počíta na prstoch.)
      </em>
     </span>
     Pani rodzená, slečna, pán Turček, —
            tri, ale koľkí prídu od Zorkov, koľkí od Tepných…
    </p>
    <p>
     BOŽKA
     <span class="emphasis">
      <em>
       (práve číta):
      </em>
     </span>
     Nevyrušujte ma… Spýtajte sa mamy, alebo
            položte, koľko sa na stôl zmestí.
    </p>
    <p>
     KATKA
     <span class="emphasis">
      <em>
       (vezme z kredenca obrus, potom taniere, príbor. Rozkladá):
      </em>
     </span>
     Tak spravím. „Spýtajte sa…“, aby ma buchli.
     <span class="emphasis">
      <em>
       (Nazrie do hosťovskej.)
      </em>
     </span>
     Jaj, slečinka, taká ste krásna, že ak sa tejto noci nezasnúbite, tak všetci mladí páni
            sú slepí. Ja by som k vám hneď šla za kuchárku.
    </p>
    <p>
     BOŽKA: Nič neviete.
    </p>
    <p>
     KATKA: To len pani rodzená o mne, aj o vás. Naučíme sa z kuchárskej knižky.
    </p>
    <p>
     BOŽKA: Knižky! Katka, keby ste vy vedeli, čo je v knižkách za bohatstvo myšlienok…
    </p>
    <p>
     KATKA: Keby som stačila…
    </p>
    <p>
     BOŽKA: Keď riadite, oprašujete, musíte sa vopchať do šifonéra, za dvere, ako ja…
    </p>
    <p>
     KATKA: A dostať, ako vy. A vás nevyhodia zo služby, ste svoja, ja cudzia. Už len keď
            sa vydám. Ja by sa na vašom mieste hneď.
    </p>
    <p>
     BOŽKA: Ja chcem byť samostatná.
    </p>
    <p>
     KATKA: Vy ste, slečinka, neboli nikdy zamilovaná?
    </p>
    <p>
     BOŽKA: Som, do kníh, do umenia, do hudby…
    </p>
    <p>
     KATKA: To je čudná láska. Ak by ste si rozvážili — do muža sa zamilovať — prejdete k
            nám s obuvou. On vie robiť aj lakové, aj ževró. Je proti mne troška obvyšný, ale keď ma
            bude chcieť bozkať, donesiem si stolček.
    </p>
    <p>
     BOŽKA: Katka, vy tárate… Viete, že ja to nerada.
    </p>
    <p>
     KATKA: Prečo ste vy, slečinka, taká, taká… no, vážna?
    </p>
    <p>
     BOŽKA: Lebo nemám na mysli vydaj, ale samostatný život, neodvislý od muža-pána,
            ktorého iba poslúchať a mu poddanou byť. Tie časy už, chvalabohu, prevratom minuli.
            Otvorili sa aj nám, slovenským devám, dvere vzdelanosti a samostatnosti dokorán.
    </p>
    <p>
     KATKA: Zato ma pán Turček tak pozdravujú… Myslia, že by aj zo mňa mohlo dačo byť.
            Milý človek…
    </p>
    <p>
     BOŽKA: Školy sa otvárajú aj pre vás. Ale vy — hľadáte stolček. Ja, ak by som sa mala
            vydať, tak to musí byť muž viac ako ostatní všetci.
    </p>
    <p>
     KATKA: Viem. „Umelec“ — vravíte. To akože múdry, učený…
    </p>
    <p>
     BOŽKA: Ešte viac. Od Boha nadaný. Maliar, sochár, spisovateľ, hudobník… Ako keď sa v
            rozprávke povie: s hviezdou na čele.
    </p>
    <p>
     KATKA: Jajajaj. Kto to už len bude…?
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579362">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       Božka, Katka, Jaminová.
      </em>
     </span>
    </p>
    <p>
    </p>
    <p>
     JAMINOVÁ
     <span class="emphasis">
      <em>
       (do jedálne):
      </em>
     </span>
     Prikrývaš?
    </p>
    <p>
     KATKA: Už som, len či dosť tanierov?
    </p>
    <p>
     JAMINOVÁ: Dosť, vyše čerta… Čo ty, dievka moja?
     <span class="emphasis">
      <em>
       (Nazrie i vojde do
               hosťovskej.)
      </em>
     </span>
     Už si?
    </p>
    <p>
     BOŽKA: Už by som bola… Ešte…
     <span class="emphasis">
      <em>
       (Volá.)
      </em>
     </span>
     Katka!
    </p>
    <p>
     KATKA
     <span class="emphasis">
      <em>
       (skočí):
      </em>
     </span>
     Slečinka.
    </p>
    <p>
     BOŽKA: Vysypte čižmy dobre púdrom.
     <span class="emphasis">
      <em>
       (Podá púder.)
      </em>
     </span>
    </p>
    <p>
     KATKA
     <span class="emphasis">
      <em>
       (schytí a vybehne).
      </em>
     </span>
    </p>
    <p>
     JAMINOVÁ
     <span class="emphasis">
      <em>
       (sadne):
      </em>
     </span>
     Ja by som šla v poltopánočkách… Nohy máš ani
            sviece. Nech by videli, keď je taká móda, dcéra moja. To nemusí byť všetko ako na
            dedine…
    </p>
    <p>
     BOŽKA: Keď kroj, tak úplný, verný.
    </p>
    <p>
     KATKA
     <span class="emphasis">
      <em>
       (vošla):
      </em>
     </span>
     Nech sa páči.
    </p>
    <p>
     BOŽKA: Ďakujem.
    </p>
    <p>
     JAMINOVÁ: A teraz bež ku krajčírke. Že ak v tej minúte nepošle šaty pre pani Malvínu,
            prídem jej nadať.
    </p>
    <p>
     KATKA
     <span class="emphasis">
      <em>
       (beží):
      </em>
     </span>
     Ruky bozkávam.
    </p>
    <p>
     BOŽKA
     <span class="emphasis">
      <em>
       (obúva čižmy):
      </em>
     </span>
     Nie to je vážne — v čom, ale to, mama, že
            ma tisneš do zábav a ja by radšej čítať si.
    </p>
    <p>
     JAMINOVÁ: Aby si mi pred polnocou neprišla domov, lebo ťa vybuchnátujem, ako som
            Ruženku… A ako sa potom dobre vydala. Majú obchod, dom, pozemky, peňazí… Musíme sa,
            rodina, ukázať. Vidia ťa, ešte šťastie nájdeš. Dáky evanjelický kňaz… to moja zbožná
            túžba.
    </p>
    <p>
     BOŽKA: Z domu ma vytískaš, len vydávať by si ma rada.
    </p>
    <p>
     JAMINOVÁ: Moja rodičovská povinnosť. Ako som vydala Malvínku, Ruženku, tak chcem
            zaopatriť aj teba, dievka moja.
     <span class="emphasis">
      <em>
       (So žiaľom.)
      </em>
     </span>
     Vidíš, že už stárnem,
            a tebe je dvadsať rokov…
    </p>
    <p>
     BOŽKA: Ja som si už spravila privátne dve triedy, ešte dve a budem samostatná.
            Učiteľka.
    </p>
    <p>
     JAMINOVÁ: To ja nepotrebujem! Ja ťa vydať chcem, nie sa roztúlať, sama, od
            rodičovského domu, od matere do sveta, za milenku čertvie komu…
    </p>
    <p>
     BOŽKA
     <span class="emphasis">
      <em>
       (gesto odporu).
      </em>
     </span>
    </p>
    <p>
     JAMINOVÁ: Čuš! Ty si nájdi poriadneho muža. Aj dnes bude príležitosť. Si mladá,
            zdravá, krásna, a keby na to dnes dali — i z rodu
     <span class="emphasis">
      <em>
       (hrdo)
      </em>
     </span>
     po mne. A
            tvoj starý otec bol zase hurbanistom osemaštyridsiateho roku.
    </p>
    <p>
     BOŽKA: Toho som si vedomá… Ale či každá musí byť milenkou?…
    </p>
    <p>
     JAMINOVÁ: Nie, každá nemusí, len čo je krajšie. — A tu máme od prevratu naše školy a
            v nich profesorov, naše úrady, súdy, banky, fabriky… Keby dáky, čo aj inžinier, direktor
            sa zahľadel do teba… Dôstojníkov koľko v meste!
    </p>
    <p>
     BOŽKA: Tí sú vtipní, ale jednostranní, len vojnu a lásku vyznávajú…
    </p>
    <p>
     JAMINOVÁ: Nuž, o čomže s dvadsaťročným dievčaťom?
    </p>
    <p>
     BOŽKA: To mne nestačí.
    </p>
    <p>
     JAMINOVÁ: Len Turček, aby ťa spredku-zadku fotografovať…
    </p>
    <p>
     BOŽKA
     <span class="emphasis">
      <em>
       (trafená):
      </em>
     </span>
     Dobre, mama. Mne sa je, keď už tak chceš, za
            kohokoľvek predať, ale musí byť bohatý. Nemilovať a ešte aj biediť. Nájdi, mama, aby mal
            vilu, auto a skvelé postavenie…
    </p>
    <p>
     JAMINOVÁ: Tototo! Aby mal tuto
     <span class="emphasis">
      <em>
       (ďobne si dva-trikrát prstom do
               čela),
      </em>
     </span>
     aj tuto
     <span class="emphasis">
      <em>
       (poťapká si na vrecko).
      </em>
     </span>
     Nech si ťa
            potom vyučí, za čo len chceš. Len sa nezaväzuj tomu šklbanovi.
    </p>
    <p>
     BOŽKA: Ubližuješ mu, mama. Dosiaľ mi nikto viac nesľubuje. Z toho ešte môže byť veľký
            človek.
    </p>
    <p>
     JAMINOVÁ: Tak nech dočká, až ním bude. A ty sa vydaj inak.
     <span class="emphasis">
      <em>
       (Vstane.)
      </em>
     </span>
     Už vari idú. Nože tej Malvínke, chúďatku, pomôž sa
            schystať, dodaj jej nálady. Ja dám večeru.
     <span class="emphasis">
      <em>
       (Ide von.)
      </em>
     </span>
    </p>
    <p>
     BOŽKA: Veď Malvínka môže byť iba hrdá na Miloša. Takú verejnú činnosť ako on, koná
            málo mužov.
    </p>
    <p>
     JAMINOVÁ: Veď by mohla byť, aj ja tak, keby sa po nociach netúlal, na druhé nehľadel…
     <span class="emphasis">
      <em>
       (Vyšla.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579670">
        </a>
        Výstup 3.
       </h2>
      </div>
     </div>
    </div>
    <p>
     <span class="emphasis">
      <em>
       Jaminová, Božka, Malvína, Ivan.
      </em>
     </span>
    </p>
    <p>
    </p>
    <p>
     JAMINOVÁ
     <span class="emphasis">
      <em>
       (v ústrety):
      </em>
     </span>
     Tu ste, Malvínka moja? A šiat ešte nikde
            nič. Ale som jej odkázala…
    </p>
    <p>
     BOŽKA
     <span class="emphasis">
      <em>
       (zapcháva si uši a číta, číta).
      </em>
     </span>
    </p>
    <p>
     MALVÍNA
     <span class="emphasis">
      <em>
       (s uzlíkom):
      </em>
     </span>
     Tu sú… Dobrý večer.
    </p>
    <p>
     IVAN
     <span class="emphasis">
      <em>
       (s husľami):
      </em>
     </span>
     Ruky bozkávam, stará mama.
    </p>
    <p>
     JAMINOVÁ: Dobrý večer, Ivko môj. Akože ste deti nechali?
    </p>
    <p>
     MALVÍNA: Na Olinku. Poslal ich kĺzať sa, sánkovať…
    </p>
    <p>
     IVAN: Otec dbá o nás, otužuje deti, ale mne mama nechce dať na lyže…
    </p>
    <p>
     JAMINOVÁ: Len sa uč, dám ti ja na leto. A kdeže je?
     <span class="emphasis">
      <em>
       (Rozkrúca
               šaty.)
      </em>
     </span>
    </p>
    <p>
     MALVÍNA: Ešte doma…
    </p>
    <p>
     JAMINOVÁ: Kedyže sa navečeriate?
    </p>
    <p>
     MALVÍNA: Večerajte, my sme už.
    </p>
    <p>
     JAMINOVÁ: Na, krásne šaty. A čože ste?
    </p>
    <p>
     MALVÍNA: Čo si nám dala — jaderničky.
     <span class="emphasis">
      <em>
       (Vykríkne.)
      </em>
     </span>
     Ale ten ti ani
            nevečeral!
    </p>
    <p>
     JAMINOVÁ: Nevečeral? Tak ty si nevyponosuješ svojej drahej materi a dobrým sestrám?
            Boženka!
    </p>
    <p>
     MALVÍNA: Zakrývala som ho, ale už nebudem…
    </p>
    <p>
     IVAN: Stará mama, otec skoro ani neobedoval, pre robotu a prípravy. Dopisuje si reč!
            Krásna! O svornosti a bratstve. Odpoludnia obstarával stoličky, zdobili sieň, stavali
            javisko…
    </p>
    <p>
     MALVÍNA: Zúri v ňom sokolstvo!
    </p>
    <p>
     IVAN: To je, stará mama, zodpovednosť.
    </p>
    <p>
     MALVÍNA: Len sa ho už zastávaj, ty… ty, „brat“!
    </p>
    <p>
     JAMINOVÁ: Príde, naje sa. — Obleč sa, Malvínka. Svitne ti od starostí raz do roka.
    </p>
    <p>
     MALVÍNA
     <span class="emphasis">
      <em>
       (vošla do hosťovskej):
      </em>
     </span>
     Ty si už? No krásny je ten kroj
            slovenský.
    </p>
    <p>
     BOŽKA
     <span class="emphasis">
      <em>
       (hotová, zavrela knihu):
      </em>
     </span>
     Tak poď, Malvínka. Voľakedy si ty
            mňa, maličkú, teraz oblečiem ja teba.
     <span class="emphasis">
      <em>
       (Vezme šaty na ruku.)
      </em>
     </span>
     Pekne
            ti to ušila.
    </p>
    <p>
     JAMINOVÁ: Pekne, budeš ani kvietok… Dáme večeru, Ivko.
    </p>
    <p>
     IVAN, JAMINOVÁ
     <span class="emphasis">
      <em>
       (vyšli).
      </em>
     </span>
    </p>
    <p>
     MALVÍNA: A ty sa nazdáš, sestra, že ja s dákou radosťou idem?
     <span class="emphasis">
      <em>
       (Zoblieka sa
               a oblieka sa, pomocou Božky.)
      </em>
     </span>
    </p>
    <p>
     BOŽKA: Viem, že nie, len z pochopenia národného účelu.
    </p>
    <p>
     MALVÍNA: Ani! Tri razy toľko by som dala, keby sme nešli. — Budeš mi ho pomáhať
            špehovať, čo to už má za známosti, aké úrady, aké služby, komu a čomu.
    </p>
    <p>
     BOŽKA: Špehovať. To je ošklivé slovo. Veď tvoj Miloš je idealista. Nič pre seba a
            toľko práce, toľko času, čo on venuje Sokolu, hasičom, kultúrnym, sociálnym ústavom… Ja
            by som na to nevedela žiarliť.
    </p>
    <p>
     MALVÍNA: Láska ťa naučí, len sa zaľúb.
    </p>
    <p>
     BOŽKA: Keď mu ty už aj to za zlé máš, keď sa cvičí v speve, v divadelnej úlohe…
     <span class="emphasis">
      <em>
       (Maľuje, pudruje Malvínu.)
      </em>
     </span>
    </p>
    <p>
     MALVÍNA: Úloha! „V medveďových námluvách“ hral strýčka, a to dievča tak bozkával, ako
            najzaľúbenejší milenec. To je úloha strýca?
    </p>
    <p>
     BOŽKA: To je vernosť, precítenosť úlohy.
    </p>
    <p>
     MALVÍNA: A my sme sa za pána pravotára Halašu len tak
     <span class="emphasis">
      <em>
       (ukáže na
               Božke)
      </em>
     </span>
     vedľa ucha cmukli a dobre bolo… Len sa vydaj a pusti si muža do
            takej hry…
    </p>
    <p>
     BOŽKA: Ja chcem byť samostatnou… Ale keby… ja by som dala mužovi úplnú voľnosť.
    </p>
    <p>
     MALVÍNA: Aj keby ťa klamal s druhými?
    </p>
    <p>
     BOŽKA: Keby ma klamal, buď by som ho tiež…
     <span class="emphasis">
      <em>
       (Zarazí sa.)
      </em>
     </span>
     Nie, to
            je ošklivé; ja by som sa dala rozviesť.
    </p>
    <p>
     MALVÍNA: A deti?
    </p>
    <p>
     BOŽKA
     <span class="emphasis">
      <em>
       (naivne):
      </em>
     </span>
     Aj deti?
     <span class="emphasis">
      <em>
       (Rozhodne.)
      </em>
     </span>
     Tie by
            som si vzala.
    </p>
    <p>
     MALVÍNA: A žila z čoho? — To sa povie, ako z knihy. Ale v živote neprichodí nám,
            klamaným ženám a materiam, iba chrániť si mužov, alebo už len naprávať im hlavy a mravy.
     <span class="emphasis">
      <em>
       (Plačlive, posmešne.)
      </em>
     </span>
     „Válečná vdova“… „Všetko nám lacnejšie
            dáva“… a vše „šuch“ Milošovi aj liter rumu.
    </p>
    <p>
     BOŽKA: Tak sa už ozaj nevydám.
    </p>
    <p>
     MALVÍNA: To sa povie, kým máš len dvadsať rokov…
    </p>
    <p>
     BOŽKA: Teraz by ani tebe nikto viac nehádal.
    </p>
    <p>
     MALVÍNA
     <span class="emphasis">
      <em>
       (je oblečená za kvetinárku. Skúsi klobúčik, masku):
      </em>
     </span>
     Božka, a „kvetinárka“ smie všade vojsť?
    </p>
    <p>
     BOŽKA: Povinnosť! Všade, Malvínka, veď ty budeš predávať kvety na dobročinnosť
            Sokola.
    </p>
    <p>
     MALVÍNA
     <span class="emphasis">
      <em>
       (sa poteší):
      </em>
     </span>
     Počkaj, počkaj, Milko môj. Dnes budeš so
            svojimi „sestrami“ v tesnom!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580036">
        </a>
        Výstup 4.
       </h2>
      </div>
     </div>
    </div>
    <p>
     <span class="emphasis">
      <em>
       Jaminová, Malvína, Božka, Ivan, Miloš, Turček, Katka.
      </em>
     </span>
    </p>
    <p>
    </p>
    <p>
     MILOŠ
     <span class="emphasis">
      <em>
       (v kroji sokolskom ochotne otvára Jaminovej dvere):
      </em>
     </span>
     Ja by
            som, mama naša…
     <span class="emphasis">
      <em>
       (Berie jej z rúk.)
      </em>
     </span>
    </p>
    <p>
     JAMINOVÁ
     <span class="emphasis">
      <em>
       (nesie jaderničky na dlhej mise):
      </em>
     </span>
     Nože mi neber z rúk,
            ty ochota!
     <span class="emphasis">
      <em>
       (Položí.)
      </em>
     </span>
     Poď sa najesť.
     <span class="emphasis">
      <em>
       (Sadne k stolu, ale
               neje, len dozerá.)
      </em>
     </span>
    </p>
    <p>
     MILOŠ
     <span class="emphasis">
      <em>
       (sadne si, berie si).
      </em>
     </span>
    </p>
    <p>
     KATKA
     <span class="emphasis">
      <em>
       (donesie kapustu surovú na miske).
      </em>
     </span>
    </p>
    <p>
     IVAN
     <span class="emphasis">
      <em>
       (doniesol zemiaky a cvikľu).
      </em>
     </span>
    </p>
    <p>
     KATKA
     <span class="emphasis">
      <em>
       (zvŕta sa, podnáša Milošovi).
      </em>
     </span>
    </p>
    <p>
     JAMINOVÁ: Akože som ťa naučila, ty papek? Z ľavého boku.
    </p>
    <p>
     KATKA
     <span class="emphasis">
      <em>
       (odbehne):
      </em>
     </span>
     Jaj, keď vždy zabudnem, kde má kto ľavý bok…
    </p>
    <p>
     JAMINOVÁ
     <span class="emphasis">
      <em>
       (do hosťovskej):
      </em>
     </span>
     Poďteže aj vy dve.
    </p>
    <p>
     MILOŠ
     <span class="emphasis">
      <em>
       (nazrie do hosťovskej, ale sadne späť. Volá):
      </em>
     </span>
     Mama moja,
            Božka, ukážteže sa nám.
    </p>
    <p>
     IVAN
     <span class="emphasis">
      <em>
       (podnáša misku).
      </em>
     </span>
    </p>
    <p>
     MALVÍNA, BOŽKA
     <span class="emphasis">
      <em>
       (dnu):
      </em>
     </span>
     Ideme.
    </p>
    <p>
     KATKA
     <span class="emphasis">
      <em>
       (ako Ivan, obsluhuje, obskakuje, sprava, zľava).
      </em>
     </span>
    </p>
    <p>
     MALVÍNA: Len sa „nemamaj“, jedz.
     <span class="emphasis">
      <em>
       (Prisadli, jedia.)
      </em>
     </span>
    </p>
    <p>
     MILOŠ: Moja kvetinárka! Keby sme boli sami, hneď by som ťa objal.
    </p>
    <p>
     MALVÍNA: Nepotrebujem. Objímaj…
    </p>
    <p>
     JAMINOVÁ: Ticho! — A druhí, keď nejdú, nech jedia chladné.
    </p>
    <p>
     MALVÍNA: Tí sú v obchode, len my stačíme s maškarami…
    </p>
    <p>
     TURČEK
     <span class="emphasis">
      <em>
       (v smokingu vošiel):
      </em>
     </span>
     Ruky bozkávam. Dobrý večer. Dobré
            chutnanie.
     <span class="emphasis">
      <em>
       (Ide Jaminovej ruku bozkať.)
      </em>
     </span>
    </p>
    <p>
     JAMINOVÁ: Jaj, veďže mi nechytajte nasilu… Sadnite a napchajte sa, aby ste
            nevyhadzovali peniaze. I tak ich nemáte.
    </p>
    <p>
     TURČEK
     <span class="emphasis">
      <em>
       (Malvíne chce bozkať ruku):
      </em>
     </span>
     Dnes mám. Kvetinárka báječná.
     <span class="emphasis">
      <em>
       (Božke sa ukloní.)
      </em>
     </span>
    </p>
    <p>
     MALVÍNA: Aby ste ma neprezradili.
    </p>
    <p>
     BOŽKA: Aby si sa nie sama…
    </p>
    <p>
     TURČEK: Božechráň! Ja ani vôbec…
     <span class="emphasis">
      <em>
       (Sadol si proti Božke a obdivuje nemo,
               natešený.)
      </em>
     </span>
     Slečna Boženka…
     <span class="emphasis">
      <em>
       (Berie si a drží jaderničku na
               vidličke.)
      </em>
     </span>
    </p>
    <p>
     JAMINOVÁ: Však je krásna v tom kroji?
    </p>
    <p>
     MILOŠ, TURČEK: Je! Je! Je!! Krásna, prekrásna!
    </p>
    <p>
     JAMINOVÁ: A to mám vám dať? By vám bolo po srdci.
    </p>
    <p>
     BOŽKA: Mama, prosím ťa… Mne môže byť mužský najviac „po duši“.
    </p>
    <p>
     JAMINOVÁ
     <span class="emphasis">
      <em>
       (Turčekovi):
      </em>
     </span>
     Lenže, koľko máte rokov, pán Turček?
    </p>
    <p>
     TURČEK: Dvadsaťpäť.
     <span class="emphasis">
      <em>
       (Berie, krája a je.)
      </em>
     </span>
    </p>
    <p>
     JAMINOVÁ: A už je vám súrno? Vy ešte môžete počkať do tridsať.
    </p>
    <p>
     TURČEK: Chcem byť čím prv poriadnym človekom.
    </p>
    <p>
     MILOŠ: A sokolom, mama naša.
    </p>
    <p>
     JAMINOVÁ: Ty mi neskáč; jedz a čuš. — Vy poriadnym?
    </p>
    <p>
     TURČEK: Áno, ja.
    </p>
    <p>
     JAMINOVÁ: Ako?
    </p>
    <p>
     TURČEK: Ženbou.
    </p>
    <p>
     JAMINOVÁ: A moja dcéra má byť tou hamovkou, aby ste sa neskĺzali do hostincov, barov
            a dlžôb.
    </p>
    <p>
     MALVÍNA: Tak, mama, veľmi múdre hovoríš. Škoda, že si nie tak, keď som sa ja
            vydávala.
    </p>
    <p>
     MILOŠ
     <span class="emphasis">
      <em>
       (zhovárať chce, so žartom):
      </em>
     </span>
     Huba, dyňa, rechtor, sviňa —
            potrebuje pohár vína, a tu ani vody niet, a hneď tak zadrieš, mama moja…
    </p>
    <p>
     JAMINOVÁ: Nalogáš sa dosť do rána. Dajte čaj.
    </p>
    <p>
     KATKA, IVAN
     <span class="emphasis">
      <em>
       (skočili a donesú šálky, čajník, citróny, rum).
      </em>
     </span>
    </p>
    <p>
     MALVÍNA: Len sa nezdrž a urob ako na Silvestra.
    </p>
    <p>
     MILOŠ
     <span class="emphasis">
      <em>
       (utúli sa, hriešny).
      </em>
     </span>
    </p>
    <p>
     JAMINOVÁ: A si mi nepovedala, materi… Vy do kuchyne
     <span class="emphasis">
      <em>
       (Katka,
               Ivan).
      </em>
     </span>
     To je nie reč pre vás.
    </p>
    <p>
     MALVÍNA: Napil sa hriateho a potom šiel spievať na javisko a prekričal vraj celý
            sbor.
    </p>
    <p>
     MILOŠ: Takto verejne…
    </p>
    <p>
     MALVÍNA: Vari ja neviem. Ešte len do pitvora vstupuješ, už aj po kroku poznám, aký
            si…
    </p>
    <p>
     JAMINOVÁ
     <span class="emphasis">
      <em>
       (Malvíne):
      </em>
     </span>
     Nože sa mi ty nepleť s Milošom, keď ja mám
            tuto reč. Čo vlastne ste? „Veľký človek“… teda nech viem.
    </p>
    <p>
     BOŽKA
     <span class="emphasis">
      <em>
       (zmätená, chcela by pomôcť):
      </em>
     </span>
     Môže byť… som povedala.
    </p>
    <p>
     TURČEK: Úradník bankový a — ak smiem doložiť —
    </p>
    <p>
     BOŽKA
     <span class="emphasis">
      <em>
       (povzbudzuje):
      </em>
     </span>
     Povedzte.
    </p>
    <p>
     TURČEK: … kreslič.
    </p>
    <p>
     MILOŠ: Pod penziou…
    </p>
    <p>
     JAMINOVÁ: Nože sa, ty varečka, nemiešaj, pi!
    </p>
    <p>
     MILOŠ: Keď je rum ďaleko.
    </p>
    <p>
     TURČEK
     <span class="emphasis">
      <em>
       (skočí, podá).
      </em>
     </span>
    </p>
    <p>
     MILOŠ: Nalej si aj ty, budeš vtipnejší.
    </p>
    <p>
     JAMINOVÁ: „Kreslič“… A to už je čo? U staviteľa? Ktorého? Netárajte mi.
    </p>
    <p>
     BOŽKA: Kreslič, maliar — umelec, mama. Vieš, videla si v „Sršni“ tie obrázky,
            karikatúry…
    </p>
    <p>
     JAMINOVÁ: Viem, už viem. Zo statočných a prvých ľudí našich maľujete opice. Krásne
            umenie, dievka moja. To nerobil ani Černokňažník, ani Rarášek… A nasmiali sme sa dosť s
            nebohým vaším otcom. Ale koľko máte platu?
    </p>
    <p>
     TURČEK: Po zrážkach osemsto šesťdesiat korún.
    </p>
    <p>
     MILOŠ: Zrážky, nie obstávky…
    </p>
    <p>
     JAMINOVÁ: Viem, neduplikuj mi. A z toho chcete vyživiť ženu a deti?
    </p>
    <p>
     TURČEK: Predbežne len ženu.
    </p>
    <p>
     JAMINOVÁ
     <span class="emphasis">
      <em>
       (udivená):
      </em>
     </span>
     Ták? Len ženu? Tak sa nežeňte.
     <span class="emphasis">
      <em>
       (Prísne.)
      </em>
     </span>
     Hádam sa ženíme kvôli deťom, nie žene.
    </p>
    <p>
     TURČEK: Áno, áno, milostivá pani. Ja zbožňujem deti!
    </p>
    <p>
     BOŽKA: Ale, mama…
    </p>
    <p>
     JAMINOVÁ: Dcéra moja, zoči-voči. Ja musím vedieť, kto chce k nám dvere otvárať. Z
            osemsto šesťdesiatich korún sa dnes ani dvom nedá vyžiť, ak nemajú bývať v kasni a
            chodiť s holými lakťami, aby som nepovedala iný verš. A počkajteže. Ale zato jedzte, len
            jedzte.
    </p>
    <p>
     TURČEK: Prosím.
    </p>
    <p>
     JAMINOVÁ: Koľko máte dosiaľ dlžôb, kým ste sám? Ale pravdu, lebo len tá vás vyslobodí
            z tohto kúpeľa.
    </p>
    <p>
     TURČEK
     <span class="emphasis">
      <em>
       (habká po sebe):
      </em>
     </span>
     Kalendárik v druhej veste. Neveľa. Ťažko
            o úver. Mám to rozstrkané po troške.
    </p>
    <p>
     JAMINOVÁ: No, dlhy máte.
    </p>
    <p>
     TURČEK: Ktorý mladý človek by ich nemal. Ale splácam…
    </p>
    <p>
     JAMINOVÁ: Byt, krajčíra, panské obchody
     <span class="emphasis">
      <em>
       (s narážkou na smoking)
      </em>
     </span>
     za hostinec, kaviareň a hádam aj bar… Tak, Malvínka?
    </p>
    <p>
     MALVÍNA: „Bar, bar“.
    </p>
    <p>
     TURČEK: Ten iba zo schodov vídavam. Nedochodí; najviac ak čiernu kávu.
    </p>
    <p>
     MILOŠ: A bielu tanečnicu.
    </p>
    <p>
     JAMINOVÁ: Ty mi nevtipkuj. — Predsa vojdete. A vy, taký zadĺžený človek a „kreslič“
            pomocou môjho ľahtikára zaťa, Miloška, tajne sa domáhate ruky mojej dcéry…
    </p>
    <p>
     BOŽKA
     <span class="emphasis">
      <em>
       (urazene):
      </em>
     </span>
     Mama, veď ma mu ty ponúkaš.
    </p>
    <p>
     JAMINOVÁ: Chcem poznať, dcéra moja, človeka na rub i líce.
    </p>
    <p>
     BOŽKA: Tak sa spýtaj v informačnej kancelárii, alebo na polícii…
    </p>
    <p>
     JAMINOVÁ: Neurážaj sa zaň. Ľaľať! Aj to sa môžem. Ale Turček seba pozná a mám to z
            prvej ruky. A mňa neoklame.
    </p>
    <p>
     TURČEK: Ani vlastnej mame by som viac nepovedal.
    </p>
    <p>
     MILOŠ: Ja ho poznám. Je len turistom, ale bude i sokolom.
     <span class="emphasis">
      <em>
       (Dvíha sa, von sa
               zberá.)
      </em>
     </span>
     A ja vám poviem: švagor Tepný má len dve deti a ja šesť. A to
            všetko môžem ďakovať Sokolu, že som otužilý a zdravý.
    </p>
    <p>
     MALVÍNA: No, ak to sokolstvo má byť doporučenie, tak ste prepadli aj u mňa, pán
            Turček. A môjho muža nezaťahujte do zábav.
    </p>
    <p>
     TURČEK: Ja? Ale ja, Miloša? My sa len náhodou stretáme…
    </p>
    <p>
     MALVÍNA: A on vraví, že kamaráti ho zviedli.
    </p>
    <p>
     MILOŠ, TURČEK
     <span class="emphasis">
      <em>
       (dorozumejú sa).
      </em>
     </span>
    </p>
    <p>
     TURČEK: Stalo sa i to, na meniny, narodeniny a také slávnosti jeho, moje, národné,
            štátne…
    </p>
    <p>
     MALVÍNA: Vykonajte si dievča sám. — Ja viem, čo je to Sokol.
     <span class="emphasis">
      <em>
       (Božke.)
      </em>
     </span>
     Sestra moja, nebudeš mať muža celý deň, ani v noci…
    </p>
    <p>
     MILOŠ
     <span class="emphasis">
      <em>
       (chcel by von, berie kľučku).
      </em>
     </span>
    </p>
    <p>
     MALVÍNA: Čože sa už ťaháš? Nesladí sa ti počúvať mamu našu…
    </p>
    <p>
     MILOŠ: Ja musím, mama moja — lístky, kasa… Turček vás odprevadí.
    </p>
    <p>
     TURČEK: Áno, áno.
    </p>
    <p>
     MILOŠ: Pri kase vás čakám…
     <span class="emphasis">
      <em>
       (Vybehne.)
      </em>
     </span>
    </p>
    <p>
     BOŽKA: A mne to, Malvínka, imponuje, že tvoj muž
     <span class="emphasis">
      <em>
       (ukáže za ním)
      </em>
     </span>
     za verejné veci tak horlí…
    </p>
    <p>
     JAMINOVÁ: Čujte druhého ľahtikára. Ešte dobre, že má len dvadsať rokov, že príde azda
            k rozumu a rozvahe. A toto dievča si vy chcete vziať?
    </p>
    <p>
     BOŽKA: Ale, mama, kto ti vraví? Ja sa nevydám, ja chcem študovať…
    </p>
    <p>
     JAMINOVÁ: Čuš! Máš dvadsať rokov, tak čože sa odhŕňaš, keby bol súci kandidát. S
            dôchodkami.
     <span class="emphasis">
      <em>
       (Turčekovi.)
      </em>
     </span>
     Viete vy, že toto dievča pre knihy nemá od
            prevratu do výbavy nič ušité, nič vyšité? Viete vy, že nemá kúska čipôčky uháčkovanej na
            košieľke, ani perinky, ani podušky?
    </p>
    <p>
     BOŽKA: Mama, to je už príliš dôverné…
    </p>
    <p>
     TURČEK: To sa kúpi.
    </p>
    <p>
     JAMINOVÁ: Za čo? Z môjho vrecka, či z vášho platu?
    </p>
    <p>
     TURČEK: To nemusí byť…
    </p>
    <p>
     JAMINOVÁ: „Nemusí byť?“ Akáže by to bola Slovenka, bez výšivky? To už nedopustím, ja,
            mať. Veď ešte ja mám vyšívané, čipkované nočné kabátiky.
    </p>
    <p>
     BOŽKA: Mama…
    </p>
    <p>
     JAMINOVÁ: Tak nedopoviem. Ale videli ste, že cesto na dolky dala zniesť…
    </p>
    <p>
     TURČEK: … do pivnice. Veľmi vtipné.
    </p>
    <p>
     JAMINOVÁ: Kto sýty… A to vami nehne: inam sa obzrieť, chudobný úradníček, kreslič?
    </p>
    <p>
     TURČEK: Nie, milostivá.
    </p>
    <p>
     JAMINOVÁ: A čo budete jesť?
    </p>
    <p>
     TURČEK: „Priložíme líčko k líčku, odbavíme večeričku…“
     <span class="emphasis">
      <em>
       (Smiech.)
      </em>
     </span>
    </p>
    <p>
     BOŽKA: Pán Turček,
     <span class="emphasis">
      <em>
       (prísne)
      </em>
     </span>
     zakazujem vám také vtipy! Ja si inak
            predstavujem manželstvo. Blízkosť duší, kultúrnych, sociálnych snažení…
    </p>
    <p>
     JAMINOVÁ: Vy potrebujete ženu rozšafnú, gazdinú, kuchárku, čo z popola napečie
            koláčov, z vašich osemsto korún. Nie moju dcéru študovanú.
    </p>
    <p>
     TURČEK: Bude dvakrát osemsto…
    </p>
    <p>
     BOŽKA: Mama, či som ozaj taká neschopná do života?
    </p>
    <p>
     JAMINOVÁ: Ešte horšia, ale nepatrí sa mne, materi, všetko povedať. Do polnoci v
            knižkách, do deviatej v posteli… A vám kedy treba ísť do úradu?
    </p>
    <p>
     TURČEK: O pol ôsmej.
    </p>
    <p>
     JAMINOVÁ: Tak pôjdete o hlade. To ja nedopustím, hoci ste ľahtikár. Rozum musíme mať
            my, čo sme skúsení, rodičia.
    </p>
    <p>
     TURČEK: Ja by som navaril aj pani Božke raňajky.
    </p>
    <p>
     BOŽKA
     <span class="emphasis">
      <em>
       (prísne):
      </em>
     </span>
     Turček!
     <span class="emphasis">
      <em>
       (Ide do
               hosťovskej.)
      </em>
     </span>
    </p>
    <p>
     JAMINOVÁ: Za dva týždne. A potom by ste prišli pekne mi nadať, ako som to vychovala
            takú nežnú konvalinku. Nie! Z toho nič nebude.
     <span class="emphasis">
      <em>
       (Vstane. Volá.)
      </em>
     </span>
     Katka!
    </p>
    <p>
     MALVÍNA
     <span class="emphasis">
      <em>
       (pomáha zbierať príbory).
      </em>
     </span>
    </p>
    <p>
     KATKA
     <span class="emphasis">
      <em>
       (vbehne a odnáša).
      </em>
     </span>
    </p>
    <p>
     JAMINOVÁ: Zachladne im. Ale ten Demosténes…
    </p>
    <p>
     MALVÍNA: Možno, že Ruženu nepustil.
     <span class="emphasis">
      <em>
       (Vyšla.)
      </em>
     </span>
    </p>
    <p>
     TURČEK
     <span class="emphasis">
      <em>
       (vstane):
      </em>
     </span>
     Ruky bozkávam. Ďakujem.
    </p>
    <p>
     JAMINOVÁ: Tak ešte nejdete? Ešte neviete, kde je kľučka?
     <span class="emphasis">
      <em>
       (Vyšla.)
      </em>
     </span>
    </p>
    <p>
     TURČEK: Ba, milostivá, už hľadím na hodinky.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580981">
        </a>
        Výstup 5.
       </h2>
      </div>
     </div>
    </div>
    <p>
     <span class="emphasis">
      <em>
       Turček, Božka.
      </em>
     </span>
    </p>
    <p>
    </p>
    <p>
     BOŽKA
     <span class="emphasis">
      <em>
       (v hosťovskej).
      </em>
     </span>
    </p>
    <p>
     TURČEK
     <span class="emphasis">
      <em>
       (vošiel):
      </em>
     </span>
     Slečna Božka, ja by som chcel milosťmame vašej
            navrhnúť, že by som ju maľoval… v oleji; ale zarútila ma tými „opicami“. Keby ste vy
            povedali napred slovo za mňa.
    </p>
    <p>
     BOŽKA: A ak vyjde karikatúra?
    </p>
    <p>
     TURČEK: Dal by som si záležať, naštudoval vopred všetko, i fotografie, a len potom by
            sa pustil do diela…
    </p>
    <p>
     BOŽKA: Hľadáte, kde by bola zraniteľná.
    </p>
    <p>
     TURČEK: Hej! A vy mi, Božka, na mamine reči čo poviete?
    </p>
    <p>
     BOŽKA
     <span class="emphasis">
      <em>
       (vzácne):
      </em>
     </span>
     Sme a zostaneme priateľmi po duchu, ako že mám
            rada umenie, a vy máte talent a pekné snahy. Ja budem učiteľkou a vašou kamarátkou.
    </p>
    <p>
     TURČEK
     <span class="emphasis">
      <em>
       (trpko):
      </em>
     </span>
     To je dlho.
     <span class="emphasis">
      <em>
       (Nadšene.)
      </em>
     </span>
     Ženou, a ja vás budem učiť maľovať…
    </p>
    <p>
     BOŽKA
     <span class="emphasis">
      <em>
       (sa nateší, až sa smeje radosťou):
      </em>
     </span>
     Kamarátkou, len
            kamarátkou. Ale maľovať, kresliť, to by som sa rada, rada učila!
    </p>
    <p>
     TURČEK: A aj ja vás vyživím! Veď budem vtipy ilustrovať… Desať kačiek…
    </p>
    <p>
     BOŽKA: Tak sa ožeňte, ja sa nevydám.
    </p>
    <p>
     TURČEK: Ja sa neožením.
    </p>
    <p>
     BOŽKA: Len čím väčším umelcom budete, tým skorej si ma získate v priateľstve…
    </p>
    <p>
     TURČEK
     <span class="emphasis">
      <em>
       (kľakne, zopne ruky):
      </em>
     </span>
     Ó, Múzy, vzývam vás.
    </p>
    <p>
     BOŽKA: Vstaňte! Mama, sestra… Na vás bude priblížiť, získať si ma, keď budete viac,
            než sú všetci obyčajní mužskí. Vy sa mi musíte stať ideálom…
    </p>
    <p>
     TURČEK: A mame vašej bankdirektorom. Ó, bohovia, pomáhajte z oboch strán.
     <span class="emphasis">
      <em>
       (Spína ruky. Hrčí auto a zastavuje.)
      </em>
     </span>
    </p>
    <p>
     BOŽKA: Vstaňte, lebo vás nechám čakať.
     <span class="emphasis">
      <em>
       (Plášť berie, masku na oči
               zakladá.)
      </em>
     </span>
    </p>
    <p>
     TURČEK
     <span class="emphasis">
      <em>
       (vstane a pomáha založiť plášť. Vojdú do jedálne).
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581147">
        </a>
        Výstup 6.
       </h2>
      </div>
     </div>
    </div>
    <p>
     <span class="emphasis">
      <em>
       Božka, Turček, Jaminová, Malvína, Tepný, Ružena.
      </em>
     </span>
    </p>
    <p>
    </p>
    <p>
     RUŽENA
     <span class="emphasis">
      <em>
       (dnu):
      </em>
     </span>
     Na ulici nás schytil, že ide sem.
    </p>
    <p>
     MALVÍNA
     <span class="emphasis">
      <em>
       (s čajníkom).
      </em>
     </span>
    </p>
    <p>
     JAMINOVÁ
     <span class="emphasis">
      <em>
       (donáša jaderničky):
      </em>
     </span>
     A to že mu kto kázal?
    </p>
    <p>
     KATKA
     <span class="emphasis">
      <em>
       (cviklu a zemiaky).
      </em>
     </span>
    </p>
    <p>
     TURČEK: Ja, ak dovolíte, milostivá…
    </p>
    <p>
     TEPNÝ
     <span class="emphasis">
      <em>
       (posmešne):
      </em>
     </span>
     Bankári! Tých sa kríza netýka.
    </p>
    <p>
     JAMINOVÁ
     <span class="emphasis">
      <em>
       (srdečne):
      </em>
     </span>
     Ak vám vrecko dovolí dievčatá na autiakoch
            voziť, vozte.
     <span class="emphasis">
      <em>
       (Hrdo.)
      </em>
     </span>
     Nás voľakedy na kočoch rozvážali… Vy jedzte,
            a vy, Malvínka moja, sadajte, aby ho to aspoň toľko nestálo. Ľahtikár ste vy boli, aj
            budete.
     <span class="emphasis">
      <em>
       (Na Božku.)
      </em>
     </span>
     A tuto druhý.
    </p>
    <p>
     BOŽKA: Ja vážne zmýšľam…
    </p>
    <p>
     JAMINOVÁ: Ale robíš, čo sama chceš.
    </p>
    <p>
     BOŽKA: Pre svoju budúcnosť…
    </p>
    <p>
     JAMINOVÁ: Tá je na mojej hlave, len poslúchať.
    </p>
    <p>
     TEPNÝ
     <span class="emphasis">
      <em>
       (sadol, vzal kúsok a je):
      </em>
     </span>
     Ale je to chladné.
    </p>
    <p>
     JAMINOVÁ: Jedz, aké ti dám. Zohrej sa čajom.
    </p>
    <p>
     MALVÍNA
     <span class="emphasis">
      <em>
       (naliala Tepnému a potom vojde s Božkou do hosťovskej).
      </em>
     </span>
    </p>
    <p>
     BOŽKA
     <span class="emphasis">
      <em>
       (jej zakladá masku a klobúčik).
      </em>
     </span>
    </p>
    <p>
     TEPNÝ: Veľa rumu, koňaku sa míňa…
     <span class="emphasis">
      <em>
       (Odhrnie rukou.)
      </em>
     </span>
    </p>
    <p>
     JAMINOVÁ: Nuž, veď je rum, koňak vari pre ľudí… To aby som sa ťa i ja bála crknúť si
            kvapku do čaju.
    </p>
    <p>
     TEPNÝ: To je iné. Ty si stará, ale mladí to mať nemusia. Potom už ideme hospodársky
            dolu vodou…
    </p>
    <p>
     RUŽENA: Ba, že si sadáš. Poslala si nám, jedli sme doma. — Nože sa ukáž, Malvínka.
    </p>
    <p>
     MALVÍNA
     <span class="emphasis">
      <em>
       (vyšla vážna, smutná v hlase):
      </em>
     </span>
     Čože vidíš na mne,
            sestra…?
    </p>
    <p>
     JAMINOVÁ: Nuž, ba si krásna! Len veselšie musíš chodiť, skákať…!
    </p>
    <p>
     MALVÍNA: Mám smutno na srdci…
    </p>
    <p>
     JAMINOVÁ: Ej, to teraz nechaj doma, a myseľ si zbystri, rozveseľ… Prečo nejdeš aj ty,
            Ruženka, dieťa moje? Kroj máš, masku založ…
    </p>
    <p>
     TEPNÝ
     <span class="emphasis">
      <em>
       (temno):
      </em>
     </span>
     Kríza…
    </p>
    <p>
     BOŽKA
     <span class="emphasis">
      <em>
       (srdečne volá):
      </em>
     </span>
     Malvínka!
    </p>
    <p>
     MALVÍNKA: Aby som šla…? A mne… Ach!
    </p>
    <p>
     TURČEK
     <span class="emphasis">
      <em>
       (do dvier):
      </em>
     </span>
     Kvety, Katka, kvety!
     <span class="emphasis">
      <em>
       (Oblieka
               Malvíne plášť.)
      </em>
     </span>
    </p>
    <p>
     JAMINOVÁ: Krásne ste, deti moje.
    </p>
    <p>
     RUŽENA
     <span class="emphasis">
      <em>
       (plačom):
      </em>
     </span>
     Aj ja som mohla byť…
    </p>
    <p>
     KATKA
     <span class="emphasis">
      <em>
       (donesie kôš kvetov):
      </em>
     </span>
     Nech sa páči.
    </p>
    <p>
     TURČEK
     <span class="emphasis">
      <em>
       (vsunie košík Malvíne na ruku).
      </em>
     </span>
    </p>
    <p>
     BOŽKA, TURČEK
     <span class="emphasis">
      <em>
       (vychodia):
      </em>
     </span>
     Ruky bozkávam.
    </p>
    <p>
     JAMINOVÁ
     <span class="emphasis">
      <em>
       (posunkuje na nich, ako keby chcela povedať: „No hľaďte, aká je
               krásna, či jej je ten hoden?“).
      </em>
     </span>
    </p>
    <p>
     TEPNÝ: No, keď už aj ty, Malvínka, švagrinka, tak tú Republiku chytro pretancujeme…
    </p>
    <p>
     MALVÍNA: Ja si idem len za mužom. Keby som mala muža, ako si ty, Janko, nešla by som.
    </p>
    <p>
     RUŽENA
     <span class="emphasis">
      <em>
       (plače):
      </em>
     </span>
     Dám ti ho, vezmi si ho…
    </p>
    <p>
     BOŽKA: Buď hrdá, že ho máš. Miloš je idealista, Janko — praktik, oba významní v
            svojich úlohách.
    </p>
    <p>
     MALVÍNA, RUŽENA
     <span class="emphasis">
      <em>
       (s hnevom, žiaľom):
      </em>
     </span>
     Vezmi si ho! Vezmi si ho!
     <span class="emphasis">
      <em>
       (Húka auto.)
      </em>
     </span>
    </p>
    <p>
     TEPNÝ: Ešte má odvážať…
    </p>
    <p>
     JAMINOVÁ
     <span class="emphasis">
      <em>
       (bozkáva Malvínu):
      </em>
     </span>
     Deti ti kuknem, muža si dozrieš
            sama.
    </p>
    <p>
     MALVÍNA
     <span class="emphasis">
      <em>
       (bozkáva Jaminovú, s plačom):
      </em>
     </span>
     Mama!
    </p>
    <p>
     JAMINOVÁ: Zabavte sa.
    </p>
    <p>
     BOŽKA, TURČEK
     <span class="emphasis">
      <em>
       (vyšli).
      </em>
     </span>
    </p>
    <p>
     MALVÍNA: Dobrú noc vám všetkým…
     <span class="emphasis">
      <em>
       (Plače.)
      </em>
     </span>
    </p>
    <p>
     RUŽENA
     <span class="emphasis">
      <em>
       (tiež sa bozkala s Malvínou, s plačom):
      </em>
     </span>
     Sestra…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581501">
        </a>
        Výstup 7.
       </h2>
      </div>
     </div>
    </div>
    <p>
     <span class="emphasis">
      <em>
       Jaminová, Ružena, Tepný.
      </em>
     </span>
    </p>
    <p>
    </p>
    <p>
     JAMINOVÁ: Mali ste ísť, bolo by aj Malvínke veselšie.
    </p>
    <p>
     RUŽENA
     <span class="emphasis">
      <em>
       (plače ticho).
      </em>
     </span>
    </p>
    <p>
     TEPNÝ: „Mali…“
    </p>
    <p>
     JAMINOVÁ: „Mali!“ Ale si držgroš. Nedopraješ žene, iba roboty. Ani slúžky jej
            nedržíš…
    </p>
    <p>
     TEPNÝ: Má učňa. A ja nemám bálových šiat, a nové kupovať — nedochodí.
    </p>
    <p>
     RUŽENA: Máš čierne, sobášne.
    </p>
    <p>
     TEPNÝ: To sú len do hrobu. Vyžrané vrecká…
    </p>
    <p>
     RUŽENA: Never, mama. Nenosil ich, nuž mole dieročky vyhrýzli, ale maličké. Chcela som
            ich už desať raz zaštopkať — nedovolil, aby nemusel nikam ísť, lebo mne by boli bývali
            treba nové šaty, klobúk…
    </p>
    <p>
     TEPNÝ: Má aj tri klobúky…
    </p>
    <p>
     RUŽENA: Tie ty nos!
    </p>
    <p>
     TEPNÝ: Módu nebudeme naháňať.
    </p>
    <p>
     JAMINOVÁ: Už by ťa jedny šaty neboli hodili o zem, a keď celé mesto sa chystá…
    </p>
    <p>
     TEPNÝ: Ja nie! Nie aj zo zásady. Za Republiku musíme pracovať a nie tancovať.
    </p>
    <p>
     RUŽENA: A či ja nerobím?! Mama, dohodli sme sa: jeden deň budem ja, druhý deň on
            prijímať pečivo o pol šiestej ráno. Pekár búcha na obchod, už na okno. „Žena, vstávaj,
            pekár…“ a tak vždy len ja.
    </p>
    <p>
     TEPNÝ: A ja nevstávam?
    </p>
    <p>
     RUŽENA: Psa uviazať, pohrať sa s Pozorkom… A ja musím do obchodu, deti sa budia,
            mlieko kypí…
    </p>
    <p>
     TEPNÝ: No ešte čo pozbieraš, aby si pre nič, pre každodenný život mohla byť práve
            teraz martýrkou…
    </p>
    <p>
     RUŽENA: Lebo ma prenasleduješ aj s varením. „Polievka je horúca, horúca, horúca!“ mi
            tri razy, mama, opakuje.
    </p>
    <p>
     JAMINOVÁ: To by stačilo raz povedať, syn môj.
    </p>
    <p>
     TEPNÝ: Už ani raz. Radšej si papuľu opálim!
    </p>
    <p>
     RUŽENA: No vidíš, aký je on grobian. „Soľ“, to nepovie pekne, ale zareve „soľ!“, že
            všetci musíme skákať. A „lacno variť“ — či neopakuješ mi každý deň, že sa bojím upiecť
            dačo deťom?…
    </p>
    <p>
     TEPNÝ: „Dačo“. Povedz — cukrovinky. Veľké obnosy padajú na domácnosť, to ja vidím
            najlepšie z nákupných knižiek. Pije sa, fajčí, tancuje deň po deň… Kam nás to zavezie…!
    </p>
    <p>
     JAMINOVÁ: Ale vám dochodí. Máte už…
    </p>
    <p>
     TEPNÝ: Čože máme? Dom, obchod a kúsok toho pozemku na špekuláciu. Ak z toho nebudú
            stavebné pozemky, môžem na tom kozy pásť.
    </p>
    <p>
     RUŽENA: Never, mama; ja tiež vidím do kasy i do kníh. Ale to mi vždy tak robí,
            narieka na krízu, keď sa dačo chystá. Na Silvestra už bolo: pôjdeme, pôjdeme. Už
            krajčírka prišla. Bol nervózny ako čert a socal módne žurnály, radšej som ich vrátila.
    </p>
    <p>
     TEPNÝ: Ak by ešte Obchodnícka beseda spravila ples, tak pôjdeme. Ale šaty len
            obyčajné, proletárske, s rukávmi, čo sa aj doma ušije.
    </p>
    <p>
     JAMINOVÁ: Mašina stojí, Božka kolečkom nepohne.
    </p>
    <p>
     TEPNÝ: Žena nemá sa obliekať pre cudzích mužov, len pre svojho. A tomu stačia dva
            župany: jeden na deň, druhý na večer.
    </p>
    <p>
     JAMINOVÁ
     <span class="emphasis">
      <em>
       (utešuje):
      </em>
     </span>
     Za pár rokov dorastú ti dievčence, budeš s
            tými chodiť.
    </p>
    <p>
     RUŽENA: To moja potecha aj dnes.
    </p>
    <p>
     TEPNÝ: Mať, ďakujem ti, videli sme vás, aj vaše maškary, poďme sa pozrieť na druhé.
    </p>
    <p>
     JAMINOVÁ: Choďte, deti moje, a potom sa zastavte na šunku.
    </p>
    <p>
     IVAN
     <span class="emphasis">
      <em>
       (pribehne):
      </em>
     </span>
     Stará mama, ujo, celé mesto… Ani prejsť na
            chodníkoch! Svet sa hrnie, snehu navalené…
    </p>
    <p>
     TEPNÝ: Rozprávaj starej mame, my pozrieme si sami. Do videnia.
     <span class="emphasis">
      <em>
       (Vyšli Tepný
               a Ružena.)
      </em>
     </span>
    </p>
    <p>
     JAMINOVÁ
     <span class="emphasis">
      <em>
       (za nimi do dvier):
      </em>
     </span>
     No popas, Ruženka moja, aspoň oči…
     <span class="emphasis">
      <em>
       (So žiaľom.)
      </em>
     </span>
     Ja už ani tie…
    </p>
    <p>
     IVAN: Nazdar, ujo, teta!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581778">
        </a>
        Výstup 8.
       </h2>
      </div>
     </div>
    </div>
    <p>
     <span class="emphasis">
      <em>
       Jaminová, Ivan, Janek, Zuzka, Katka.
      </em>
     </span>
    </p>
    <p>
    </p>
    <p>
     IVAN: Stará mama…
    </p>
    <p>
     JAMINOVÁ
     <span class="emphasis">
      <em>
       (premohla sa, starým, dobrým tónom):
      </em>
     </span>
     Čo, syn môj?
    </p>
    <p>
     IVAN: Ja len — či naša mama bude vedieť tancovať?
    </p>
    <p>
     JAMINOVÁ: Akože by nevedela. Sama som ich učila. Nemčinu, ručné práce a tanec. A
            teraz je to len také obkračovanie nôh…
    </p>
    <p>
     IVAN: Takého plesu ešte Martinov nevidel. Celé mesto je na nohách. Ani elektráreň
            nešetrí, všetky lampy horia, vidno je na uliciach ani vo dne.
    </p>
    <p>
     JAMINOVÁ: Čo ty nepovieš.
     <span class="emphasis">
      <em>
       (Elegicky.)
      </em>
     </span>
     Ej, za mojich mladých čias
            tiež bývali plesy, bály; bývali… V Mikulove, u Čierneho orla… Ach… Paľo, Cigáň, mal si
            chrbát dolámať, tak sa po zem ukláňal pred zemanmi, aj našimi. Zemepáni, stoliční
            notábli, boli advokáti, doktori, kňazi, učitelia, bohatí kupci, remeselníci… Kvadrilu
            tancovalo nás aj sto párov. A slovenskú.
    </p>
    <p>
     IVAN: Aj taká bola?
    </p>
    <p>
     JAMINOVÁ: Bola veru. Kaplán Hudec zložil… Vezmi husličky.
    </p>
    <p>
     IVAN
     <span class="emphasis">
      <em>
       (skočí, vezme husle, ladí a chytá reč i hlas).
      </em>
     </span>
    </p>
    <p>
     JAMINOVÁ
     <span class="emphasis">
      <em>
       (postaví sa a riadi štvorylku):
      </em>
     </span>
     Paľo zazvonil. Páry sa
            vybrali a postavili. Aranžér vystúpil medzi rady, graciózne kývol hlavou i rukou: „Dámy
            — páni“.
     <span class="emphasis">
      <em>
       (Spieva „Hej, pod Kriváňom…“ a tancuje III. figúru.)
      </em>
     </span>
    </p>
    <p>
     KATKA, ZUZA, JANEK
     <span class="emphasis">
      <em>
       (ticho vojdú a hľadia natešení).
      </em>
     </span>
    </p>
    <p>
     JAMINOVÁ: Ešte elegantnejší býval menuet.
     <span class="emphasis">
      <em>
       (Spieva „La-la-la“ z Mozartovho
               Dona Juana diel 14, menuet, a graciózne tancuje pri Ivanovom doprovode. I prvý, i
               druhý tanec všetko boli len kroky, otáčky, gestá rukami a úklony hlavou, teda žiadne
               skoky.)
      </em>
     </span>
    </p>
    <p>
     ZUZA: Krásne, pani urodzená.
    </p>
    <p>
     KATKA, JANEK
     <span class="emphasis">
      <em>
       (tlieskajú).
      </em>
     </span>
    </p>
    <p>
     JAMINOVÁ
     <span class="emphasis">
      <em>
       (elegicky):
      </em>
     </span>
     Zuza moja, keby si ma bola videla v polke,
            ako som lietala a z rúk do rúk… A dnes ma, deti, ani dívať sa — nepozvali… A nemuseli by
            sa hanbiť ani za moje šaty, ani za moje reči. Ja som sa vedela pozhovárať s Paulinym,
            Franciscim, Mudroňom, a Vajanský ma tetkou volal. Za dievčaťa Svätojánski ma vykrúcali…
    </p>
    <p>
     JANEK: To veru, na môj dušu, sa nemali mladí čo hanbiť…
    </p>
    <p>
     JAMINOVÁ: Katka, dones hriato a nalej Janekovi aj Zuze. Nech aj im hrajú.
    </p>
    <p>
     KATKA
     <span class="emphasis">
      <em>
       (vybehla).
      </em>
     </span>
    </p>
    <p>
     JANEK: Už len hrali…
    </p>
    <p>
     JAMINOVÁ: V Amerike, či v Orave?
    </p>
    <p>
     JANEK
     <span class="emphasis">
      <em>
       (smutne):
      </em>
     </span>
     V Orave, Orave.
    </p>
    <p>
     JAMINOVÁ: Akože ste to len toľké peniaze premárnili? Stotisíc!
    </p>
    <p>
     JANEK: Veď toho ani toľko nebolo. To mi len v Prahe dali stotisíc za tisíc dolárov.
    </p>
    <p>
     KATKA
     <span class="emphasis">
      <em>
       (doniesla fľašu, dva pohárky, naliala):
      </em>
     </span>
     Nech sa páči.
    </p>
    <p>
     JAMINOVÁ
     <span class="emphasis">
      <em>
       (podá Janekovi):
      </em>
     </span>
     Na, ty pľuhák ožratý. Aleže mi robiť
            budeš. Keď si si prežral kapitál, teraz drhni. Aj ty…
     <span class="emphasis">
      <em>
       (podá Zuze)
      </em>
     </span>
     statok opatrovať.
    </p>
    <p>
     ZUZA
     <span class="emphasis">
      <em>
       (vypije, ide ruky bozkávať nasilu Jaminovej):
      </em>
     </span>
     Pani rodzenká
            naša, veru robiť, robiť. Ja mám kravy ako periny.
    </p>
    <p>
     JAMINOVÁ: Ako si to len mohol prežrať…?
    </p>
    <p>
     JANEK: Ako? S kamarátmi! Čo mňa to stálo bolenia hlavy a žalúdka, kým sme prepili
            stotisíc. Všetkému žena na vine. Naučila sa cez vojnu frajovať, ja som domov nemohol,
            tak od žiaľu a zlosti pustil som, čo som cez vojnu zarobil. Ľahko prišli, ľahko išli.
            Neželiem, ba som rád, že som zase, ako som bol — sluha. Od peňazí človek bujnie. Dával
            som bank a celá dedina žila do roka z mojich dolárov.
    </p>
    <p>
     JAMINOVÁ: A už ti je teraz duša na mieste?
    </p>
    <p>
     JANEK: Je! Ženu som potrestal, musí slúžiť ako ja, a sme, ako sme boli — holí, aj
            ešte rozídení.
    </p>
    <p>
     JAMINOVÁ: A už sa nemienite zísť, Janek?
    </p>
    <p>
     JANEK: Čoby nie, pani moja. Keď sa žena vypsí, ešte sa môžeme.
    </p>
    <p>
     JAMINOVÁ: Tak, Janek. Tak. Ste vy za morom tiež neboli lepší… Ste si prisahaní. „V
            štěstí i neštěstí.“ Ach, deti moje, ide svätý pôst. Vieš ty, Ivko môj, túto?
     <span class="emphasis">
      <em>
       (infonuje i spieva)
      </em>
     </span>
     „Kde si můj premilý Ježiše Kriste?“
    </p>
    <p>
     IVAN
     <span class="emphasis">
      <em>
       (sprevádza).
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582087">
        </a>
        Výstup 9.
       </h2>
      </div>
     </div>
    </div>
    <p>
     <span class="emphasis">
      <em>
       Jaminová, Katka, Ivan, Zuza, Janek, Malvína.
      </em>
     </span>
    </p>
    <p>
    </p>
    <p>
     MALVÍNA
     <span class="emphasis">
      <em>
       (vrúti v maske):
      </em>
     </span>
     Jaj, jaj, dychu nepopadám…!
     <span class="emphasis">
      <em>
       (Sadne, ba zvalí sa na diván.)
      </em>
     </span>
    </p>
    <p>
     JAMINOVÁ, KATKA, IVAN, ZUZA, JANEK
     <span class="emphasis">
      <em>
       (sa ľakli).
      </em>
     </span>
    </p>
    <p>
     JAMINOVÁ: Čo sa stalo, Malvínka?
    </p>
    <p>
     IVAN: Čo ti je, mama?
    </p>
    <p>
     JAMINOVÁ
     <span class="emphasis">
      <em>
       (Katke, Zuzke, Janekovi):
      </em>
     </span>
     Vy choďte do kuchyne, kým vás
            nezavolám.
    </p>
    <p>
     KATKA, ZUZKA, JANEK
     <span class="emphasis">
      <em>
       (vyšli).
      </em>
     </span>
    </p>
    <p>
     ZUZA
     <span class="emphasis">
      <em>
       (cez dvere):
      </em>
     </span>
     Jednému sa máš čo brániť…
    </p>
    <p>
     IVAN
     <span class="emphasis">
      <em>
       (skočí):
      </em>
     </span>
     Keby som mal revolver.
     <span class="emphasis">
      <em>
       (Chce
               von.)
      </em>
     </span>
    </p>
    <p>
     MALVÍNA: Zastreľ ich!
    </p>
    <p>
     JAMINOVÁ: Nestrieľaj ešte. Ušla si im?
    </p>
    <p>
     MALVÍNA
     <span class="emphasis">
      <em>
       (ruku na srdce, že dychu nemá):
      </em>
     </span>
     U-u-u-u.
    </p>
    <p>
     JAMINOVÁ: Dieťa moje! A čože ti?
    </p>
    <p>
     MALVÍNA: „Oni chcú vedieť, kto je táto pekná maska.“ A opití, opití…
    </p>
    <p>
     JAMINOVÁ: Nuž kieže si sa im ukázala a zakríkla ich.
    </p>
    <p>
     MALVÍNA: Či ti mi zišlo na um, od žiaľu a zlosti, toto pľuhavstvo z tvári sňať.
     <span class="emphasis">
      <em>
       (Sníme a zahodí masku.)
      </em>
     </span>
     Či je to, mama moja, poriadny otec a
            muž, ako bol náš? Veď už ho tam nemáš! Pováž si len — už ho tam niet!
    </p>
    <p>
     JAMINOVÁ: Miloša?
    </p>
    <p>
     MALVÍNA: Hádam nemám Jana! — Miloša! Do prvého tanca ma vyviedol, vykrútil ma, aby sa
            mi hlava zatočila a som nevidela, kam mizne. Z rúk ma mu aj piati brali, a kým som sa
            zvrtla — zmizol mi vám z očí. Zmizol, zmizol, načisto zmizol…
     <span class="emphasis">
      <em>
       (Plače.)
      </em>
     </span>
    </p>
    <p>
     IVAN: To sa iste mýliš, mama.
    </p>
    <p>
     JAMINOVÁ: A kdeže by bol, synku?
    </p>
    <p>
     MALVÍNA: Zabáva sa už čertviekde a s kým.
    </p>
    <p>
     Ivan
     <span class="emphasis">
      <em>
       (krúti záporne hlavou).
      </em>
     </span>
    </p>
    <p>
     MALVÍNA: Nevrť mi tou hlavou! Všetky kúty som na dvoch poschodiach vymietla.
     <span class="emphasis">
      <em>
       (So žiaľom.)
      </em>
     </span>
     Tak som sa ja zabavila s mojím mužom, s vaším
            Miloškom. Lebo ho aj Božka chváli, ani ty si nie prísna mať.
    </p>
    <p>
     JAMINOVÁ: Ty blázon! Veď sa so svojím dosť nazabávaš, mohla si sa s inými. Ba práve,
            keď tam boli a sa ti vľubovali. Upozorniť na seba svojho muža. Akú príležitosť si
            prepásla svojím nerozvážnym krokom, keď si ušla a dala si sa na ulici obháňať. Miesto,
            aby si všetkých tanečníkov svojich bola vyzývala baviť sa, očkom hodiť, štrngnúť si,
            vykrútiť sa v kole… Čo by ti to hodno bolo bývalo pre poznanie, či sú tí cudzí horší, či
            lepší od tvojho.
    </p>
    <p>
     MALVÍNA: A či si tak robila s naším otcom?
    </p>
    <p>
     JAMINOVÁ: Tak. Zabávala som sa s inými a naň ani nehľadela. A keď vystrájal, čo som
            sa očí napritvárala…
    </p>
    <p>
     MALVÍNA: Pritvárala si?
    </p>
    <p>
     JAMINOVÁ: A koľko! Miloš nemá peňazí, ale otec náš niesol do zábavy celý jarmok, a
            karty, pitie, a Cigáň… Čo ma raz vykrútil, hádzal mu papierové, a keď ma druhí
            vykrúcali, hádzal mu dupľom. „Tak, zabavte mi ženu, kamaráti.“
    </p>
    <p>
     MALVÍNA: Kvety mi páni rozchytali a vítali ma ani županovu! Veď sa ti tam začalo
            páčiť, keby som na Miloša nebola musela myslieť. Boli by ma zabávali, vykrúcali; naše
            deti mi chválili, všetko, celú rodinu, teba. Prečo si neprišla s Božkou?
    </p>
    <p>
     JAMINOVÁ
     <span class="emphasis">
      <em>
       (žiali):
      </em>
     </span>
     Či ma zavolala? Či ste ma volali ktoré čo len
            slovíčkom? Ja som vám len robiť, variť, na jarmoky sa trápiť, groš zháňať. My sme sa s
            Ivkom zabavili a so sluhami. Ja som tancovala a spomínala… A tá?
    </p>
    <p>
     MALVÍNA: Božka ide z rúk do rúk. Berú ju Turčekovi na zvrtnutí.
    </p>
    <p>
     JAMINOVÁ
     <span class="emphasis">
      <em>
       (rada):
      </em>
     </span>
     A Turček čo?
    </p>
    <p>
     MALVÍNA: Sedí a glgá, ako hláč na suchu. Musela som ho tešiť, aby neplakal a sa
            neopil s Milošom. Už to prehrali. Počkaj len, kto, koľkí prídu pre Božku… Ale čo ma
            zavrávate?
     <span class="emphasis">
      <em>
       (S plačom, hnevom.)
      </em>
     </span>
     Kde je môj muž? Kde je ti otec?
    </p>
    <p>
     IVAN: Tu je.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582378">
        </a>
        Výstup 10.
       </h2>
      </div>
     </div>
    </div>
    <p>
     <span class="emphasis">
      <em>
       Jaminová, Malvína, Ivan, Božka, Turček.
      </em>
     </span>
    </p>
    <p>
    </p>
    <p>
     BOŽKA, TURČEK
     <span class="emphasis">
      <em>
       (vstupujú):
      </em>
     </span>
     Tu je!
    </p>
    <p>
     MALVÍNA: Kdeže vám je?
    </p>
    <p>
     TURČEK: Ruky bozkávam.
     <span class="emphasis">
      <em>
       (Ukláňa sa Malvíne.)
      </em>
     </span>
    </p>
    <p>
     BOŽKA: Miloš sa nestratí, ale ty, Malvínka, kde si sa podela?
    </p>
    <p>
     IVAN: Vidíš, mama, oťko sa nestratí, a ty…
    </p>
    <p>
     MALVÍNA: Čuš, lebo ťa čapnem. Aj ty budeš, ako tvoj otec, keď sa ho už teraz
            zastávaš.
    </p>
    <p>
     JAMINOVÁ: Jaj, dajže, daj pokoj nevinnému chlapcovi.
    </p>
    <p>
     MALVÍNA: Ja mu dám…! Pôjdeš si ho hľadať. Už je iste v inej krčme. A s kým? S kým,
            keď je dnes celé mesto samá maškara.
    </p>
    <p>
     BOŽKA: Sú fašiangy…
    </p>
    <p>
     IVAN: Môj otec je iste tam, v svojich úlohách, len ty si ho nepoznala…
    </p>
    <p>
     MALVÍNA: Aj keby sa bol zatajil, poznala by som ho po kvietniku, čo som mu pripla na
            čamaru. Aspoň pätnásť ľudí som sa opýtala, či ho nevidia, či je tam, či kde. A on sa mal
            ku mne hlásiť, mňa sa držať, nie ma oddať druhým…
    </p>
    <p>
     IVAN: A predsa môjho otca — brata márne podozrievate.
    </p>
    <p>
     MALVÍNA: Tak mi ho doveď!
    </p>
    <p>
     IVAN: Tu je!
    </p>
    <p>
     MALVÍNA: A nie je.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582488">
        </a>
        Výstup 11.
       </h2>
      </div>
     </div>
    </div>
    <p>
     <span class="emphasis">
      <em>
       Jaminová, Malvína, Božka, Turček, Ivan, Tepný, Ružena, Katka, Zuza,
               Janek.
      </em>
     </span>
    </p>
    <p>
    </p>
    <p>
     TEPNÝ: Čo vy? Ešte svietite?
    </p>
    <p>
     JAMINOVÁ: Či by si nechcel gazdovať aj u mňa? Ty, ty… lebo už mňa pre toto zlosť
            chytá.
    </p>
    <p>
     TEPNÝ: Nečudo. Fašiangy. Všade sa fašianguje, tancuje, spieva, pije…
    </p>
    <p>
     JAMINOVÁ: Keď môže byť, nech je svetu veselo.
    </p>
    <p>
     MALVÍNA: A môjho Miloška ste nevideli?
    </p>
    <p>
     TEPNÝ: My sme sa len po uliciach prešli.
    </p>
    <p>
     MALVÍNA
     <span class="emphasis">
      <em>
       (Ivanovi):
      </em>
     </span>
     Pôjdeš so mnou.
    </p>
    <p>
     IVAN: Nepôjdem.
    </p>
    <p>
     MALVÍNA
     <span class="emphasis">
      <em>
       (skočí do dvier):
      </em>
     </span>
     Ja si nájdem, čo pôjdu. Katka, Zuza,
            Janek!
    </p>
    <p>
     KATKA, ZUZA, JANEK
     <span class="emphasis">
      <em>
       (pribehnú):
      </em>
     </span>
     Čo? Prosím? Čo rozkážete?
    </p>
    <p>
     TURČEK: Pôjdem ja s vami, milostivá.
    </p>
    <p>
     MALVÍNA
     <span class="emphasis">
      <em>
       (Katke, Zuzke, Janekovi):
      </em>
     </span>
     Prosím vás
     <span class="emphasis">
      <em>
       (omlúva)
      </em>
     </span>
     — veď ste z domu — zabehnite do fabriky, do kantíny, či
            je tam môj muž, aby hneď a hneď sem prišiel.
    </p>
    <p>
     JAMINOVÁ: Ale sa len tak prešuchnite popod obloky, a tak počúvajte.
     <span class="emphasis">
      <em>
       (Naleje
               do pohára.)
      </em>
     </span>
     Na! Vyžer! Rýchle! Aj ty.
     <span class="emphasis">
      <em>
       (Naleje Zuze.)
      </em>
     </span>
    </p>
    <p>
     JANEK, ZUZA, KATKA
     <span class="emphasis">
      <em>
       (vyglgnú a bežia):
      </em>
     </span>
     Vďačne, vďačne.
    </p>
    <p>
     MALVÍNA
     <span class="emphasis">
      <em>
       (Turčekovi):
      </em>
     </span>
     Keď ste taký láskavý, my pôjdeme do baru!
            Rovno do baru! Vy ma zavediete.
    </p>
    <p>
     TURČEK
     <span class="emphasis">
      <em>
       (v rozpakoch):
      </em>
     </span>
     Ja-ja-ja, sám by som nazrel…
    </p>
    <p>
     MALVÍNA: Nie, ja ho chcem dochytiť tam vlastnými očami
     <span class="emphasis">
      <em>
       (doloží
               významne)
      </em>
     </span>
     a rukami!
     <span class="emphasis">
      <em>
       (Zatína prsty.)
      </em>
     </span>
    </p>
    <p>
     TEPNÝ: Ja by som pochyboval… Keď sa môže zabaviť v sokolovni, aby šiel dnes do
            putiky.
    </p>
    <p>
     MALVÍNA: Dvíhaj psovi nohu na stôl koľko chceš, len ju pod stôl ťahá…
     <span class="emphasis">
      <em>
       (Vyšla.)
      </em>
     </span>
    </p>
    <p>
     TURČEK
     <span class="emphasis">
      <em>
       (s ňou vyšiel).
      </em>
     </span>
    </p>
    <p>
     IVAN
     <span class="emphasis">
      <em>
       (Tepnému):
      </em>
     </span>
     Ujo, prosím ťa, poď, budeš svedkom. Ja oťka
            nájdem. V Sokole ho nájdem.
     <span class="emphasis">
      <em>
       (Berie ho za ruku.)
      </em>
     </span>
    </p>
    <p>
     TEPNÝ: Aby si len mal, Ivan, pravdu.
     <span class="emphasis">
      <em>
       (Vyšli.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582688">
        </a>
        Výstup 12.
       </h2>
      </div>
     </div>
    </div>
    <p>
     <span class="emphasis">
      <em>
       Jaminová, Ružena, Božka.
      </em>
     </span>
    </p>
    <p>
    </p>
    <p>
     JAMINOVÁ
     <span class="emphasis">
      <em>
       (Božke):
      </em>
     </span>
     Čo ty myslíš o ňom? O Milošovi?
    </p>
    <p>
     BOŽKA: Tam bude, v sokolovni. Núkal hneď mládencov radostne, pili, a zrejme ich
            posielal ku mne, aby ma zabávali.
    </p>
    <p>
     JAMINOVÁ
     <span class="emphasis">
      <em>
       (dôverne Božke):
      </em>
     </span>
     A vyznal sa ti už niekto, aspoň v
            náražkách?
    </p>
    <p>
     BOŽKA: Aj traja začínali…
    </p>
    <p>
     JAMINOVÁ: Akože ti? Začínali?
    </p>
    <p>
     BOŽKA: Jeden začínal o rudých ústach, druhý mi za čipku na prsiach kukal…
    </p>
    <p>
     JAMINOVÁ: A to že bol kto?
    </p>
    <p>
     BOŽKA: Ešte boli v maskách. Tretí mi už stískal ruku, štvrtý ma v tangu k sebe lámal…
    </p>
    <p>
     RUŽENA: Môj muž mi ani za dievčaťa ruky nestískal.
    </p>
    <p>
     BOŽKA: Iba jeden, videlo sa mi, že by sa dal vychovať. Chváli moje snahy, o umení mi
            vykladal… a že pôjde na študijné cesty.
    </p>
    <p>
     JAMINOVÁ: Cesty? To bol dáky inžinier.
    </p>
    <p>
     BOŽKA: Čoby. Múzeá, obrazárne… či by som nešla s ním?
    </p>
    <p>
     RUŽENA: Turček!
    </p>
    <p>
     JAMINOVÁ: Opovážlivosť! A ty si mu čo?
    </p>
    <p>
     BOŽKA: Že ak mi dáš, mama zlatá, na cestu, že by som šla s ním.
    </p>
    <p>
     JAMINOVÁ: Bože, bože, bože! Či by si ozaj nešla…?
    </p>
    <p>
     BOŽKA: Šla ja. Vidieť staré, nové svety, výtvarné umenie na mieste, veľkolepé stavby,
            kostoly…
    </p>
    <p>
     JAMINOVÁ: No ešte kostoly, to ešte… pomodliť sa Pánu Bohu, aby ťa zachránil pred
            tvojím bláznovstvom… Nuž, a to že by ste už ako bývali?
    </p>
    <p>
     BOŽKA: Ako priatelia. Bola by mu strážnym duchom…
    </p>
    <p>
     JAMINOVÁ
     <span class="emphasis">
      <em>
       (zalomí rukami):
      </em>
     </span>
     Mo-de-lom by si bola, ba viac!
    </p>
    <p>
     BOŽKA: Mama, nezalamuj rúk nado mnou. Ja som silná! A Turček ťa prosí, či by si mu
            nesedela párkrát, chcel by ťa odmaľovať na večnú pamiatku nám a deťom. Prosím ťa…
    </p>
    <p>
     RUŽENA
     <span class="emphasis">
      <em>
       (slzí):
      </em>
     </span>
     Aj našim deťom na pamiatku…
    </p>
    <p>
     JAMINOVÁ: „Na pamiatku…“ „Deťom…“ Ale aby si nemyslel, že ťa mu za to dám.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582856">
        </a>
        Výstup 13.
       </h2>
      </div>
     </div>
    </div>
    <p>
     <span class="emphasis">
      <em>
       Jaminová, Ružena, Božka, Malvína, Turček.
      </em>
     </span>
    </p>
    <p>
    </p>
    <p>
     MALVÍNA: Tam je!
    </p>
    <p>
     TURČEK: Nie je!
    </p>
    <p>
     JAMINOVÁ: Kdeže je?
    </p>
    <p>
     MALVÍNA: Tam ti je — v bare, tvoj Miloško!
    </p>
    <p>
     JAMINOVÁ: Ja na nohách neobstojím.
     <span class="emphasis">
      <em>
       (Sadá.)
      </em>
     </span>
     Hneď mi ho doveďte na
            jazyk. Ja tomu vyspievam!
    </p>
    <p>
     TURČEK: Nie je to hlas Milošov…
    </p>
    <p>
     MALVÍNA: Cigáni hrajú a ženský-mužský spev čuť až spod zeme…
    </p>
    <p>
     TURČEK: Aj to slabo, a Milošov hlas z toho nikto neuhádne, milostivá.
    </p>
    <p>
     MALVÍNA: Chce ho zatajiť.
    </p>
    <p>
     TURČEK: Nepustili ste ma, ani sami nezišli…
    </p>
    <p>
     MALVÍNA
     <span class="emphasis">
      <em>
       (plače):
      </em>
     </span>
     Aby ma porazilo? Aby ma trhali jeho kamaráti
            ako tí, čo za mnou bežali? Ja mám deti…
    </p>
    <p>
     JAMINOVÁ
     <span class="emphasis">
      <em>
       (Turčekovi):
      </em>
     </span>
     Mali ste vojsť, ak ste priateľ rodiny.
    </p>
    <p>
     MALVÍNA: Ja chcem vedieť, dokiaľ tam bude.
    </p>
    <p>
     JAMINOVÁ: Také krásne deti. Jedno, druhé, tretie… Päť ich je, či šesť? Ani už neviem
            od hrúzy.
    </p>
    <p>
     MALVÍNA: Šesť, mama, šesť.
    </p>
    <p>
     JAMINOVÁ: Šesť detí a taký otec váš. No počkaj!
    </p>
    <p>
     MALVÍNA: Ty mne, mama, len sľubuješ, čo mu ty, ako mu ty hlavu zakrútiš a hneď ti je
            „Miloško“… Ja ti idem poň, idem na ulicu čakať ho, a čo do rána…
    </p>
    <p>
     JAMINOVÁ: Ale si teda, dievka moja, aspoň jarmočný kožuch vezmi, zamrzneš.
    </p>
    <p>
     TURČEK
     <span class="emphasis">
      <em>
       (ide po velikánsky ovčí kožuch do pitvora a drží ho
               roztiahnutý).
      </em>
     </span>
    </p>
    <p>
     MALVÍNA: Nech zamrznem…
     <span class="emphasis">
      <em>
       (Oblieka kožuch.)
      </em>
     </span>
    </p>
    <p>
     JAMINOVÁ: A do baru vstúpiť, to nie… Aké jednoduché: „Pardón“, hodiť okom a už ste
            mohli byť von a vtáčik v hrsti.
    </p>
    <p>
     RUŽENA: Ja by som pochybovala…
    </p>
    <p>
     MALVÍNA: Lebo ty máš poriadneho muža!
    </p>
    <p>
     BOŽKA: Ja tiež pochybujem…
    </p>
    <p>
     MALVÍNA: Ty, sestra, čuš!
     <span class="emphasis">
      <em>
       (Prstom na Turčeka.)
      </em>
     </span>
     Až ho budeš mať,
            mi povieš. Muž je nie tvoje knižky, otvoriť na ktorej strane chceš. Jeden väčšie
            tajomstvo ako druhý.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2583038">
        </a>
        Výstup 14.
       </h2>
      </div>
     </div>
    </div>
    <p>
     <span class="emphasis">
      <em>
       Jaminová, Ružena, Malvína, Božka, Turček, Janek, Zuza, Katka.
      </em>
     </span>
    </p>
    <p>
    </p>
    <p>
     MALVÍNA
     <span class="emphasis">
      <em>
       (proti Zuze):
      </em>
     </span>
     Poznali ste môjho mužov hlas?
    </p>
    <p>
     ZUZA
     <span class="emphasis">
      <em>
       (pila):
      </em>
     </span>
     Či poznali…!
    </p>
    <p>
     JANEK
     <span class="emphasis">
      <em>
       (podpitý):
      </em>
     </span>
     Vo dvoje…!
    </p>
    <p>
     ZUZA: Akože! Aj vo fabrickej…
    </p>
    <p>
     MALVÍNA: Aj…?
    </p>
    <p>
     JANEK: Aj u Brdáňov!
    </p>
    <p>
     JAMINOVÁ: Ako ste ho hľadali?
    </p>
    <p>
     ZUZA: Ako ste kázali — po hlase. A veru všade ich krásny hlas. Ja už len tak poviem,
            ako som počula.
    </p>
    <p>
     JAMINOVÁ
     <span class="emphasis">
      <em>
       (Katke):
      </em>
     </span>
     A ty, Katka?
    </p>
    <p>
     ZUZA: Ona sa len predo dvermi chichotala.
    </p>
    <p>
     JAMINOVÁ: Prac sa mi z očú! Ale vy ste voľáki otrundžení.
    </p>
    <p>
     KATKA
     <span class="emphasis">
      <em>
       (vyjde):
      </em>
     </span>
     Ja, ja — som nerozoznávala…
    </p>
    <p>
     JANEK: Fašiangári dali naliať, rozdelili sme sa.
    </p>
    <p>
     ZUZA: Ej, Janek, ty si delil…
    </p>
    <p>
     JANEK: Chyba bola, že ste nám nedali na liter vína, lebo hneď len — „čo si rozkážete?
            rozkážete?“ a nepustili nás do druhej izby. To je demokracia! U Brdáňov tiež len k
            prvému stolu od dvier. Mňa, mňa, čo som dal krčmárom stotisíc utŕžiť.
    </p>
    <p>
     JAMINOVÁ: Ty si smelá, kieže si sa vtisla.
    </p>
    <p>
     ZUZA: Janka nepustili, a mňa z dvier vracali, aby som poslala svoju dcéru.
    </p>
    <p>
     MALVÍNA: A čo spievali, čo revali?
    </p>
    <p>
     ZUZA: „Takú som si frajerôčku…“
    </p>
    <p>
     MALVÍNA: No len počúvajte…
    </p>
    <p>
     JAMINOVÁ: Pľuhákov.
    </p>
    <p>
     JANEK:
    </p>
    <p>
    </p>
    <div class="literallayout">
     <p>
      <br/>
      „Ja si len za vodu zájdem…
      <br/>
      Ja si tam frajerku nájdem.“
      <br/>
     </p>
    </div>
    <p>
    </p>
    <p>
    </p>
    <p>
     MALVÍNA: Za vodu. Do kantíny!
    </p>
    <p>
     TURČEK
     <span class="emphasis">
      <em>
       (Jaminovej, Božke):
      </em>
     </span>
     Miloš ta chodí
     <span class="emphasis">
      <em>
       (šeptom),
      </em>
     </span>
     ale policajne sa orientovať o socialistoch,
            komunistoch…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2583217">
        </a>
        Výstup 15.
       </h2>
      </div>
     </div>
    </div>
    <p>
     <span class="emphasis">
      <em>
       Jaminová, Malvína, Ružena, Božena, Turček, Janek, Zuza, Tepný, Miloš,
               Ivan.
      </em>
     </span>
    </p>
    <p>
    </p>
    <p>
     IVAN
     <span class="emphasis">
      <em>
       (hrdo, ešte za dvermi):
      </em>
     </span>
     Tu je! Tu je môj otec!
    </p>
    <p>
     JAMINOVÁ: Až na štvoro!? Tak chytro obehal štyri krčmy?
    </p>
    <p>
     MALVÍNA: Nuž ty, človek…!
    </p>
    <p>
     JAMINOVÁ: Daj ho mne.
    </p>
    <p>
     MILOŠ
     <span class="emphasis">
      <em>
       (s budíkom na prste, ako na háčiku. Nežne):
      </em>
     </span>
     Čo ty? Čo vy?
            Kde si zmizla, mama moja?
    </p>
    <p>
     JAMINOVÁ: Hľaďže ho, aký prekvapený…
    </p>
    <p>
     MALVÍNA: Po krčmách ťa zháňam, ty, ty neviniatko mužské.
    </p>
    <p>
     MILOŠ
     <span class="emphasis">
      <em>
       (kľakne, spína ruky i s budíkom):
      </em>
     </span>
     Odpusť mi, ak som sa
            previnil, mama moja…
    </p>
    <p>
     MALVÍNA: Nevolaj ma „mama moja“; to bolo, kým sme boli dôverní. Dnes som zradená
            žena…
    </p>
    <p>
     JAMINOVÁ: Teraz ja vidím, komu som dala dcéru pred šestnástimi rokmi. Tebe už nie je
            dosť jedna krčma? Ty musíš byť naraz v troch-štyroch?
    </p>
    <p>
     MILOŠ: Nebol som.
    </p>
    <p>
     MALVÍNA: Bol si v bare.
    </p>
    <p>
     MILOŠ: Nebol.
    </p>
    <p>
     MALVÍNA: Bol si v kantíne.
    </p>
    <p>
     MILOŠ: Nebol.
    </p>
    <p>
     MALVÍNA: Bol si u Brdáňov.
    </p>
    <p>
     MILOŠ: Ani tam.
    </p>
    <p>
     JAMINOVÁ: Voľakde si už len bol. Keby som ja to bola predvídala, nikdy, nikdy by si
            jej nebol dostal, mojej Malvínky nešťastnej.
     <span class="emphasis">
      <em>
       (Skočí po palicu, podá Malvíne,
               povie Zuze, Janekovi.)
      </em>
     </span>
     Vy nemusíte všetko vidieť, čo páni robia. Zavrite
            za sebou dvere.
    </p>
    <p>
     JANEK: Zuza poď, aby sa nám nedostalo.
    </p>
    <p>
     ZUZA: Veru, kde sa chcú biť — utekaj…
     <span class="emphasis">
      <em>
       (Vyšli.)
      </em>
     </span>
    </p>
    <p>
     JAMINOVÁ: Tu máš, Malvínka moja, palicu. Na, a bi ho, hriešnika. Kým sa ti
            nevyspovedá…
     <span class="emphasis">
      <em>
       (Milošovi.)
      </em>
     </span>
     Ja ťa neľutujem, nedbám, čo ti Malvínka aj
            hlavu prebije.
     <span class="emphasis">
      <em>
       (Ide po šunku, chlieb a nôž.)
      </em>
     </span>
    </p>
    <p>
     MALVÍNA
     <span class="emphasis">
      <em>
       (chce udrieť, ale Miloš zakrýva sa hodinami, budíkom.)
      </em>
     </span>
    </p>
    <p>
     MILOŠ: Zabiješ, zabiješ, mama moja…
    </p>
    <p>
     MALVÍNA: Budeš ty mňa klamať? Budeš v bare spievať? Budeš mať iné ženy? To mi radšej
            ani nepovedz!
    </p>
    <p>
     MILOŠ: Nepoviem, ale ani som dnes ešte nespieval…
    </p>
    <p>
     MALVÍNA: Kto spieval v bare, kto reval v kantíne, kto u Brdáňov? Sama som počula a
            mám svedkov!
    </p>
    <p>
     MILOŠ: To sú falošní…
    </p>
    <p>
     MALVÍNA: Vy ste ho kde našli?
    </p>
    <p>
     IVAN: V Sokole, mama!
    </p>
    <p>
     TEPNÝ
     <span class="emphasis">
      <em>
       (opatrne):
      </em>
     </span>
     Ivan, nenašli sme ho — vytiahol sa sám. Odkiaľ,
            nech si švagor povie a sa ospravedlní.
    </p>
    <p>
     IVAN: Tam bol!
     <span class="emphasis">
      <em>
       (Hrdo.)
      </em>
     </span>
     Môj otec…
    </p>
    <p>
     MALVÍNA: Ty mi čuš, lebo aj teba…!
     <span class="emphasis">
      <em>
       (Zaženie sa na Ivana.)
      </em>
     </span>
    </p>
    <p>
     JAMINOVÁ: Čímže sa to chráni?
    </p>
    <p>
     MILOŠ
     <span class="emphasis">
      <em>
       (naťahuje):
      </em>
     </span>
     To som vyhral na tombole; chcem sa ti vďačiť,
            mama naša. Nech sa ti páči.
     <span class="emphasis">
      <em>
       (Vstane.)
      </em>
     </span>
     Bude ti sluhov budiť, nemusíš
            ty vstávať.
     <span class="emphasis">
      <em>
       (Podáva a spustí. Budík rapčí.)
      </em>
     </span>
    </p>
    <p>
     JAMINOVÁ
     <span class="emphasis">
      <em>
       (rýchlo položí celú šunku, chlieb a nôž):
      </em>
     </span>
     Ach, detičky
            moje, tento márnotratník, tento ľahtikár! Vyhodíš, čerta, von, vyhodíš! O uši prídem.
     <span class="emphasis">
      <em>
       (Vezme od Malvíny palicu a podá Milošovi.)
      </em>
     </span>
    </p>
    <p>
     MILOŠ: Ja som nevinný, ale vy mi robíte verejný škandál.
    </p>
    <p>
     JAMINOVÁ: Ak si nevinný, bi ju ty. Bi, za mrzké upodozrievanie.
    </p>
    <p>
     MILOŠ
     <span class="emphasis">
      <em>
       (objíme Malvínu).
      </em>
     </span>
    </p>
    <p>
     MALVÍNA
     <span class="emphasis">
      <em>
       (sa mu driape z objatia):
      </em>
     </span>
     Daj mi pokoj! Daj mi pokoj!
            Pukne ma od zlosti. Pre teba ma na ulici traja galgani chytali… Ale keby ma len boli.
            Mala som sa im dať.
    </p>
    <p>
     MILOŠ: Polícia, četníci!
     <span class="emphasis">
      <em>
       (Chce von.)
      </em>
     </span>
     Kde to bolo? Akí boli? To
            je svinstvo! To ja nenechám!
    </p>
    <p>
     JAMINOVÁ: Túlaš sa, strácaš žene z očí, aj dnes.
    </p>
    <p>
     MILOŠ: Troška, mama naša, medzi ľudí. Počuť, prečítať. Chceme, však, byť i veľmi
            národnými i väčšmi sociálnymi…
    </p>
    <p>
     MALVÍNA: Neverte, voňavkami páchne!
    </p>
    <p>
     TURČEK
     <span class="emphasis">
      <em>
       (figliarsky, s grimasou),
      </em>
     </span>
     JAMINOVÁ, MALVÍNA, RUŽENA
     <span class="emphasis">
      <em>
       (vážne ho privoniavajú a dosvedčujú nemo, ale v úžase).
      </em>
     </span>
    </p>
    <p>
     MILOŠ: Božíčku! Od večera okolo dám, čímže mám páchnuť?
    </p>
    <p>
     MALVÍNA: Kde si bol, keď som ťa už hľadala?
    </p>
    <p>
     MILOŠ
     <span class="emphasis">
      <em>
       (chce objímať Malvínu):
      </em>
     </span>
     V kútiku, pri poháriku piva som so
            zábavným výborom besedoval, že sa ples vydaril!
    </p>
    <p>
     MALVÍNA: A potom? A potom?
    </p>
    <p>
     MILOŠ: Potom som si šiel prerectovať reč pod javisko.
    </p>
    <p>
     MALVÍNA: Akú reč?
    </p>
    <p>
     IVAN: Čo si písal odpoludnia…
    </p>
    <p>
     MILOŠ
     <span class="emphasis">
      <em>
       (vytiahne za hrsť papierov z vrecka):
      </em>
     </span>
     Túto!
    </p>
    <p>
     JAMINOVÁ: Parom ma po vás. Jedzte, a potom sa dohodnite — na ples znovu, alebo spať.
            Ja tiež kuknem na ulicu… Lebo nezaspím.
    </p>
    <p>
     TEPNÝ: Veľa jeme. A vy šunku v noci. I nezdravo, i škoda.
    </p>
    <p>
     JAMINOVÁ: Doma si rozkazuj.
    </p>
    <p>
     IVAN: Otec náš má len tú chybu…
    </p>
    <p>
     JAMINOVÁ: No čo? Ty mi povedz, syn môj.
    </p>
    <p>
     IVAN: Tú chybu, že ochotne prijme veľa práce, a kým ju skončí, je noc.
    </p>
    <p>
     MALVÍNA: Čakala som, že múdrejšie povieš, študent z piatej…
    </p>
    <p>
     MILOŠ: Mama moja, nerobím sa svätým. Ľudské hriešky musí mať každý muž. Ani ja som
            nie bez nich. A ty vieš o nich, vyčítaš mi ich, ale ti je to málo. Ty sa chceš na mojich
            výčinoch škandalizovať. Ty by si ma chcela dochytiť aspoň v bare a s tanečnicou v lone…
    </p>
    <p>
     MALVÍNA: Ešte nájdem, čo jej do očí črpnúť.
    </p>
    <p>
     JAMINOVÁ: Prepánaboha, dievka moja! Zavrú ťa.
    </p>
    <p>
     MALVÍNA: Pre nočník nezatvárajú…
    </p>
    <p>
     JAMINOVÁ: Ja že vitriólu…?
    </p>
    <p>
     MILOŠ: Prosím, poďme.
     <span class="emphasis">
      <em>
       (Malvíne rameno podáva.)
      </em>
     </span>
     Mama naša,
            Turček, Božka…
    </p>
    <p>
     MALVÍNA: Tak ty predsa ideš?
    </p>
    <p>
     MILOŠ: Idem! Mama nás len na šunku pozvala, a mne sa dostalo ešte viac. Ale unesiem a
            dokážem vám, že darmo netrpím.
    </p>
    <p>
     MALVÍNA: Mama, sestry, čo mám s ním robiť? Ja ťa nepustím!
    </p>
    <p>
     RUŽENA: Ja by s ním šla.
    </p>
    <p>
     TURČEK, BOŽKA
     <span class="emphasis">
      <em>
       (tlieskajú):
      </em>
     </span>
     Výborne! Poď Malvínka.
    </p>
    <p>
     MILOŠ: Ja musím ísť. Tisíc hosťov a bratov na mňa čaká.
     <span class="emphasis">
      <em>
       (Ide.)
      </em>
     </span>
    </p>
    <p>
     MALVÍNA
     <span class="emphasis">
      <em>
       (sadne):
      </em>
     </span>
     Aby ma zase zradil? Nejdem! Nejdem!
     <span class="emphasis">
      <em>
       (So žiaľom.)
      </em>
     </span>
     Choď si za ním. Ty si ma zaň vydávala a ty si mu
            teraz nič nepovedala.
    </p>
    <p>
     JAMINOVÁ: A nepodala som ti palicu?
    </p>
    <p>
     BOŽKA
     <span class="emphasis">
      <em>
       (Milošovi, ktorý čakal vo dverách):
      </em>
     </span>
     Ty si muž slova. Ty si
            môj ideál.
    </p>
    <p>
     TURČEK: Ja ťa idem počúvať.
    </p>
    <p>
     IVAN: Ja by tiež…
    </p>
    <p>
     MALVÍNA: Ani na krok!
    </p>
    <p>
     TEPNÝ: Ruženka, polnoc, bude ráno…
    </p>
    <p>
     RUŽENA: Pekárovi otvárať…
     <span class="emphasis">
      <em>
       (Vyšli.)
      </em>
     </span>
    </p>
    <p>
     MALVÍNA: Mama, zastúp mu cestu. Nepusť ho!
     <span class="emphasis">
      <em>
       (Zopne ruky.)
      </em>
     </span>
    </p>
    <p>
     MILOŠ: Zajtra ma hoci z domu, z rodiny vytvorte, ale dnes si odrečniť ešte musím.
     <span class="emphasis">
      <em>
       (Von.)
      </em>
     </span>
    </p>
    <p>
     BOŽKA, TURČEK
     <span class="emphasis">
      <em>
       (za ním).
      </em>
     </span>
    </p>
    <p>
     MALVÍNA: Ja ťa vymknem!
    </p>
    <p>
     JAMINOVÁ: Netáraj! Takto je viac z domu ako doma, a ešte ho vytvárať. To by bol
            rozum! Podajte mi zimník.
     <span class="emphasis">
      <em>
       (Otvára šifonér a vyberá.)
      </em>
     </span>
    </p>
    <p>
     IVAN
     <span class="emphasis">
      <em>
       (pomáha):
      </em>
     </span>
     Ja ti ho, stará mama.
    </p>
    <p>
     JAMINOVÁ: Z galérie ho vidím a dovediem.
     <span class="emphasis">
      <em>
       (Vyšla.)
      </em>
     </span>
    </p>
    <p>
     MALVÍNA: Nie pravda! Ty ho ideš počúvať! Všetci, aj ty si doň zaľúbená! Porazí ma.
            Daj stoličku.
     <span class="emphasis">
      <em>
       (Popojde do dvier, zastane, behá po javisku a nevie či a kde si
               sadnúť.)
      </em>
     </span>
    </p>
    <p>
     IVAN
     <span class="emphasis">
      <em>
       (nosí za ňou stoličku).
      </em>
     </span>
    </p>
    <p>
    </p>
    <p>
     <span class="emphasis">
      <em>
       (Opona.)
      </em>
     </span>
    </p>
    <p>
    </p>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2583876">
       </a>
       Dejstvo III.
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2583900">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2584076">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2584380">
        Výstup 3.
       </a>
      </span>
     </dt>
     <dt>
      <span class="sect1">
       <a href="#id2585269">
        Výstup 4.
       </a>
      </span>
     </dt>
     <dt>
      <span class="sect1">
       <a href="#id2585674">
        Výstup 5.
       </a>
      </span>
     </dt>
     <dt>
      <span class="sect1">
       <a href="#id2585885">
        Výstup 6.
       </a>
      </span>
     </dt>
     <dt>
      <span class="sect1">
       <a href="#id2586055">
        Výstup 7.
       </a>
      </span>
     </dt>
     <dt>
      <span class="sect1">
       <a href="#id2586530">
        Výstup 8.
       </a>
      </span>
     </dt>
     <dt>
      <span class="sect1">
       <a href="#id2586906">
        Výstup 9.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      (Javisko ako v dejstve II. Doba — máj. Portrét Božkin, krajiny, kresby, akvarely
            na stenách oboch izieb, zvlášť v hosťovskej.)
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2583900">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       Jaminová, Božka, Turček.
      </em>
     </span>
    </p>
    <p>
    </p>
    <p>
     JAMINOVÁ
     <span class="emphasis">
      <em>
       (leží na diváne v jedálni, prikrytá známym kožuchom, ktorý si
               zaťahuje na plece, aby sa videlo, že je to ona).
      </em>
     </span>
    </p>
    <p>
     BOŽKA
     <span class="emphasis">
      <em>
       (s knižkou v ruke pri okne v hosťovskej).
      </em>
     </span>
    </p>
    <p>
     TURČEK
     <span class="emphasis">
      <em>
       (má na stojane hotový portrét Jaminovej a ho domaľúva. Zhovárajú sa
               ticho, pravda, nie šeptom):
      </em>
     </span>
     A vy dnes nekreslíte?
    </p>
    <p>
     BOŽKA: Nie, bojím sa skúšky.
    </p>
    <p>
     TURČEK: Škoda sa nehľadať v u-me-ní…
    </p>
    <p>
     BOŽKA: To ste krásne povedali…
    </p>
    <p>
     TURČEK: Pusťte to praktické učiteľstvo, všetko z vás spravím.
     <span class="emphasis">
      <em>
       (S
               túžbou.)
      </em>
     </span>
     Maliarku, model, ženu…
    </p>
    <p>
     BOŽKA: … mamu a kuchárku.
    </p>
    <p>
     TURČEK: Teda modlu nadchnutia a tvorby!
    </p>
    <p>
     BOŽKA: To áno!
    </p>
    <p>
     TURČEK: Božka, ani neviete, aký som šťastný, že sa mi tento portrét darí.
    </p>
    <p>
     BOŽKA: Vidím vás, ako žiarite.
    </p>
    <p>
     TURČEK: Lebo po tom maškarnom plese bolo zle so mnou.
    </p>
    <p>
     BOŽKA: A ja čo som dostávala!
    </p>
    <p>
     TURČEK: Pre milého, nič ťažkého…
    </p>
    <p>
     BOŽKA: Doplňujem: „milého priateľa…“, hoci vy chcete týmto portrétom mňa si vydobiť
            od mamy.
    </p>
    <p>
     TURČEK: Svätý Bože, či ste dôvtipná.
    </p>
    <p>
     BOŽKA: A ja som nie zaľúbená do vašej osoby, ale do vášho talentu.
    </p>
    <p>
     TURČEK
     <span class="emphasis">
      <em>
       (vďačný, podáva ruky, túžobne, snive):
      </em>
     </span>
     „Túžbě věrné,
            práci ušlechtilé, nebe rádo dáva dojít cíle“ — prisľúbil mi náš Kollár.
     <span class="emphasis">
      <em>
       (Rozpriahne ruky na objatie.)
      </em>
     </span>
    </p>
    <p>
     BOŽKA: Dolu ruky! Maľujte.
     <span class="emphasis">
      <em>
       (Vezme knižku, vychodí a začne sa
               preúčať.)
      </em>
     </span>
     „Mojmír, Pribina a Rastislav. Za vlády Ludvika Pobožného medzi
            rokom 820 — 830 zjavuje sa na Morave väčšie kniežatstvo…“
    </p>
    <p>
     TURČEK: Hoďte to o zem! Radšej by som troje detí kolísal…
    </p>
    <p>
     BOŽKA: Hej, a z dejepisu ríše našej prepadol!
     <span class="emphasis">
      <em>
       (Vyšla.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2584076">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       Jaminová, Turček, Ivan, Oľa, Feďa, Vierka, Milko, Ľudka, Hanka,
               Božka.
      </em>
     </span>
    </p>
    <p>
    </p>
    <p>
     IVAN a deti
     <span class="emphasis">
      <em>
       (chlapci s práporci, dievčatá s venčekmi v rukách. Živé,
               uradostené deti v cvičnom sokolskom úbore).
      </em>
     </span>
    </p>
    <p>
     VIERKA, HANKA
     <span class="emphasis">
      <em>
       (v občianskych šatôčkach, tiché, za ruky sa vedú a držia
               stále).
      </em>
     </span>
    </p>
    <p>
     IVAN
     <span class="emphasis">
      <em>
       (otvára):
      </em>
     </span>
     Ticho! Ticho, deti!
    </p>
    <p>
     OĽGA a deti: Stará mama spinká.
     <span class="emphasis">
      <em>
       (Prsty si kladú na ústa, ale
               vchodia…)
      </em>
     </span>
    </p>
    <p>
     JAMIMOVÁ: Ktože je?
     <span class="emphasis">
      <em>
       (Radostne.)
      </em>
     </span>
     Ach, deti moje radostné! Zlož
            mi, Olinka, zlož moje staré nohy!
    </p>
    <p>
     IVAN, OĽGA a deti
     <span class="emphasis">
      <em>
       (skočia, skladajú, dvíhajú Jaminovú a ožili. Radostným
               krikom hádžu sa na Jaminovú):
      </em>
     </span>
     Stará mama! Ruky… ruky… bozkávam.
     <span class="emphasis">
      <em>
       (Bozkávajú jej ruky i tvár.)
      </em>
     </span>
    </p>
    <p>
     JAMINOVÁ: A kamže vy už, deťúrence moje?
    </p>
    <p>
     IVAN
     <span class="emphasis">
      <em>
       (s ustrnutím):
      </em>
     </span>
     Zabudla si, stará mama?
    </p>
    <p>
     OĽA A DETI: Na sletové cvičenie! Príď sa pozrieť na nás!
    </p>
    <p>
     JAMINOVÁ
     <span class="emphasis">
      <em>
       (berie deti po jednom a prezerá ich, či sú čisté).
      </em>
     </span>
    </p>
    <p>
     FEĎA
     <span class="emphasis">
      <em>
       (medzitým):
      </em>
     </span>
     Naše prasce a zajace sa majú ani v raji. Trávy
            sme im z hrišťa nanosili aj za voz!
    </p>
    <p>
     IVAN: Mama naša nechápe, koľké sú to prípravy, keď sa slet chystá.
    </p>
    <p>
     FEĎA A DETI
     <span class="emphasis">
      <em>
       (naporad sa ukazujú Jaminovej).
      </em>
     </span>
    </p>
    <p>
     IVAN: A otec všade vie pomôcť, poradiť. Keď on zavolá „bratre, sestro!“, už je
            poriadok, či je sokol alebo nie.
    </p>
    <p>
     JAMINOVÁ: No pekné ste, čisté.
    </p>
    <p>
     ĽUDKA: Sme sa okúpali.
    </p>
    <p>
     FEĎA: Otec nás mydlom, kefou vydrel.
    </p>
    <p>
     JAMINOVÁ: A mama?
    </p>
    <p>
     OĽA: Mama bola v Živene.
    </p>
    <p>
     JAMINOVÁ: Tak bežte a na kávičku príďte sem.
    </p>
    <p>
     OĽA: A teta Božka?
    </p>
    <p>
     JAMINOVÁ
     <span class="emphasis">
      <em>
       (hodí rukou na hosťovskú.):
      </em>
     </span>
     Hádam sa učí, alebo maľuje…
    </p>
    <p>
     OĽA
     <span class="emphasis">
      <em>
       (a všetky deti sa hrnú do hosťovskej):
      </em>
     </span>
     Ruky…! Ruky…!
     <span class="emphasis">
      <em>
       (Nevidia Božky.)
      </em>
     </span>
     Dobrý deň, ujo Turček.
     <span class="emphasis">
      <em>
       (Obzerajú
               portrét.)
      </em>
     </span>
    </p>
    <p>
     TURČEK: Nazdar! Nazdar! Netýkať sa!
    </p>
    <p>
     OĽA: Jej, stará mama, ty budeš krásna!
    </p>
    <p>
     ĽUDKA: Aký má čepček!
     <span class="emphasis">
      <em>
       (Radosť detí.)
      </em>
     </span>
    </p>
    <p>
     BOŽKA
     <span class="emphasis">
      <em>
       (vojde).
      </em>
     </span>
    </p>
    <p>
     OĽA: Teta Božka, učíš sa? My ti máme takého draka na matematiku — pol triedy rafne.
    </p>
    <p>
     BOŽKA: Aj ty, Oľa?
    </p>
    <p>
     OĽA: Mám šťastie. Ivan sa rozumie…
    </p>
    <p>
     BOŽKA: Pomáha?
    </p>
    <p>
     IVAN: Prvá je ona. By mi otec dal…!
    </p>
    <p>
     FEĎA: Ujo Turček, a keď starú mamu nemaľujete, potom budete koho?
    </p>
    <p>
     TURČEK: Oťka vášho, Feďa. Náčrt už mám.
    </p>
    <p>
     FEĎA a deti: Ukážte! Ukážte!
    </p>
    <p>
     TURČEK
     <span class="emphasis">
      <em>
       (vytiahol karikatúru Miloša).
      </em>
     </span>
    </p>
    <p>
     IVAN: V ženskej zástere, šatku na hlave, — kozu dojí.
    </p>
    <p>
     FEĎA a deti
     <span class="emphasis">
      <em>
       (smiech a krik):
      </em>
     </span>
     Jej, oťo náš! Oťo! To mu povieme!
    </p>
    <p>
     IVAN a deti
     <span class="emphasis">
      <em>
       (bežia von).
      </em>
     </span>
    </p>
    <p>
     OĽA: Teta Božka, ukáž mi svoje obrázky…
    </p>
    <p>
     BOŽKA: Zaujímajú ťa, Olinka? No, poď do mojej izbičky.
     <span class="emphasis">
      <em>
       (Vyšli.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2584380">
        </a>
        Výstup 3.
       </h2>
      </div>
     </div>
    </div>
    <p>
     <span class="emphasis">
      <em>
       Jaminová, Turček, Miloš.
      </em>
     </span>
    </p>
    <p>
    </p>
    <p>
     TURČEK: Smel by som vás prosiť na štvrť hodinky…
    </p>
    <p>
     JAMINOVÁ
     <span class="emphasis">
      <em>
       (berie zo šifonéra čipkový čierny šál, v zrkadle si ho uviaže a
               sadne):
      </em>
     </span>
     Jaj, keď vy ma trápite už piaty mesiac…
    </p>
    <p>
     TURČEK: Keď len po nedeliach ráčite mi chvíľku sedieť, aj to veľmi nepokojne, v
            rozličnej nálade, výraze…
    </p>
    <p>
     JAMINOVÁ: A môžem si ja pokojne sadnúť, keď pomyslím na trápenie svoje a detí…?
     <span class="emphasis">
      <em>
       (Sadne modelom.)
      </em>
     </span>
     Už to dobabrite…
    </p>
    <p>
     TURČEK: Už, už…
    </p>
    <p>
     MILOŠ
     <span class="emphasis">
      <em>
       (v sokolskom kroji vojde do hosťovskej):
      </em>
     </span>
     Ruky ti bozkávam,
            mama naša. — Nazdar!
    </p>
    <p>
     TURČEK: Servus.
     <span class="emphasis">
      <em>
       (Podajú si ruky.)
      </em>
     </span>
    </p>
    <p>
     JAMINOVÁ: Len si ich podávajte. Ako by ste sa dnes už neboli stretli.
    </p>
    <p>
     MILOŠ: Nie my.
    </p>
    <p>
     TURČEK: Ja som maľoval.
     <span class="emphasis">
      <em>
       (Maľuje.)
      </em>
     </span>
    </p>
    <p>
     MILOŠ: A ja na cvičišti…
    </p>
    <p>
     JAMINOVÁ: Mali ste ísť radšej do kostola. Ja nemôžem. Musím variť. A ty už zase nemáš
            pokoja? Zase vystávaš.
    </p>
    <p>
     MILOŠ
     <span class="emphasis">
      <em>
       (povznesene, s humorom do konca):
      </em>
     </span>
     To sú Malvínkine
            klebety. O vlastnom mužovi.
    </p>
    <p>
     JAMINOVÁ: Čuš! Ja jej verím. Vy ste tuláci noční a, a lumpi obaja. Ja ti vypoviem
            zaťovstvo, svoju lásku a priazeň materinskú.
    </p>
    <p>
     MILOŠ: Mama naša, vyťahuješ starý slovník Malvínkin — „tulák, lump“. Nezabúdaj, že už
            pred polrokom padla opona na maškarné dejstvo, na tri krčmy v jednu minútu, a ty nazývaš
            mňa a tuto priateľa…
    </p>
    <p>
     JAMINOVÁ: Aj toho si mi ty doviedol do domu a neviem sa ho zbaviť…
    </p>
    <p>
     TURČEK
     <span class="emphasis">
      <em>
       (so smiechom):
      </em>
     </span>
     Som temer hotový…
    </p>
    <p>
     MILOŠ: Ale portrét to bude! To ti ja vravím, mama naša.
    </p>
    <p>
     TURČEK: A mne je to milé, keď nás hrešíte, milostivá pani, akoby ma vlastná mama
            pohladila.
    </p>
    <p>
     JAMINOVÁ: Vás sa nič nedotkne, ľahtikár!
     <span class="emphasis">
      <em>
       (Milošovi.)
      </em>
     </span>
     Len sa
            neurážajte, ctený pán zať.
    </p>
    <p>
     MILOŠ: Je mi ľúto, že ma ani ty nechápeš v tejto vážnej dobe, významnej nielen pre
            naše mesto, ale celé Slovensko, keď máme sa ukázať hlave našej, matičke Prahe a svetu!
    </p>
    <p>
     TURČEK: To je pravda, svätá pravda.
    </p>
    <p>
     JAMINOVÁ: A vy že ste prečo nie tam?
    </p>
    <p>
     TURČEK: Ja mám iné povolanie navyše úradu, ale ešte môžem byť… Lenže by som priazne
            vašej a pani Malvínkinej nezískal…
    </p>
    <p>
     JAMINOVÁ: A Malvínka príde sem?
    </p>
    <p>
     MILOŠ
     <span class="emphasis">
      <em>
       (pokrčí plecami):
      </em>
     </span>
     Duje sa ďalej a znovu, už skoro rok, čo
            sme tu, ba vôbec od prevratu, čo som bol dačím v spoločnosti.
    </p>
    <p>
     JAMINOVÁ: Ešte sa ti rozbujdoší, roztúla ako ty.
    </p>
    <p>
     MILOŠ: Prosím ťa, mama naša, nechaj ju. Ja som rád, že aspoň ona pracuje, keď mňa
            zahatila, zavalila robotou domácou. A ty si jej pomáhala ma zlomiť.
    </p>
    <p>
     JAMINOVÁ: Štvala ma…
    </p>
    <p>
     MILOŠ: Ja opatrujem teraz nielen svine a zajace; záhradu, zeleninu polievam, hus
            štopem, sliepky opačujem; kozu dojím a keď mlieko nechce pustiť, postupujem podľa Janka
            Jesenského receptu: obliekam Malvínkinu sukňu, šatku na hlavu… ja, ja, Miloš Zorko,
            sokolský vzdelávateľ, podveliteľ, ktorého do tejto činnosti prosil hlavný slúžny, župan,
            a minister ma sem poslal. O mne sa hovorilo, písalo a vlastná žena…
    </p>
    <p>
     JAMINOVÁ: Bojí sa o tvoje zdravie. Čo by si počala so šiestimi deťmi…
    </p>
    <p>
     MILOŠ: Moje zdravie? Hľaď, mama naša!
     <span class="emphasis">
      <em>
       (Spraví akrobatický skok.)
      </em>
     </span>
     A Lačko sokol-brat sa oženil sedemdesiatdvaročný a ešte mu Boh synka požehnal.
    </p>
    <p>
     JAMINOVÁ: Ja tebe požehnám! Máš ich dosť.
    </p>
    <p>
     MILOŠ: Veď nechce, nechce plniť manželské povinnosti. Do kuchyne sa preniesla a mne
            strká „vzorných“ mužov-otcov do očí, čo doma kväčia, prstom nehnú za verejné, sociálne,
            kultúrne veci.
    </p>
    <p>
     JAMINOVÁ: Tak sa vy už aj vadíte?
    </p>
    <p>
     MILOŠ: Akým krikom! Ona, ja nie, ja teraz už skoro pol roka mlčím, slúžim domu,
            rodine a Zorke. Práce ženy, matky ja konám. Malvínka každý večer je preč: v spolkoch,
            výboroch, na čajoch, zábavách. Už by sa vari do Sokola dala naviesť, len sa hanbí, že z
            toho vyšlo. Najnovšie šla do abstinentského spolku,
     <span class="emphasis">
      <em>
       (vtipne)
      </em>
     </span>
     hádam
            za — mňa. Ja len ak sa ukradnem z domu kuknúť na cvičište. A ona je do polnoci von, a
            keď príde, čuším ani pavúk v kúte, robím sa, že spím. Ona ma zobudí a do zvady, že je mi
            ľahostajné, čo je s ňou a ja schválne mlčím, lebo aj keď ona pozde príde — ja vyhorím.
    </p>
    <p>
     JAMINOVÁ: Zakáž jej. Si ty muž? Baba!
    </p>
    <p>
     MILOŠ: Verejnú prácu, ako by som jej mohol zakazovať? Mama naša, veď Malvínka už
            tajne cvičí. Počuj! Cvičí! Pochopila: v krásnom tele krásny duch!
    </p>
    <p>
     JAMINOVÁ: Akože to vieš?
    </p>
    <p>
     MILOŠ: Pobadal som.
     <span class="emphasis">
      <em>
       (Robí sám.)
      </em>
     </span>
     Ľahne na pokrovec a nohami
            prostné cvičí a po bruchu sa pliaska.
    </p>
    <p>
     JAMINOVÁ: A to že už načo?
    </p>
    <p>
     MILOŠ: To všetky, ktoré nechcú do Sokola a lekári im radia telocvik, aby im brušné
            svaly neodvisli.
    </p>
    <p>
     JAMINOVÁ: Čo tí doktori nevymyslia!
    </p>
    <p>
     MILOŠ: Všetko pre zdravie! Ja by som bol už umrel v tom domácom väzení, keby nie
            telocvik. Mňa aj keď srdce, duša bolí — zacvičím si, zabudnem. Dnes, ale dnes si
            rozkázať nedám! Príďte sa pozrieť, patrí sa vám všetkým v dome, lebo ty si ma, mama
            naša, za sokolskú činnosť nikdy predtým nepohanila, len ako Malvínka začala ma
            podozrievať…
    </p>
    <p>
     JAMINOVÁ: Náš otec bol poriadny muž a otec a predsa, predsa vše som mu našla karty a
            peniaze aj v piatich vreckách.
    </p>
    <p>
     MILOŠ: Ja v karty nehrám.
    </p>
    <p>
     JAMINOVÁ: To je chyba. Tým by si sa trocha zdržal od pohárika a iných, väčších,
            hriešnych smelostí… Malvínka našla ti vlas, ženský vlas, na veste.
     <span class="emphasis">
      <em>
       (Vyskočí.)
      </em>
     </span>
    </p>
    <p>
     MILOŠ: A ja som ho našiel kde všade a nerobil som z toho otázky. Kde sú deti,
            dievčatá, sú aj vlásky…
    </p>
    <p>
     JAMINOVÁ: To si sa mi vykrútil. Ale počkaj.
     <span class="emphasis">
      <em>
       (Ide do skrine, otvorí
               škatuľku.)
      </em>
     </span>
     Aby deti nenašli, Malvínka to svedomite sem nosí. Tu si hľaď.
            Parfum!
    </p>
    <p>
     MILOŠ: Špiritus v kolínskej fľaštičke. To, po holení, aby sa koža dezinfikovala…
            Myslel som, že to deti vyliali, a — tu je.
    </p>
    <p>
     JAMINOVÁ: Účet od ženskej krajčírky: z módneho dámskeho obchodu — druhý.
    </p>
    <p>
     MILOŠ: To je už ťažšia vec. Ukážže.
     <span class="emphasis">
      <em>
       (Smeje sa.)
      </em>
     </span>
     Nuž, veď som to
            dal Malvínke a deťom pod stromček na Vianoce. Len rozdelil do balíčkov, aby nezvedeli,
            čo to stálo a účet skryl a — tu je.
     <span class="emphasis">
      <em>
       (Stranou.)
      </em>
     </span>
     Bude ho treba
            zaplatiť.
    </p>
    <p>
     JAMINOVÁ: A tieto čriepky poznáš?
    </p>
    <p>
     MILOŠ: To sú z tých šiestich šálok, čo mi kantínska dala. Tá dala, mama naša… Starému
            dala… ale, medzi nami, za kôš vína, tri šampanské, šunku, ovocie, bažanta…
    </p>
    <p>
     JAMINOVÁ: A za čo? Za čo že vám to dáva?
    </p>
    <p>
     MILOŠ: To je policajné…
    </p>
    <p>
     JAMINOVÁ
     <span class="emphasis">
      <em>
       (nerozumie):
      </em>
     </span>
     No vidíš, vidíš… Ja viem, aké polícia
            chytá…
    </p>
    <p>
     MILOŠ: Mama, nieže… Dala preto, že vše zažmúrime oči, keď má bez povolenia dlhšie
            otvorené. Nesypeme hneď pokuty.
    </p>
    <p>
     JAMINOVÁ: Už mi všetko vykrútiš. Nie, nie, Miloško…! Bez vetra by sa list nehýbal.
            Počkajže, počkaj
     <span class="emphasis">
      <em>
       (vážne):
      </em>
     </span>
     Bol si ty pri spovedi v pôste?
    </p>
    <p>
     MILOŠ: Bol som po Veľkej noci.
    </p>
    <p>
     JAMINOVÁ: So starými hriešnikmi, aby vás svet nevidel… Miloš, aby ťa Hospodin-Boh
            nepotrestal! Modlíš sa ty šieste, ôsme prikázanie božie?
    </p>
    <p>
     MILOŠ: Všetkých desať, mama naša!
    </p>
    <p>
     JAMINOVÁ: Tak čože ešte chce Malvínka?
    </p>
    <p>
     MILOŠ: Ruku mi podala, bozkali sme sa, slzy v očiach, keď som povedal „odpusť“… a
            neodpustila.
    </p>
    <p>
     JAMINOVÁ: To už je nekresťanské, dcéra moja.
     <span class="emphasis">
      <em>
       (Vyšla.)
      </em>
     </span>
    </p>
    <p>
     MILOŠ: Ako si?
    </p>
    <p>
     TURČEK: Len „priateľstvo“.
    </p>
    <p>
     MILOŠ: Priateľstvo, manželstvo — to sa rýmuje. Ale skús zrýmovať: žiarlivosť so
            sokolstvom!
    </p>
    <p>
     TURČEK: Už nemaľuje; je samá kniha, skúška…
    </p>
    <p>
     MILOŠ: Po skúške príde aj na inú myseľ „dvadsaťročné dievča“.
    </p>
    <p>
     TURČEK: Obyčajných mládencov sa ja nebojím, a čo by boli trikrát doktormi,
            inžiniermi, profesormi. Len aby dáky väčší umelec, spisovateľ, maliar, herec, spevák sa
            neukázal, keď od prevratu pribúda nás ako húb po daždi.
    </p>
    <p>
     MILOŠ: Neboj sa! Ja aj dosiaľ, a teraz tobôž budem šíriť o Božke, že je čudák, že
            chce byť učiteľkou, neodvislou, slobodnou ženou, že mužských priamo živelne nenávidí.
    </p>
    <p>
     TURČEK: A ja ti radím: Miloš, vydrž! Tebe je práca verejná, sokolská, hasičská atď. v
            povahe, v prírode; tvojej žene len v chvíľkovej hlavatosti.
    </p>
    <p>
     MILOŠ: Keby! Už sa vžíva, začína sa jej páčiť. Riadne chodí na čaje, do kaviarní,
            vinární, bola v bare…
    </p>
    <p>
     TURČEK: Keď všetko vidí a ťa nikde nedochytí, zunuje, vráti sa k rodine
     <span class="emphasis">
      <em>
       (radostne)
      </em>
     </span>
     a ty budeš slobodný.
    </p>
    <p>
     MILOŠ: Len aby som nemusel byť materou, kuchárkou, práčkou, keď ja mám vyššie
            služby…!
    </p>
    <p>
     TURČEK: Tou palicou si sa jej mal aspoň dotknúť. Mal si oči prižmúriť, svedomie
            udusiť a šľuhnúť.
    </p>
    <p>
     MILOŠ: Oči, hej; ale svedomie som nemohol. Veď ja sa poznám.
    </p>
    <p>
     TURČEK: A teraz stále a večne budeš podozrievaný, a tak by si bol razom uťal.
    </p>
    <p>
     MILOŠ: Čuš! Aj steny majú uši. A vieš, že máme chlapské hriešky…
    </p>
    <p>
     TURČEK: Slabosťou všetko prehrávaš. Nevieš chlapsky dupnúť: potiaľto, žena, ty —
            odtiaľto ja!
    </p>
    <p>
     MILOŠ: Švagor Tepný robí galibu. On je len v jednom spolku, ja v dvanástich.
    </p>
    <p>
     TURČEK: A on bohatne a my sme v tajných dlžôbkach.
    </p>
    <p>
     MILOŠ: Aby si sa ty nepomýlil. Ani Božke! O mojich dlžobách — ani ja neviem.
    </p>
    <p>
     TURČEK: Čertvie, ten život nejde iba s dlžobami! A ty plno prázdnych titulov, úradov,
            uniforiem…
    </p>
    <p>
     MILOŠ: To je moja radosť aj dnes! Keď Malvínka vykročí z domu, vytiahnem si kroj
            sokolský, uniformičku hasičskú a cvičím detičky. Hneď sme na drevárni, hneď na pôjde, na
            dome; lebo už v kultúrnej práci ma môžeš hatiť, ale v humanite sa nedám. Ja nedám
            zhorieť ľuďom, statkom…
    </p>
    <p>
     TURČEK: Tak si povedal žene?
    </p>
    <p>
     MILOŠ: Ešte nie, ale po slete vyhlásim jej verejne!
    </p>
    <p>
     TURČEK: Miloš, makateľným uznaním korporácií, darčekmi jubilejnými by si presvedčil
            azda prv svoju ženu…
    </p>
    <p>
     MILOŠ: Nežiadam; nedostal som nič, ani tabatierku, a slovné, novinárske uznanie mojej
            práce ju iba viac pobúrilo proti Sokolu a spolkom. Jej heslom je: žiť úradu a rodine, a
            nič viac. Vzor: švagor Tepný! Poviem ti, hoci už, aby som bežal…
     <span class="emphasis">
      <em>
       (Kukne na
               hodinky.)
      </em>
     </span>
     Dal som hasičom päťdesiat korún, aby mi kúpili a darovali
            šlajfovaný krčah na vodu a reku, dakedy donesie sa aj piva v ňom. Žena na vodu
            nepomyslela a „piva dosť piješ von z domu“, a tresk, len sa tak rozletel, ani pozbierať.
            Históriu o šálkach…
    </p>
    <p>
     TURČEK: Tú viem.
    </p>
    <p>
     MILOŠ: A tam už som nevinný ako dieťa.
    </p>
    <p>
     TURČEK: Medzi nami rečeno… Mne sa neomlúvaj… Hádam dával si dary ty.
    </p>
    <p>
     MILOŠ: Nikdy!
     <span class="emphasis">
      <em>
       (Ukáže, že nebolo peňazí.)
      </em>
     </span>
    </p>
    <p>
     TURČEK: Vymeškal si noci a noci…
    </p>
    <p>
     MILOŠ: Ale vždy omlúval úradnou cestou.
    </p>
    <p>
     TURČEK: Raz-dva to sa dá, ale stále…
    </p>
    <p>
     MILOŠ: Pamätaj, keď sa oženíš a vystaneš, radšej si daj nadať, ako sa priznávať.
            Priznáš všetko a žena chce ešte viac. Priznáš blatka po členky a zamočí ťa žena po krk.
    </p>
    <p>
     TURČEK: Ďakujem. Ale teraz je reč o tebe. Pri ochotníckych predstaveniach pomáhal si,
            bol v dámskej šatni…
    </p>
    <p>
     MILOŠ: Bol som, i pomohol…
    </p>
    <p>
     TURČEK: Ale očí neklopil? Na šibrinkách v tanci pritisol viac k sebe „sestru“?
    </p>
    <p>
     MILOŠ: To len také hračky nevinné.
    </p>
    <p>
     TURČEK: Na žiarlivosť stačí.
    </p>
    <p>
     MILOŠ: Moja žena žiarli na moju prácu!
    </p>
    <p>
     TURČEK: Nezastieraj. Chodili sme spolu, lenže ty si ženatý…
    </p>
    <p>
     MILOŠ: Nevykramuj. Dosť toho, čo sa žena domýšľa. Ale všetko musíme zvrátiť na úradné
            povinnosti, spolky a Sokola…
    </p>
    <p>
     TURČEK: Ten Sokol, ten sa na mužské hriešky nadopláca…
    </p>
    <p>
     BOŽKA, JAMINOVÁ
     <span class="emphasis">
      <em>
       (vstupujú).
      </em>
     </span>
    </p>
    <p>
     BOŽKA: Fajčiť a piť, je konečne, spoločenská potreba. Pravda, pre radosť, nie sa
            spíjať…!
    </p>
    <p>
     MILOŠ: Božka zlatá, ďakujú ti všetci mužskí a ďakujeme ti my dvaja v prvom rade, že
            už vieš zaujať také liberálne stanovisko.
    </p>
    <p>
     BOŽKA: Zo žiarlivosti by som nechcela muža zavrieť do kuchyne.
    </p>
    <p>
     JAMINOVÁ: Ty si ešte nič neprežila, mlč. Až budeš mať šesť detí a muž ťa zunuje,
            začne sa túlať, popíjať, za spolky, Sokola sa kryť… potom príď a vrav.
    </p>
    <p>
     MILOŠ: Mama naša, dosť si mi povedala. Ruky bozkávam.
     <span class="emphasis">
      <em>
       (Ukloní sa
               Jaminovej.)
      </em>
     </span>
     Nazdar! Do videnia!
     <span class="emphasis">
      <em>
       (Vybehol.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2585269">
        </a>
        Výstup 4.
       </h2>
      </div>
     </div>
    </div>
    <p>
     <span class="emphasis">
      <em>
       Jaminová, Turček, Božka.
      </em>
     </span>
    </p>
    <p>
    </p>
    <p>
     TURČEK: I takto ho už možno zavesiť.
     <span class="emphasis">
      <em>
       (Skočí a zavesí portrét nad diván a
               potom zbaľuje stojan a farby a odkladá.)
      </em>
     </span>
    </p>
    <p>
     JAMINOVÁ
     <span class="emphasis">
      <em>
       (vytiahne lornet, zakladá na oči a hľadí vše na obraz, zase sa
               otočí a do zrkadla a tak dva-tri razy):
      </em>
     </span>
     Čelo mi troška znížite… Aj veľmi
            červenou ste ma nababrali…
    </p>
    <p>
     TURČEK: To časom vybledne. Ale čelo? Ušľachtilé, typické. To vaša charakteristika.
            Niečo rodového, povedal by som, milostivá pani. Vysoké čelo, orlí nos, prenikavé oči…
    </p>
    <p>
     JAMINOVÁ: Tie vám vidia až za košeľu…
    </p>
    <p>
     TURČEK: Veru, keď vy pozriete, cíti sa človek ako vyzlečený.
    </p>
    <p>
     JAMINOVÁ: Tak sa oblečte, ako sa Miloš. Ten sa vie zahaliť.
    </p>
    <p>
     TURČEK: Mäkké ústa…
    </p>
    <p>
     JAMINOVÁ: A to už nie! Ústa musia byť prísne, kto má tri dcéry. Ináč dokončené. Ale
            čože je toto maľovanie platné, keď mi vás hlavný direktor nič nechváli. Ani definitívu
            vám nemôže navrhnúť tohto roku. Ba že vás mal vyhodiť na hodinu a len z ohľadu na mňa…
    </p>
    <p>
     TURČEK: Viem…
     <span class="emphasis">
      <em>
       (Ruku na prsia.)
      </em>
     </span>
    </p>
    <p>
     JAMINOVÁ: Viete a nedbáte si úradu. Myslíte si, že ste umelec a môžete za tristotisíc
            zmeniek nechať na stole.
    </p>
    <p>
     TURČEK: A neprepadli sa.
    </p>
    <p>
     JAMINOVÁ: Teraz by som rada vedieť, koľko vám dám za obraz? Ja viem, že iste sa
            nenáhlili a učili ste Božku. Aj to Vám chcem zaplatiť.
    </p>
    <p>
     TURČEK: Ešte čo, milostivá pani! Bude mi vždy cťou, že moja prácička bude veky visieť
            vo vašom vzácnom dome.
    </p>
    <p>
     JAMINOVÁ: Ja to neprijímam. Ja sa vám chcem vyplatiť. Božka, povedz mu aj ty. Aby
     <span class="emphasis">
      <em>
       (významne)
      </em>
     </span>
     ste si nenamýšľali…
    </p>
    <p>
     BOŽKA: Portrét podarený. Si na ňom, mama, ako živá. Ba viac. Je v ňom myšlienka… a
            keď „hoden je dělník mzdy své“, umelec je z ducha božieho a jeho dielo večné.
    </p>
    <p>
     JAMINOVÁ: Neoslavuj, ale mu zaplať. Aj umelec musí žiť a dlžoby platiť.
    </p>
    <p>
     TURČEK: Milostivá…
    </p>
    <p>
     JAMINOVÁ: Nezdržujte ma… Bez peňazí vás nepustím. Božka, daj.
    </p>
    <p>
     BOŽKA
     <span class="emphasis">
      <em>
       (zo šifonéra vezme remennú tašku a podá).
      </em>
     </span>
    </p>
    <p>
     JAMINOVÁ
     <span class="emphasis">
      <em>
       (prevezme, otvára):
      </em>
     </span>
     Vravte.
     <span class="emphasis">
      <em>
       (Hľadí do
               tašky.)
      </em>
     </span>
    </p>
    <p>
     TURČEK, BOŽKA
     <span class="emphasis">
      <em>
       (dorozumejú sa. Božka na prstoch ukazuje päť — desať —
               pätnásť).
      </em>
     </span>
    </p>
    <p>
     JAMINOVÁ: Žiadne milosti mi nerobte.
    </p>
    <p>
     TURČEK: Tak prosím tisíc päťsto korún.
    </p>
    <p>
     JAMINOVÁ
     <span class="emphasis">
      <em>
       (pozrie na Turčeka, na Božku, ide si sadnúť na diván, ale vyberá a
               podá Božke chlp papierových peňazí.)
      </em>
     </span>
     Nože, Božka, ty…
    </p>
    <p>
     BOŽKA
     <span class="emphasis">
      <em>
       (vezme a podá).
      </em>
     </span>
    </p>
    <p>
     TURČEK
     <span class="emphasis">
      <em>
       (odkladá):
      </em>
     </span>
     Ďakujem. Bude mať vážená rodina milú pamiatku
            na storočia…
     <span class="emphasis">
      <em>
       (Bozkáva Jaminovej ruku.)
      </em>
     </span>
    </p>
    <p>
     BOŽKA: Našu mamu zlatú.
     <span class="emphasis">
      <em>
       (Bozká ju.)
      </em>
     </span>
    </p>
    <p>
     TURČEK: Ja by som sa podujal hoci, žiaľbohu, len podľa fotografií, ale s vašou
            pomocou a poradou, milostivá, aj pána otca… Pamätáte sa naň iste dobre…
    </p>
    <p>
     JAMINOVÁ
     <span class="emphasis">
      <em>
       (utrie si oči):
      </em>
     </span>
     Až príliš dobre.
    </p>
    <p>
     TURČEK: Aby som vystihol nielen podobu, ale charakter…
    </p>
    <p>
     JAMINOVÁ
     <span class="emphasis">
      <em>
       (žiaľom, hľadí na obraz pána s bradou):
      </em>
     </span>
     Dobrý človek,
            poriadny otec
     <span class="emphasis">
      <em>
       (doloží pevne)
      </em>
     </span>
     aj charakter…
     <span class="emphasis">
      <em>
       (Veselo,
               prebolelo už.)
      </em>
     </span>
     Do smrti víno pil, v karty hral, s nevestami na jarmokoch
            žartovali. Škoda ho. Ja som vedela odpúšťať, nie ako dnešné mladé ženy — rozsobáš a deti
            nech rastú, ako chcú, ako buky v hore… Uvážim, či si ho dám teraz odmaľovať, a či len po
            mojej smrti… Dnes dokončené. Máte pätnásť stovák a koniec vaším schôdzkam tu s Božkou.
            Zarobte si zase inde. Veď aj inde majú staré mamy a vnučky. Obzrite sa. Ja vám prajem,
            aby ste prebili direktora, čo mi vás aj zhanil.
    </p>
    <p>
     TURČEK: Taký suchý finančník.
     <span class="emphasis">
      <em>
       (Odchádza.)
      </em>
     </span>
     O vašej priazni som
            presvedčený. Len čím viac groša! A ja ho budem mať! Len vás, milostivá pani, prosím,
            keby ste ma doporučili.
     <span class="emphasis">
      <em>
       (Bozká ruku, ukloní sa Božke.)
      </em>
     </span>
    </p>
    <p>
     JAMINOVÁ
     <span class="emphasis">
      <em>
       (pochybne):
      </em>
     </span>
     Každému, kto vojde… Zbohom… Ach, tento
            pľuhák. Vzal mi jeden jarmok. Aspoň päťdesiat metrov plátna.
    </p>
    <p>
     BOŽKA: Ale, mama, máš tých jarmokov — každý týždeň jeden.
    </p>
    <p>
     JAMINOVÁ: Nie každý donesie pätnásť stovák, ty ľahtikár. Ty by si mu dôvažkom dala i
            seba.
    </p>
    <p>
     BOŽKA: Nie, mama. Mýliš sa. Ja som mu a budem mu len priateľkou, a o to ťa prosím,
            aby si na náš pomer tak hľadela. Dôverníčkou a priateľkou. Dovoľ, aby nám maľoval otca.
            To bude tvorba, skutočná tvorba. Syntéza fotografií a spomienok. To mu spraví meno. A
            keď bude meno, bude, mama, takýto portrét aj päť — desať — pätnásťtisíc. Ja viem, čítam
            v katalógoch výstav.
    </p>
    <p>
     JAMINOVÁ: Pätnásťtisíc, pätnásťtisíc… A koľkože ich namaľuje do roka?
    </p>
    <p>
     BOŽKA: No štyri, šesť môže…
    </p>
    <p>
     JAMINOVÁ: Šesťkrát pätnásť… koľkože je to? Či ťa aj potom bude chcieť? Aké trápenie
            nové.
    </p>
    <p>
     BOŽKA: Dočkáme v priateľstve, ako sa rozvije jeho talent.
    </p>
    <p>
     JAMINOVÁ: Nedočkáme! Ja ťa chcem zaopatriť. Keby bol v tej banke inakší…
    </p>
    <p>
     BOŽKA: Už bankdirektorom, mama, nebude.
    </p>
    <p>
     JAMINOVÁ: A čímže bude?
    </p>
    <p>
     BOŽKA: Bude tvoriť, maľovať…
    </p>
    <p>
     JAMINOVÁ: To bude biedy…
    </p>
    <p>
     BOŽKA: Veselej!
    </p>
    <p>
     JAMINOVÁ: Bože, bože, dievča, dvadsať rokov máš a taký rozum ľahký…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2585674">
        </a>
        Výstup 5.
       </h2>
      </div>
     </div>
    </div>
    <p>
     <span class="emphasis">
      <em>
       Jaminová, Malvína, Božka.
      </em>
     </span>
    </p>
    <p>
    </p>
    <p>
     BOŽKA
     <span class="emphasis">
      <em>
       (proti Malvíne):
      </em>
     </span>
     Zorka, Zorička! Poď ku mne…
    </p>
    <p>
     MALVÍNA
     <span class="emphasis">
      <em>
       (z rúk skladá Zorku):
      </em>
     </span>
     Ba, je ťažká…
    </p>
    <p>
     BOŽKA: Ona bude bežkať…
     <span class="emphasis">
      <em>
       (Postaví ju.)
      </em>
     </span>
    </p>
    <p>
     MALVÍNA: Ruky ti bozkávam, mama…
    </p>
    <p>
     JAMINOVÁ: Som ho vyspovedala!
    </p>
    <p>
     MALVÍNA: Dobre si mu, mama?
    </p>
    <p>
     BOŽKA: My pôjdeme do záhrady…
     <span class="emphasis">
      <em>
       (Vezme Zorku na ruky a vyjde.)
      </em>
     </span>
     Pozrieme kvietočky…
    </p>
    <p>
     JAMINOVÁ: Koľko sa mu vošlo! Ale kieže to prídete naraz a zoči-voči.
    </p>
    <p>
     MALVÍNA
     <span class="emphasis">
      <em>
       (so žiaľom):
      </em>
     </span>
     Ty si nám na vine: nevzala si nás do bytu.
    </p>
    <p>
     JAMINOVÁ: Ja som dosť mala detského kriku, vás, svojich detí, chcem pokoj! A pomáham
            vás aspoň toľko, čo vás stojí byt. Múkou, strovou, masťou, mliekom… Takto som milou
            starou mamou, a tak by som bola „zlou macochou“, lebo by som vše chľapla niektoré… i
            najlepšie spraví protiveň. A prídeš ty, príde Ruženka, požalujete sa mi a uľaví sa vám.
            Tak by som bola v tom víre stále s vami, a ja mám ešte veľkú starosť o Božku. Poďže!
     <span class="emphasis">
      <em>
       (Vezme Malvínu za ruku a vedie do hosťovskej.)
      </em>
     </span>
     Tisícpäťsto korún
            som mu vovalila, len aby už šiel z domu.
    </p>
    <p>
     MALVÍNA: No, ale pekne ťa trafil, mama.
     <span class="emphasis">
      <em>
       (Dojatá, s plačom.)
      </em>
     </span>
     Dáme
            si ťa odfotografovať, vo veľkom, tak, ako je tento…
    </p>
    <p>
     JAMINOVÁ
     <span class="emphasis">
      <em>
       (s dôrazom):
      </em>
     </span>
     To vám ja dám. Aj tebe, aj Ruženke.
    </p>
    <p>
     MALVÍNA: Budú mať deti pamiatku.
    </p>
    <p>
     JAMINOVÁ: Ale ja chcem Božku inak vydať. Istejšie.
    </p>
    <p>
     MALVÍNA: A hlási sa niekto?
    </p>
    <p>
     JAMINOVÁ: Čoby sa! Ustúpili, čo po plese sa ukázali…
    </p>
    <p>
     MALVÍNA: Ako sa odstúpili Milošovi. Pamätáš? List mi napísal istý mladý človek, že
            neoplýva krásou, ale že má čisté srdce a to že mi oddá… A Miloš mi predpísal odpoveď a
            ja, blázon zaľúbený, som to odpísala a poslala: urážky za čisté srdce a teraz mám —
            sokola. A kedy sa už len táto moja komédia skončí? Načo som ja to len začala hrať? Ty si
            mi radila, aby som šla jeho chodníčkami. Pekne sa už zdržoval doma, ako keď kohútovi
            krídla pristrihneš. No už ich probuje, chce za plot, čo tú sokolovňu, ten zlet stroja…
    </p>
    <p>
     JAMINOVÁ: Ja som mu povedala, že už má zase viacej hriechov, ako v desatoro…
    </p>
    <p>
     MALVÍNA: Dobre, mama! Hoci nie je celkom už taký pohan…
    </p>
    <p>
     JAMINOVÁ
     <span class="emphasis">
      <em>
       (s hnevom):
      </em>
     </span>
     A keď nie je taký pohan, tak čo sa duješ,
            čo nepopustíš ty troška!? Čo ho viažeš do ženskej roboty!? Čo ma štveš proti nemu? Čo si
            sa vysťahovala od neho do kuchyne, aj s posteľou? Patrí sa to na prisahanú ženu? Nechodí
            sa mi naň žalovať, nebudem o ničom vedieť.
    </p>
    <p>
     MALVÍNA: Veď si mi, hádam, mať, ku komu že mám ísť? A ty si mi radila…
    </p>
    <p>
     JAMINOVÁ
     <span class="emphasis">
      <em>
       (do reči):
      </em>
     </span>
     Ale nie sa odnášať…! To si presolila! Ja ti
            posteľ nepôjdem preťahovať…!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2585885">
        </a>
        Výstup 6.
       </h2>
      </div>
     </div>
    </div>
    <p>
     <span class="emphasis">
      <em>
       Jaminová, Miloš, Malvína.
      </em>
     </span>
    </p>
    <p>
    </p>
    <p>
     MILOŠ
     <span class="emphasis">
      <em>
       (pribehne s kopou balíkov):
      </em>
     </span>
     Skvelé! Skvelé!
     <span class="emphasis">
      <em>
       (Dychu nepopadá.)
      </em>
     </span>
     Mama moja, mama naša, kde ste? Poďte, poďte sa
            dívať…
     <span class="emphasis">
      <em>
       (Hodí balíky.)
      </em>
     </span>
     Sokolské časopisy, strp, mama, odnesiem.
    </p>
    <p>
     JAMINOVÁ: Dobre. Inšie ja nemôžem strpieť. Deti vaše mi chodia. Kde je mama? Kde je
            otec? A chodia mi aj neoriadené…
     <span class="emphasis">
      <em>
       (Vyšla.)
      </em>
     </span>
    </p>
    <p>
     MALVÍNA
     <span class="emphasis">
      <em>
       (s hnevom):
      </em>
     </span>
     Lebo ich berie kopať, navážať, hlinu miesiť
            na sokolovňu… Prevrat, prevrat! — v každom dome, v každej rodine…
     <span class="emphasis">
      <em>
       (Žiaľ ju
               prevládal.)
      </em>
     </span>
     Dievča si v Sokole ruku láme, chlapec pre Sokola zo školy
            nedostatočné nosí… „ale šesť sokolíčat podrastá národu a vlasti…“
    </p>
    <p>
     MILOŠ: Skvele hráš. Starý talent! Pamätáš, ako výtečne bola si zahrala tú starú
            plačlivú tetku? Tam som sa zaľúbil už definitívne do teba, i keď mi bolo tridsaťtri
            rokov a tebe len osemnásť. A nikdy neľutujem, čo ma po šestnástich rokoch chceš i
            nerozumieť a nechápať moje nadšenie a počínanie po veľkom prevrate.
    </p>
    <p>
     MALVÍNA: Vystával, trovil si, opitý prichodil…
    </p>
    <p>
     MILOŠ
     <span class="emphasis">
      <em>
       (urazene):
      </em>
     </span>
     Nikdy! Ublížila si mi zase, ako mi už pol roka.
            Káva čierna, pohárik piva, alebo vínka — to ti kole oči?
    </p>
    <p>
     MALVÍNA: Čiernu kávu som ti doma chcela variť…
    </p>
    <p>
     MILOŠ: To nebola taká „čierna!“
    </p>
    <p>
     MALVÍNA: Chybela kelnerka!
    </p>
    <p>
     MILOŠ: Niekto ju musí podať… Aj ty ideš s dámami do kaviarne a ja ti kelnera
            nespomeniem, ani že prídeš, kedy chceš…
    </p>
    <p>
     MALVÍNA
     <span class="emphasis">
      <em>
       (s hnevom, žiaľom):
      </em>
     </span>
     Lebo ma nerád. Nevyzvedáš sa ani odo
            mňa, ani od iných, kde som bola tak dlho. Je to láska?
    </p>
    <p>
     MILOŠ: V práci ani nepomyslím…
    </p>
    <p>
     MALVÍNA
     <span class="emphasis">
      <em>
       (s plačom):
      </em>
     </span>
     Vydávaš ma cudzím mužom…
    </p>
    <p>
     MILOŠ: Ty vieš sa zhovárať s nimi.
    </p>
    <p>
     MALVÍNA: Neviem sa.
    </p>
    <p>
     MILOŠ: Tak iď medzi nich, uč sa; ja dom, deti opatrím a bude mi stačiť kuknúť medzi
            bratov. Len dnes, poď, poďte, mama moja…
     <span class="emphasis">
      <em>
       (Chce von, vystiera ruku,
               zve.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2586055">
        </a>
        Výstup 7.
       </h2>
      </div>
     </div>
    </div>
    <p>
     <span class="emphasis">
      <em>
       Jaminová, Malvína, Miloš, Tepný, Ružena, Katka, Zuza, Janek.
      </em>
     </span>
    </p>
    <p>
    </p>
    <p>
     JAMINOVÁ
     <span class="emphasis">
      <em>
       (prvá a pozoruje Malvínu a Miloša, či sa dohodli. Nie sa, preto sa
               ďobe prstom do čela, aby to Malvína videla.)
      </em>
     </span>
    </p>
    <p>
     TEPNÝ
     <span class="emphasis">
      <em>
       (vstupuje):
      </em>
     </span>
     … nie som s nimi. Ja mám svoj spolok, ale
            pozrieť svedčí sa. Je to tiež naše, hoci v tej kríze nemali
     <span class="emphasis">
      <em>
       (Milošovi)
      </em>
     </span>
     ste zlet robiť. Praha nemá potravín.
    </p>
    <p>
     MILOŠ: Vezmeme si z domu.
    </p>
    <p>
     TEPNÝ: Prílišná horlivosť. Keď všetko dražie, ceny tovaru zvýšené o sedem percent…
            Všeobecná kríza. Prázdne obchody. Aj u Fábera, veľkoobchodníka. Iba prázdne bedny,
            škatule. Kríza je v chlebe, kríza v mäse, kríza v šatstve…
    </p>
    <p>
     JAMINOVÁ: Nuž ba mole, vravel si na fašiangy.
    </p>
    <p>
     TEPNÝ: Gazdovať, šetriť od kôročky…
    </p>
    <p>
     RUŽENA: To, mama, na mňa padá, že som zabudla pomyje prikryť.
    </p>
    <p>
     TEPNÝ: A pes prišiel a vyhltal husté.
    </p>
    <p>
     RUŽENA: Pes je tvoj!
    </p>
    <p>
     TEPNÝ: A sliepky…?
    </p>
    <p>
     RUŽENA: Sú naše!
    </p>
    <p>
     TEPNÝ: Ale sa môže utopiť niektorá…
    </p>
    <p>
     RUŽENA: Zjeme ju.
    </p>
    <p>
     TEPNÝ: Vajcia nesú.
    </p>
    <p>
     JAMINOVÁ: Nuž zjete ju aj s vajci.
    </p>
    <p>
     TEPNÝ: Z koľaje vybočiť ľahko.
    </p>
    <p>
     JAMINOVÁ: Čuš mi, ty perorátor. Tu sú inakšie otázky…
    </p>
    <p>
     TEPNÝ: Toho vystrč, a tá nech sa učí alebo robí.
    </p>
    <p>
     JAMINOVÁ
     <span class="emphasis">
      <em>
       (prudko):
      </em>
     </span>
     Dievča má dvadsať rokov!
    </p>
    <p>
     MILOŠ: Mama naša, daj mu ju, a vezmi ho do domu. Je ti jedno, či v Božkinej izbičke
            bude bývať jeden, alebo dvaja.
    </p>
    <p>
     TEPNÝ: A prihroz, budú nielen maľovať, ale bude aj dobrým úradníkom a Božena
            učiteľkou… Na to Miloš ti dá sokolskú záruku.
    </p>
    <p>
     MILOŠ: Ďakujem ti, švagre, za pochopenie.
     <span class="emphasis">
      <em>
       (Berie mu ruku a objíma
               ho.)
      </em>
     </span>
     Zaručujem!
    </p>
    <p>
     TEPNÝ
     <span class="emphasis">
      <em>
       (vyťahuje sa z objatia):
      </em>
     </span>
     Počkajže. — O tebe bude napísané:
            tu leží veľký hasič, sokol, pytač…
    </p>
    <p>
     MILOŠ: Áno, som! Dnes sokol a pytač. A s pýchou! Ale ma zahovárate a mám tam byť…
     <span class="emphasis">
      <em>
       (Vybehne.)
      </em>
     </span>
    </p>
    <p>
     TEPNÝ: Ideme aj my!
    </p>
    <p>
     JAMINOVÁ: Malvínka, choď aj ty s Ruženkou… Ukáž mu trochu lásky… Ináče mne nechoď sa
            naň žalovať, lebo ťa vystrčím.
    </p>
    <p>
     TEPNÝ: Mame žalovať, to len malé deti chodia…
    </p>
    <p>
     JAMINOVÁ
     <span class="emphasis">
      <em>
       (Malvíne):
      </em>
     </span>
     Dosť skúšky! Miloš vydržal, vidíš, že deťom,
            domu je verný a ty si len mátohy staviaš… Sama si ho roznášaš… Váš otec bol… a zakryla
            som… A ty iba žalovať naň.
    </p>
    <p>
     MALVÍNA: Ja, ja, ja…
     <span class="emphasis">
      <em>
       (Chce povedať, že to z lásky robí.)
      </em>
     </span>
    </p>
    <p>
     RUŽENA: Ty si ho, sestra, súdiš najhoršie…
    </p>
    <p>
     MALVÍNA
     <span class="emphasis">
      <em>
       (so žiaľom):
      </em>
     </span>
     Už sa vám nebudem ponosovať. Prežriem sama.
            Do posledných nervov…
    </p>
    <p>
     JAMINOVÁ: Nervy, nervy! Tých musí mať mladá žena, ako povrazník motúzov! Tak! A teraz
            choďte. — Katka! Katka!
     <span class="emphasis">
      <em>
       (Do dvier.)
      </em>
     </span>
    </p>
    <p>
     KATKA
     <span class="emphasis">
      <em>
       (v kroji):
      </em>
     </span>
     Prosím, pani urodzená…
    </p>
    <p>
     JAMINOVÁ: Božka je kde?
    </p>
    <p>
     KATKA: Kedy tí už so Zorkou odišli! Ako prvý raz hudba zaznela. Aj Zuza, Janek
            dohnali kravy, kone…
    </p>
    <p>
     JAMINOVÁ
     <span class="emphasis">
      <em>
       (zalomí rukami):
      </em>
     </span>
     Pošli mi ich na jazyk.
    </p>
    <p>
     KATKA
     <span class="emphasis">
      <em>
       (vybehla).
      </em>
     </span>
    </p>
    <p>
     TEPNÝ: Poďme.
     <span class="emphasis">
      <em>
       (Malvíne.)
      </em>
     </span>
     Poď, Malvínka, aby sme dačo videli.
    </p>
    <p>
     JAMINOVÁ: Ja vám kávy prichystám.
    </p>
    <p>
     MALVÍNA
     <span class="emphasis">
      <em>
       (zúfale):
      </em>
     </span>
     Mám sa ísť dívať na to, z čoho hriech vyšiel?
    </p>
    <p>
     JAMINOVÁ: Choď tajne. Medzi toľkým národom nikto ťa nezbadá a ty uvidíš, čo už bude
            zase vystrájať… Aj deti tam máš
     <span class="emphasis">
      <em>
       (prísne)
      </em>
     </span>
     a tým si ešte materou…
    </p>
    <p>
     TEPNÝ, RUŽENA
     <span class="emphasis">
      <em>
       (vychodia a Malvínu gestami volajú).
      </em>
     </span>
    </p>
    <p>
     MALVÍNA
     <span class="emphasis">
      <em>
       (sa otáča, nejde. S plačom):
      </em>
     </span>
     Ma-ma…
    </p>
    <p>
     JAMINOVÁ
     <span class="emphasis">
      <em>
       (prísne ďalej):
      </em>
     </span>
     „Mama, mama…!“ Tam máš muža!
     <span class="emphasis">
      <em>
       (Otvorí dvere.)
      </em>
     </span>
     Vyber si cestu sama. Nuž či toto svet slýchal?
            Od muža si odvykať! Veď je to viac ako ho odísť, dievka moja.
    </p>
    <p>
     MALVÍNA
     <span class="emphasis">
      <em>
       (vyjde ako vyhodená).
      </em>
     </span>
    </p>
    <p>
    </p>
    <p>
     <span class="emphasis">
      <em>
       (Pauza.)
      </em>
     </span>
    </p>
    <p>
    </p>
    <p>
     KATKA
     <span class="emphasis">
      <em>
       (tíško vchádza, strachom šeptne):
      </em>
     </span>
     Už idú.
    </p>
    <p>
     JAMINOVÁ
     <span class="emphasis">
      <em>
       (znovu srdečne):
      </em>
     </span>
     Aj ty by si chcela?
    </p>
    <p>
     KATKA
     <span class="emphasis">
      <em>
       (vážne):
      </em>
     </span>
     Rada by videla…
    </p>
    <p>
     JAMINOVÁ: Choď, choď, dieťa, nahľaď sa.
    </p>
    <p>
     KATKA
     <span class="emphasis">
      <em>
       (radostne von):
      </em>
     </span>
     Ruky bozkávam.
    </p>
    <p>
     ZUZA, JANEK
     <span class="emphasis">
      <em>
       (ticho vojdú ako hriešnici).
      </em>
     </span>
    </p>
    <p>
     JAMINOVÁ: A čože ste vy už dohnali statky? Há?! To si sa bol len preniesť na koni cez
            mesto. Či by si aj ty nechcel do Sokola?
    </p>
    <p>
     JANEK: Ja som bol, ale v Amerike.
    </p>
    <p>
     ZUZA: A zbaláchal aj mňa, že ,vidieť‘, a že pani urodzená nebudú sa hnevať.
    </p>
    <p>
     JAMINOVÁ: Tak pohoďte statku a popaste oči.
    </p>
    <p>
     JANEK: Vidíš, Zuza!
    </p>
    <p>
     ZUZA: Pani urodzenká naša dobrá…
     <span class="emphasis">
      <em>
       (Potešia sa a vybehnú s
               úklonou.)
      </em>
     </span>
    </p>
    <p>
     JAMINOVÁ
     <span class="emphasis">
      <em>
       (po pauze, v ktorej slabo čuť hudbu):
      </em>
     </span>
     Hudba. Hej, hej.
     <span class="emphasis">
      <em>
       (Načúva.)
      </em>
     </span>
     Hudba!
     <span class="emphasis">
      <em>
       (Ide do šifonéra, prehodí plášť na
               plecia a vychodí.)
      </em>
     </span>
     A veru ja zamknem. Stará, Hospodin-Boh vie, či sa toho
            ešte dožijem druhý raz… Bolo mi ľúto…
     <span class="emphasis">
      <em>
       (Vyšla.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2586530">
        </a>
        Výstup 8.
       </h2>
      </div>
     </div>
    </div>
    <p>
     <span class="emphasis">
      <em>
       Turček, Božka.
      </em>
     </span>
    </p>
    <p>
    </p>
    <p>
     BOŽKA, TURČEK
     <span class="emphasis">
      <em>
       (vbehnú, veselá nálada):
      </em>
     </span>
     Kávu varte, kávu!
    </p>
    <p>
     BOŽKA: Našej mame srdce búcha od nej, ale keď má radosť a hostiť chce, to len kávou.
            Viete vy chytro do sporáka ohňa rozložiť?
    </p>
    <p>
     TURČEK: Skorej ako do vášho srdca.
    </p>
    <p>
     BOŽKA
     <span class="emphasis">
      <em>
       (pochybne):
      </em>
     </span>
     To je vtip…
    </p>
    <p>
     TURČEK
     <span class="emphasis">
      <em>
       (vybehne, nechá dvere otvorené).
      </em>
     </span>
    </p>
    <p>
     BOŽKA
     <span class="emphasis">
      <em>
       (rozťahuje stôl, ale podáva sa jej celý):
      </em>
     </span>
     Pán Turček!
    </p>
    <p>
     TURČEK
     <span class="emphasis">
      <em>
       (volá):
      </em>
     </span>
     Prosím.
     <span class="emphasis">
      <em>
       (Pribehne s polienkami na
               rukách.)
      </em>
     </span>
    </p>
    <p>
     BOŽKA: Držte stôl.
    </p>
    <p>
     TURČEK
     <span class="emphasis">
      <em>
       (hodí drevo):
      </em>
     </span>
     Ťahajte!
     <span class="emphasis">
      <em>
       (Spravia.)
      </em>
     </span>
    </p>
    <p>
     BOŽKA: Kúrte.
    </p>
    <p>
     TURČEK
     <span class="emphasis">
      <em>
       (schytí drevo a vybehne).
      </em>
     </span>
    </p>
    <p>
     BOŽKA
     <span class="emphasis">
      <em>
       (berie obrus, zakrýva stôl):
      </em>
     </span>
     Mlieko je v pivnici, zrnková
            káva v bukse v komore…
    </p>
    <p>
     TURČEK: Vo vašej pivnici som ešte nebol.
    </p>
    <p>
     BOŽKA: Dolu schodmi, pod schodmi…
    </p>
    <p>
     TURČEK: Ale drevo sa nechce chytiť.
    </p>
    <p>
     BOŽKA: Polejte petrolejom.
    </p>
    <p>
     TURČEK: Kde je?
    </p>
    <p>
     BOŽKA: Zavoňajte, v kúte.
    </p>
    <p>
     TURČEK
     <span class="emphasis">
      <em>
       (spevavo):
      </em>
     </span>
     Tu jé, tu jé. Ho-rí, Horí!
    </p>
    <p>
     BOŽKA: Alebo neklaďte. Sem poďte. Prídu — navaria. Bude im to radosť robiť.
    </p>
    <p>
     TURČEK: Oheň zaliať?
    </p>
    <p>
     BOŽKA: Nech horí — kým horí.
    </p>
    <p>
     TURČEK: To by nám spravil švagor Tepný hodinku prednášky o šetrení.
     <span class="emphasis">
      <em>
       (Vošiel.)
      </em>
     </span>
    </p>
    <p>
     BOŽKA: Odkedy vám je Tepný švagrom?
     <span class="emphasis">
      <em>
       (Sadnú.)
      </em>
     </span>
    </p>
    <p>
     TURČEK: Nádejným…
    </p>
    <p>
     BOŽKA: Vy si ešte vždy namýšľate, že som ja do vás, do muža Antona Turčeka, zaľúbená.
     <span class="emphasis">
      <em>
       (Kedy-tedy počuť hudbu, ale nesmie prerážať rozhovor.)
      </em>
     </span>
    </p>
    <p>
     TURČEK: Dovoľte mi, aspoň si to myslieť…
    </p>
    <p>
     BOŽKA: To som už prekonala s vami.
    </p>
    <p>
     TURČEK: Akože? Nič o tom neviem.
    </p>
    <p>
     BOŽKA: Keď ste mi prvú kresbu, prvú maľbu ukázali, váš skicár; a tým moje snahy
            vyššie ocenili, k sebe pozdvihli. Vtedy som ani nemyslela, len by som vás bola chcela
            mať, mať umelca! Ale vy ste nevystihli ten čas. Teraz už sám vám viac. — Priateľka! Ja
            som už nie zaľúbená do vašej osoby, ale do vašej tužky, pera, štetca… A vďačná vám budem
            za úvod do sveta. Bratislava, Praha, Mníchov, Paríž, Itália, Atény a kam všade sa
            zberáme. V čistom, priateľskom pomere. Mame ale a rodine to nemôžeme povedať. Musíme
            predstierať obyčajnú lásku.
    </p>
    <p>
     TURČEK: Ja ju budem úprimne.
    </p>
    <p>
     BOŽKA: Pred-stie-rať, hovorím.
    </p>
    <p>
     TURČEK: Vy mi kážete nemilovať vás…
    </p>
    <p>
     BOŽKA: …pre umenie.
    </p>
    <p>
     TURČEK: A kážete mi milovať vás…
    </p>
    <p>
     BOŽKA: …Pre rodinnú dôveru… Inak ma nepustia s vami. Či ťažko chápete.
    </p>
    <p>
     TURČEK: Už, už troška. Sprievodcom vám mám byť na vašich cestách…
    </p>
    <p>
     BOŽKA: Konečne! Vy si už podávajte žiadosť na Akadémiu, alebo na umelecko-priemyselnú
            do Prahy… Ja o rok-dva zmaturujem, pôjdem učiť. Budem mať peniaze. Ja vás budem
            podporovať a prídem za vami v prázdninách, a vše si zaletím za vami a pôjdeme svetom a
            budeme spolu maľovať, budem vám modelom…
    </p>
    <p>
     TURČEK: A teraz nechcete byť…
    </p>
    <p>
     BOŽKA: Rameno som vám odhalila, už sa vám ruky triasli a nevedeli ste s aktom hnúť.
            Vy sa musíte odosobniť, zduchovnieť vyšším pohľadom tvorivej duše a nie hľadieť
            obyčajným mužským zaľúbencom na mňa. Preto, ak máme byť priateľmi umeleckými, musíte sa
            už teraz snažiť výš, výš, do duchovných sfér, lebo vás nechám vôbec.
    </p>
    <p>
     TURČEK: Budem sa, budem snažiť svätým anjelom sa zdať.
    </p>
    <p>
     BOŽKA: Tak ja čítam, domýšľam, predstavujem si náš svet a seba v ňom… Ja hľadám vo
            vás ideálneho muža, ktorý by ma uviedol do umeleckého sveta, po cestách vlasti a
            cudziny; koho by som obdivovala a šla s ním životom až buď ako skutočná spolupracovníčka
            so skicárom v ruke, alebo vám aspoň čiernu kávu budem variť… Budem vám za to oddaná,
            verná, dobrá, čím viac krásy mi ukážete a poskytnete relatívne. Lebo viem, že jeden muž
            nemôže mať všetky pekné, vynikajúce vlastnosti. Ale majú prípadne jeho známi, kamaráti,
            za ktorými by ma viedol… Preto vás ja chcem muža-priateľa z pochopenia a nie z lásky.
    </p>
    <p>
     TURČEK: A deti? — spýtala by sa vaša mama.
    </p>
    <p>
     BOŽKA: Ak — jedno, aby na svete miesto mňa bol druhý človek, keď umriem.
    </p>
    <p>
     TURČEK
     <span class="emphasis">
      <em>
       (prosebne):
      </em>
     </span>
     A miesto mňa — tiež druhý.
    </p>
    <p>
     BOŽKA: Nie! Vy mužskí sa staráte len o svoje potomstvo. Ja čítam. Viem, ako svet
            beží.
    </p>
    <p>
     TURČEK: Budem sa držať nad oblakmi celou dušou, všetkým úsilím, len za územím. S vami
            drahá…
    </p>
    <p>
     BOŽKA: … priateľka! Božské umenie! Tak sa mi páčite. Výš, výš, za snom, ideálom!
            Bože, keby som ja mohla už za vami, do tej maliarskej školy…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2586906">
        </a>
        Výstup 9.
       </h2>
      </div>
     </div>
    </div>
    <p>
     <span class="emphasis">
      <em>
       Turček, Božka, Katka, Jaminová, Tepný, Ružena, Hanka, Ľudka, Malvína, Miloš,
               Iva, Oľa, Feďa, Milko, Vierka.
      </em>
     </span>
    </p>
    <p>
    </p>
    <p>
     KATKA
     <span class="emphasis">
      <em>
       (pribehla):
      </em>
     </span>
     Sláva! Nazdar!
     <span class="emphasis">
      <em>
       (Hádže rukou nad
               hlavou, ako to videla na zlete.)
      </em>
     </span>
    </p>
    <p>
     BOŽKA: Vám sláva, Katka! Chytro varte kávu.
    </p>
    <p>
     TURČEK: Oheň horí…
    </p>
    <p>
     KATKA
     <span class="emphasis">
      <em>
       (stíchne):
      </em>
     </span>
     Už dostaneme zase, slečinka; ale čo som videla,
            stojí za to.
     <span class="emphasis">
      <em>
       (Vybehne.)
      </em>
     </span>
    </p>
    <p>
     JAMINOVÁ: Čo letíš, pochábeľ?
    </p>
    <p>
     KATKA: Kávu variť…
    </p>
    <p>
     RUŽENA, TEPNÝ
     <span class="emphasis">
      <em>
       (za Jaminovou).
      </em>
     </span>
    </p>
    <p>
     JAMINOVÁ: A vy ste…?
    </p>
    <p>
     TURČEK: Ja som oheň kládol…
    </p>
    <p>
     TEPNÝ: Božka prikladala…
    </p>
    <p>
     TURČEK: Keby! Zalievala…
    </p>
    <p>
     JAMINOVÁ: A deti hladné prídu… Môžem ja vykročiť? Ani na takýto deň.
     <span class="emphasis">
      <em>
       (Vyšla.)
      </em>
     </span>
    </p>
    <p>
     HANKA
     <span class="emphasis">
      <em>
       (prosí):
      </em>
     </span>
     Mama, dáš?
    </p>
    <p>
     VIERKA
     <span class="emphasis">
      <em>
       (prosí):
      </em>
     </span>
     Daj, mama.
    </p>
    <p>
     RUŽENA: Ja by — keby otec…
    </p>
    <p>
     TEPNÝ: Keď budete väčšie, pôjdem ja s vami do Prahy.
    </p>
    <p>
     HANKA: Aj mama!
    </p>
    <p>
     TEPNÝ: Všetci, len Pozor ostane v obchode…
    </p>
    <p>
     JAMINOVÁ
     <span class="emphasis">
      <em>
       (došla s mlynčekom):
      </em>
     </span>
     Ktoréže zomeliete?
    </p>
    <p>
     HANKA, VIERKA: Ja! My!
     <span class="emphasis">
      <em>
       (Skočia, berú, uchýlia sa, melú kávu a
               vynesú.)
      </em>
     </span>
    </p>
    <p>
     JAMINOVÁ
     <span class="emphasis">
      <em>
       (rozkladá šálky, koláč donesie, krája ho na kúsky).
      </em>
     </span>
    </p>
    <p>
     MALVÍNA
     <span class="emphasis">
      <em>
       (vstupuje so Zorkou na rukách, ktorú zloží a si sadne).
      </em>
     </span>
    </p>
    <p>
     BOŽKA
     <span class="emphasis">
      <em>
       (berie Zorku na ruky):
      </em>
     </span>
     A si videla, Zorička?
    </p>
    <p>
     MALVÍNA: Hádzalo sa mi na rukách, tlieskalo ručičkami a „sokoj, mama, sokoj!“ — Akože
            som mohla — nemohla zatvrdnúť…! Čo sa to so mnou robí? Kde je moja zlosť? Ja som videla,
            videla to nadšenie, to — to… Ja som sa musela kryť, čo všetky oči na mne, keď Miloš
            zavolal: „Nazdar, mama moja!“ Potom Ivan — prvý. Oľa — prvá, deti zo sprievodu a všetko
            to mi volalo: „Nazdar!“ „Päť detí dáva a muža…“ Gratulovali mi, miesto robili. Boli, čo
            plakali radosťou nad našimi deťmi… Keď som to videla, mäkne mi srdce, že by som plakala…
     <span class="emphasis">
      <em>
       (Plače.)
      </em>
     </span>
    </p>
    <p>
     BOŽKA: Nadšenie je ako povodeň, Malvínka, berie, koho zachytí…
    </p>
    <p>
     TEPNÝ: Nadšenia je, ani keď tu boli sokoli pred rokom na obranu a ochranu našu…!
    </p>
    <p>
     RUŽENA: Ja by som oľutovala tú dáku stovku.
    </p>
    <p>
     TURČEK: Bude znížené jazdné, milostivá…
    </p>
    <p>
     TEPNÝ: A kto mi navarí a deťom? Pomocník, učeň?
    </p>
    <p>
     RUŽENA: Navar si sám!
    </p>
    <p>
     BOŽKA: Naša mama.
    </p>
    <p>
     JAMINOVÁ: Navarím, vďačne.
    </p>
    <p>
     TEPNÝ: Ďakujem! Ale to je už epidémia… Keď už aj moja žena…
    </p>
    <p>
     MALVÍNA: Aj mne hneď tam panie; či pôjdem. „Veď tam budem mať muža a päť detí…“
    </p>
    <p>
     JAMINOVÁ: Ja ti Zorku opatrím.
    </p>
    <p>
     MILOŠ
     <span class="emphasis">
      <em>
       (vstupuje naradostený):
      </em>
     </span>
     Nazdar, rodina!
    </p>
    <p>
     TURČEK
     <span class="emphasis">
      <em>
       (skočí):
      </em>
     </span>
     Gratulujem ti. Skvelé!
     <span class="emphasis">
      <em>
       (Podá
               ruku.)
      </em>
     </span>
    </p>
    <p>
     TEPNÝ
     <span class="emphasis">
      <em>
       (podá tiež):
      </em>
     </span>
     Poriadok bol.
    </p>
    <p>
     MILOŠ: Mama moja! Som prešťastný muž a otec, že som ťa tam zbadal a mohol ti zavolať
            sokolské „nazdar!“.
    </p>
    <p>
     JAMINOVÁ: Ty blázon, veď Malvínka ide s vami do Prahy!
    </p>
    <p>
     MALVÍNA: A v dome vymeníme si úlohy. Choď, otec náš, zase ty na javisko. Hriešky ti
            odpúšťam, keď som sa o hriechoch nedozvedela.
     <span class="emphasis">
      <em>
       (Bozkávajú sa.)
      </em>
     </span>
    </p>
    <p>
     MILOŠ: Mama moja, o mojich hriechoch ani ja neviem.
    </p>
    <p>
     IVAN, IĽA, FEĎA, ĽUDKA, MILKO
     <span class="emphasis">
      <em>
       (pribehnú):
      </em>
     </span>
     Ruky bozkávam! Videla
            si nás? Aj mňa? Aj nás?
    </p>
    <p>
     IVAN: Otec ťa prvý zbadal.
    </p>
    <p>
     MALVÍNA: Všetky oči na mňa a nevedela som kde sa skryť.
    </p>
    <p>
     MILOŠ
     <span class="emphasis">
      <em>
       (jej bozkáva ruky).
      </em>
     </span>
    </p>
    <p>
     TURČEK: Ja sa ti hlásim do Sokola, do Prahy!
     <span class="emphasis">
      <em>
       (Podá ruku.)
      </em>
     </span>
    </p>
    <p>
     BOŽKA: Ja tiež!
    </p>
    <p>
     MILOŠ
     <span class="emphasis">
      <em>
       (sníma sokolský odznak svoj a pripína Malvíne):
      </em>
     </span>
     Mama moja,
            ja ťa pasujem na sestru sokolku.
    </p>
    <p>
     IVAN: Ja uja Turčeka.
    </p>
    <p>
     OĽA: Ja tetu Božku.
    </p>
    <p>
     HANKA, VIERKA
     <span class="emphasis">
      <em>
       (plačú hlasite).
      </em>
     </span>
    </p>
    <p>
     RUŽENKA: Feďa, Ľudka, dajte Hanke, Vierke, aby neplakali…
    </p>
    <p>
     FEĎA, ĽUDKA
     <span class="emphasis">
      <em>
       (pripínajú).
      </em>
     </span>
    </p>
    <p>
     JAMINOVÁ
     <span class="emphasis">
      <em>
       (Božke):
      </em>
     </span>
     Ty sa sľubuješ do Sokola, či do Prahy?
    </p>
    <p>
     BOŽKA: Na dvoje — i ta, i ta!
    </p>
    <p>
     JAMINOVÁ: S kým?
    </p>
    <p>
     BOŽKA: S týmto nanič úradníkom…
    </p>
    <p>
     JAMINOVÁ: A kresličom? Ohó! To by ste vy mne vymaľovali…! Ak ťa pustím. Tu ešte ja
            mám slovo.
     <span class="emphasis">
      <em>
       (Ustrnutie.)
      </em>
     </span>
    </p>
    <p>
     MILOŠ, IVAN, OĽA: Pusť ju, pusť tetu Božku, stará mama!
    </p>
    <p>
     TURČEK
     <span class="emphasis">
      <em>
       (vystiera ruky proti Jaminovej).
      </em>
     </span>
    </p>
    <p>
     JAMINOVÁ
     <span class="emphasis">
      <em>
       (dôverne, slabikovane):
      </em>
     </span>
     Pustím, ale len ako snúbencov.
    </p>
    <p>
     TURČEK
     <span class="emphasis">
      <em>
       (proti Božke vystiera ruku).
      </em>
     </span>
    </p>
    <p>
     MALVÍNA: A ja ich dozriem.
    </p>
    <p>
     TEPNÝ: Tebe ujdú, ako ti Miloš na maškarnom…
    </p>
    <p>
     JAMINOVÁ: Ja otcovsky a materinsky rozkazujem takýto poriadok: zasnúbenie, Praha,
            svadba — vlastne to ešte uvážim, či pred svadbou nie prv návšteva u hlavného direktora s
            poctivým sľubom, že budete si hľadieť úradu a ja že vám budem v pätách!
    </p>
    <p>
     BOŽKA: Ja, mama, ja len umelca, z priateľstva; ja si chcem doštudovať.
    </p>
    <p>
     OĽA: Teta Božka, bude ti aspoň matematiku robiť!
    </p>
    <p>
     TURČEK
     <span class="emphasis">
      <em>
       (ťahá Božku za ruku a sám bozkáva ruku Jaminovej):
      </em>
     </span>
     Sľubujem! Spolu doštudujeme!
    </p>
    <p>
     JAMINOVÁ
     <span class="emphasis">
      <em>
       (ich vinie k sebe):
      </em>
     </span>
     Som ja to tušila, že vám je súdená.
            Také dievča krásne!
    </p>
    <p>
     TURČEK: Ani som ho nie hoden.
     <span class="emphasis">
      <em>
       (Objíma Miloša.)
      </em>
     </span>
    </p>
    <p>
     MILOŠ
     <span class="emphasis">
      <em>
       (objíma Božku):
      </em>
     </span>
     A čo z výchovovedy si sa naučila, to sa ti
            zíde… Veď či je na svete krajší obraz, ako matka nad kolískou!
     <span class="emphasis">
      <em>
       (Berie balíky
               novín do rúk a podáva po jednom Ivanovi, Oli, Feďovi.)
      </em>
     </span>
    </p>
    <p>
     RUŽENA
     <span class="emphasis">
      <em>
       (bozkáva Božku):
      </em>
     </span>
     Musíte mi naše odmaľovať…
    </p>
    <p>
     TURČEK: Aj Miloša!
    </p>
    <p>
     MILOŠ: Do roka dočkáme, aby nás bolo viac.
     <span class="emphasis">
      <em>
       (Dva-tri balíky v
               rukách.)
      </em>
     </span>
    </p>
    <p>
     IVAN, OĽA a deti: Sláva snúbencom!
    </p>
    <p>
     TEPNÝ
     <span class="emphasis">
      <em>
       (tiež podáva ruku):
      </em>
     </span>
     Pozdravte matičku Prahu! Ale čo si
            vezmete na cestu toľkí na päť dní?
    </p>
    <p>
     JAMINOVÁ: Všetko, čo zostane zo zasnúbenia.
    </p>
    <p>
     MILOŠ
     <span class="emphasis">
      <em>
       (šepol Ivanovi, Oli a deťom. Začne a všetci spievajú):
      </em>
     </span>
     „Lví silou, letom sokolím…“
    </p>
    <p>
     KATKA, ZUZA, JANEK
     <span class="emphasis">
      <em>
       (do dvier, nesie kávu, zastane a spieva
               tiež).
      </em>
     </span>
    </p>
    <p>
    </p>
    <p>
     <span class="emphasis">
      <em>
       (Opona.)
      </em>
     </span>
    </p>
   </div>
  </div>
 </body>
</html>
