<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523007">
       </a>
       Osoby:
      </h2>
     </div>
    </div>
   </div>
   <p>
   </p>
   <p>
   </p>
   <p>
    ALOJZ ČUČORIAK, nepatrný, suchý človiečik, dirigent banky, štyridsaťročný
   </p>
   <p>
    BOŽENA, jeho žena, snivá kráska, dvadsaťdvaročná
   </p>
   <p>
    JÚLIUS MARČÍK, študent, spisovateľ, načuchraný elegán, dvadsaťštyriročný
   </p>
   <p>
    HANKA, slúžka, sedemnásťročná
   </p>
   <p>
    ANDREJ JAVORNÍK, bankový sluha, dvadsaťpäťročný
   </p>
   <p>
   </p>
   <p>
    <span class="emphasis">
     <em>
      Dej odohráva sa po prevrate v Bratislave.
     </em>
    </span>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523062">
       </a>
       Dejstvo I.
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2523091">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2507013">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2507367">
        Výstup 3.
       </a>
      </span>
     </dt>
     <dt>
      <span class="sect1">
       <a href="#id2505202">
        Výstup 4.
       </a>
      </span>
     </dt>
     <dt>
      <span class="sect1">
       <a href="#id2505487">
        Výstup 5.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      (Vkusná, nová jedáleň; napravo, naľavo i v úzadí dvere. Klavír. Pokrovce,
            obrázky, sošky, kvety a hlavne všade porozkladané i pohodené knihy a rozličné slovenské
            i české literárne časopisy. Letné slnečné ráno, otvorené obloky. Stôl prikrytý na
            raňajky pre tri osoby. Na stole vo váze kvety.)
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523091">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       Božka, Lojzo, neskoršie Hanka.
      </em>
     </span>
    </p>
    <p>
    </p>
    <p>
     BOŽKA:
     <span class="emphasis">
      <em>
       (módne odetá blondína. Kým sa opona pomaly vyhrnie, z nôt s chybami
               začína a slabo hrá národné piesne: „Čože je to za prekrásne vtáča…“, „Sobotienka
               ide…“ Ináče stále má pri ruke a v rukách knižky, časopisy a vždy a všade číta a číta
               i medzi rečou s Lojzom).
      </em>
     </span>
    </p>
    <p>
     LOJZO
     <span class="emphasis">
      <em>
       (veľmi plešivý belko, vždy a všade s aktovkou, aby si dodal vážnosti,
               vždy akoby v inom svete, zamyslený na banku, kuká na hodinky a prikyvuje si hlavou
               alebo ju meravo podrží, oči žmúri, dumá o obchode. Teraz rýchle vstupuje, čistiac si
               nožíkom nechty. Hovorí slabikovane, posekane a telo i hlavu vypína trhavo, a tak isto
               spúšťa i zas vypína. Nehľadí do očí a zabudnúc sa, kedykoľvek zubami oberá zádery a
               štipkami zo šiat vlásky-smietky. Pritom dbá na svoju obstarožnú, nepatrnú figúru,
               začesanú plešinu a zastrihnuté fúziky, ktoré si všade dvoma prstami sčesáva do úst,
               robiac pri tom grimasy):
      </em>
     </span>
     Chyba, Božka, chyba v tom akorde! Ešte raz!
    </p>
    <p>
     BOŽKA
     <span class="emphasis">
      <em>
       (skočí urazene):
      </em>
     </span>
     Vieš ako hrám, keď muzikálneho sluchu
            nemám! Ale ty hneď zrána musíš zadrieť…
    </p>
    <p>
     LOJZO: Pardon, odpusť!
    </p>
    <p>
     BOŽKA
     <span class="emphasis">
      <em>
       (premôže sa, veselo):
      </em>
     </span>
     A predsa som ťa privábila! Čučulík
            môj!
    </p>
    <p>
     LOJZO: Ľúbim národné piesne a tým jedine rozumiem. Raňajky ešte nie sú na stole?
    </p>
    <p>
     BOŽKA: No, vyčítaj mi zase… Káva hotová, len čo Hanka pečivo donesie. Nevýhoda, že
            bývame za mestom.
    </p>
    <p>
     LOJZO
     <span class="emphasis">
      <em>
       (sadne k stolu):
      </em>
     </span>
     Ľahká pomoc. Hanka bude včaššie vstávať…
    </p>
    <p>
     BOŽKA: Vstáva… Šla — príde.
    </p>
    <p>
     LOJZO: Už by som radšej chlieb jedol. Som dirigentom banky, ale jednak nerád sa
            pozdím. Dones, Božka.
    </p>
    <p>
     BOŽKA
     <span class="emphasis">
      <em>
       (vyjde a donesie kávu i chlieb na podnose):
      </em>
     </span>
     Nech sa ti
            teda ľúbi, Lojzko.
    </p>
    <p>
     LOJZO
     <span class="emphasis">
      <em>
       (v krátkej pauze kukal si v zrkadielku hlavu i zuby):
      </em>
     </span>
     Táák… Ďakujem.
     <span class="emphasis">
      <em>
       (Dá sa do jedenia.)
      </em>
     </span>
     To ani personál nepracuje, kým
            ja nevojdem. Samá kopaná, tenis, šport, „moderné tance“ a potom viešky, výlety a
            čertviečo premelú, a práca — stojí. Na dediny, medzi svet:
     <span class="emphasis">
      <em>
       (dôrazne)
      </em>
     </span>
     s ľudom sa zoznamovať, vklady zbierať — o tom nikto
            slovíčka; ani o priemyselnej a všeobecnej hospodárskej kríze; ani čo chystá
            zákonodarstvo na ochranu vkladateľov, či obstojíme… ale žiadosti o povyšovanie platov a
            definitívu — to všetci. Polročná súvaha sa blíži, a prípravy ešte v pekle. Ak nám nebudú
            výkazy súhlasiť…
    </p>
    <p>
     BOŽKA
     <span class="emphasis">
      <em>
       (do reči):
      </em>
     </span>
     Ja vám prídem pomáhať! Aspoň si zarobím. Mám
            predsa obchodnú!… Náš Marčík bude po skúške, čo by ti nepomohol: rátať azda vie, čo je
            aj filozof a spisovateľ.
     <span class="emphasis">
      <em>
       (Tajomne.)
      </em>
     </span>
     Čučinko, mám ti zradiť svoje
            tajomstvo?
    </p>
    <p>
     LOJZO: Podľa Madácha „sladké tajomstvo“, Božka?
    </p>
    <p>
     BOŽKA: Žiaľ, nie; necítim sa mamičkou…
     <span class="emphasis">
      <em>
       (Vyhŕkne s dôrazom a vážnosťou na
               každom slove, napodobňujúc reč Lojza.)
      </em>
     </span>
     Ale, ale Marčík už aj mňa uvádza do
            — spisovateľstva… Čo by ste neskúsili krídla? To sú jeho vlastné slová.
    </p>
    <p>
     LOJZO: Zase začínaš snívať? Vari ťa to venovanie jeho „básní v próze“ zviedlo a znova
            nadchlo? A čože: verše, prózu, drámu?
    </p>
    <p>
     BOŽKA
     <span class="emphasis">
      <em>
       (zbožne):
      </em>
     </span>
     Ja by najradšej drámy…
     <span class="emphasis">
      <em>
       (Nadšene.)
      </em>
     </span>
     Tisíc ľudí ťa razom počúva a ty hráš na strunách ich
            citov!
    </p>
    <p>
     LOJZO: A nervov.
    </p>
    <p>
     BOŽKA
     <span class="emphasis">
      <em>
       (zarazí sa nad ironickou poznámkou, ale pokračuje nadšene,
               vážne):
      </em>
     </span>
     Začali sme čítať sústavne a základne od počiatku sveta… Klasikov
            grécko-rímskych, a pri tom ma učí mytológiu a starú filozofiu. Homéros, Aischylos
     <span class="emphasis">
      <em>
       (zasekne),
      </em>
     </span>
     Solón, Sofokles
     <span class="emphasis">
      <em>
       (zasekne),
      </em>
     </span>
     Aristoteles, Sokrates a bohov viem i dvadsať, ktorí sídlia na Olympe a na Parnase: Zeus,
            Poseidón, Apolón, Pallas Athéna, Afrodita, Dionýzos…
    </p>
    <p>
     LOJZO
     <span class="emphasis">
      <em>
       (krúti hlavou, s pseudoobdivom):
      </em>
     </span>
     No, ty si ozaj v škole!
            Tak, tak povedz mi, kto je naším bohom? Mojím a tvojím?
    </p>
    <p>
     BOŽKA: Nevážne ma berieš.
     <span class="emphasis">
      <em>
       (Vyhŕkne so žiaľom.)
      </em>
     </span>
     Som ti iba
            hračkou, lútkou…
    </p>
    <p>
     LOJZO: Daj dopovedať: náš boh bankársky ako sa menoval? Hodno ho znať, keď nás živí.
    </p>
    <p>
     BOŽKA
     <span class="emphasis">
      <em>
       (urazene):
      </em>
     </span>
     To neviem.
    </p>
    <p>
     LOJZO: Tak spýtaj sa
     <span class="emphasis">
      <em>
       (ironicky)
      </em>
     </span>
     svojho profesora: či ho bude
            vedieť menovať.
    </p>
    <p>
     BOŽKA
     <span class="emphasis">
      <em>
       (oživne):
      </em>
     </span>
     Vari že nie? Marčík, to ti je ani malý lexikón!
            „Myšlienka, stavba, forma básnického diela“ — to sú prednášky! Všetko vie a také má
            smelé výroky, že až mráz ide po chrbte.
     <span class="emphasis">
      <em>
       (Nadšene.)
      </em>
     </span>
     Vieš, čo
            povedal? Že po bohu
     <span class="emphasis">
      <em>
       (hrdo)
      </em>
     </span>
     najviac stvoril Shakespeare.
    </p>
    <p>
     LOJZO: To je stará fráza. Tú tvoj Marčík nevymyslel.
    </p>
    <p>
     BOŽKA
     <span class="emphasis">
      <em>
       (hrdo):
      </em>
     </span>
     Ale on mi ju povedal
     <span class="emphasis">
      <em>
       (Naivne.)
      </em>
     </span>
     Othello — to ti bol zúrivec. Nijakých dôkazov, a ženu
            umučí… Už mám plný zošit mien, dát, výrokov…
    </p>
    <p>
     LOJZO: Len zbieraj a uč sa. Lebo so svojimi životnými skúsenosťami veľa toho
            nenapíšeš, a zvlášť v dramatickom odbore… To by si sa musela vhĺbiť do ľudu, alebo už do
            spoločnosti vôbec, z ktorej chceš tému čerpať.
    </p>
    <p>
     BOŽKA: Ja by sa… Ale keď musím kuchyňu, domácnosť viesť.
    </p>
    <p>
     LOJZO: Tak skúsenejšiu slúžku — kuchárku vziať…
    </p>
    <p>
     BOŽKA: Predbežne budeme len čítať, alebo Marčík mi bude vykladať a ja si poznámky
            robiť. Krásne číta, deklamuje, ba hrá… Tá mimika! To gesto!… Mohol by si mu dať niečo
            cez prázdniny zarobiť si v banke… Nech ma učí vo voľnom čase…
    </p>
    <p>
     LOJZO: Nedisponujem. To by musela centrála povoliť…
    </p>
    <p>
     BOŽKA: Čakáš na schôdzku centrály, tak povedz. Alebo nečakaj, napíš: „Budú dovolenky,
            treba mi pomoc.“ Nebudeš ty drhnúť do desiatej večer, ako vždy.
    </p>
    <p>
     LOJZO: Budem! Musím dokázať, že za ústav, čo nás živí, viem pracovať a obetovať mu,
            keď na to príde, i noci.
    </p>
    <p>
     BOŽKA
     <span class="emphasis">
      <em>
       (urazene):
      </em>
     </span>
     A ja budem ako zunovaná hračka v kúte, do
            polnoci ťa vyčkávať… To je nie manželstvo! Ty ráno ideš, obed zhltneš a do noci si v
            banke. Ja mám tiež nároky na tvoju spoločnosť.
    </p>
    <p>
     LOJZO: Môžeš s Marčíkom do kina, divadla, na prednášky — ako dosiaľ.
     <span class="emphasis">
      <em>
       (Čuje
               šum, skričí.)
      </em>
     </span>
     Hanka! To pečivo!
    </p>
    <p>
     HANKA
     <span class="emphasis">
      <em>
       (za scénou, ako by trúbila):
      </em>
     </span>
     Uúúúúúž!
    </p>
    <p>
     BOŽKA: Nekrič, prosím ťa! Čo kričíš? Marčík do polnoci sa učil, potom možno tvoril, a
            ty reveš ani…
    </p>
    <p>
     LOJZO: „Pastier na dedine“ — dopovedz.
     <span class="emphasis">
      <em>
       (Ukloni sa urážke,
               mierne.)
      </em>
     </span>
     Áno, s tým rozdielom, že ten trúbi o štvrtej, a ja o
     <span class="emphasis">
      <em>
       (kukne na hodinky)
      </em>
     </span>
     pol ôsmej.
     <span class="emphasis">
      <em>
       (Mäkko.)
      </em>
     </span>
     Ináč
            tvojho nového pána profesora literatúry, pána Marčíka som videl v besiedke nad knižkou.
            Za osem mesiacov, ak nie semestrov, fašangoval, teraz drie na skúšky…
    </p>
    <p>
     BOŽKA: Odpusť… Aj sa učil! Ale profesúra, a pri takých profesoroch — katoch… Ja vše
            kukám do tých jeho príručiek: … hŕba cudzích slov, naše sú iba spojky. Nič som
            nerozumela. To sa musí vraj človek nad zem povzniesť, aby tie abstrakcie pochopil…
    </p>
    <p>
     LOJZO: Nepleť cudzie slová, zamoceš sa.
    </p>
    <p>
     BOŽKA
     <span class="emphasis">
      <em>
       (povedome):
      </em>
     </span>
     Čítam so slovníkom cudzích slov, neboj sa.
    </p>
    <p>
     HANKA
     <span class="emphasis">
      <em>
       (v košíčku na výšivke donesie pečivo a v skleniciach med,
               lekvár):
      </em>
     </span>
     Nech sa páči.
     <span class="emphasis">
      <em>
       (Chytá sa za hruď, aby mohla
               vydýchnuť.)
      </em>
     </span>
    </p>
    <p>
     LOJZO: Hanka! Za Andreja ťa nedám.
    </p>
    <p>
     HANKA: Prečo, pán dirigent?
    </p>
    <p>
     LOJZO: Lebo by posledný chodil do banky. Tak si ty vieš privstať a sa poponáhľať!
    </p>
    <p>
     HANKA
     <span class="emphasis">
      <em>
       (so žiaľom):
      </em>
     </span>
     Pán dirigent, ja som do polnoci nespala pre
            horúčosť v kuchyni, potom som vyšla na pavlač, tam zase komáre ma žrali… Aha, aké mám
            nohy doštípané…
     <span class="emphasis">
      <em>
       (Ukáže, zodvihnúc sukienky nad bosými nohami.)
      </em>
     </span>
    </p>
    <p>
     BOŽKA: Hanka! Či sa to svedčí, pánovi nohy ukazovať?
    </p>
    <p>
     HANKA: Nášmu pánovi môžem, druhému by som neukázala…
    </p>
    <p>
     LOJZO: Ďakujem za dôveru, dievčička. Zavolaj z besiedky pána Marčíka na raňajky.
     <span class="emphasis">
      <em>
       (Berie si pečivo.)
      </em>
     </span>
    </p>
    <p>
     BOŽKA
     <span class="emphasis">
      <em>
       (potíska i sama je):
      </em>
     </span>
     Medu? Či lekváru?
    </p>
    <p>
     LOJZO: Ani jedno. Plané zuby, vieš.
     <span class="emphasis">
      <em>
       (Zúfale.)
      </em>
     </span>
     A nestačím,
            nestačím si ich dať spraviť. Až keď si dovolenú vezmem.
    </p>
    <p>
     HANKA
     <span class="emphasis">
      <em>
       (kričí za scénou):
      </em>
     </span>
     Pán Marčík, raňajkovať!…
    </p>
    <p>
     BOŽKA: A ja budem doma čakať na tvoje zuby, a druhé ženy si pôjdu… Teraz si spomenul
            „životnú skúsenosť“, a už zase nepôjdeme nikam na leto…
    </p>
    <p>
     LOJZO: Prečože by si mala čakať? Ty pôjdeš do Teplíc a ja budem dochodiť z domu… Do
            banky musím i tak vše kuknúť, revíziu spraviť. Nemôžem sa zanechať, hoci som si personál
            vybral prvotriedny. Len by som ho mohol plne zamestnať a odviesť od hlúpeho stáleho
            športu. Vieš čo, Božka?
    </p>
    <p>
     HANKA
     <span class="emphasis">
      <em>
       (za scénou):
      </em>
     </span>
     Pán profesor!
    </p>
    <p>
     BOŽKA: Neviem, povedz.
    </p>
    <p>
     LOJZO: Ťahám do dvadsiateho piateho milióna vkladov. Znamená: od Nového roku
            tritisícšesťsto korún podvyšku.
    </p>
    <p>
     BOŽKA: Mesačne?
    </p>
    <p>
     LOJZO: Ročne, dušička, ročne. To by si ty chcela chytro náš dom vyplatiť a ešte i
            zbohatnúť…
    </p>
    <p>
     BOŽKA: Tak koľko už budeme mať na mesiac? Koľko mi budeš dávať? Lebo dvetisíc korún
            na kuchyňu i slúžku — len že vyjdem.
    </p>
    <p>
     LOJZO: Ročne štyridsaťtisíc a tritisícšesťsto a o dva roky automaticky podľa platovej
            normy…
    </p>
    <p>
     BOŽKA: Tak ten náš domček predsa len udržíme…
    </p>
    <p>
     LOJZO
     <span class="emphasis">
      <em>
       (povedome):
      </em>
     </span>
     Mhm! Našim potomkom.
    </p>
    <p>
     BOŽKA
     <span class="emphasis">
      <em>
       (hodí rukou):
      </em>
     </span>
     Ja sa ich už zriekam.
    </p>
    <p>
     LOJZO: Však už tri roky plačeš za nimi…
    </p>
    <p>
     BOŽKA: Dosť bolo plaču, nepomohol. Vyvolila som si inú cestu do života.
     <span class="emphasis">
      <em>
       (Dôrazne.)
      </em>
     </span>
     Ja budem písať!
     <span class="emphasis">
      <em>
       (S veľkým gestom a
               hlasom.)
      </em>
     </span>
     Moje knižky — moje deti!
    </p>
    <p>
     LOJZO: Tak aby ich bolo aspoň dvanásť!
    </p>
    <p>
     BOŽKA: Bude! Mám napremýšľané rozprávok, i dejov do hier dramatických… Len ešte
            pravopis a štýl… Ale Marčík núti ma do veršov. Že mám veľký citový fond.
    </p>
    <p>
     LOJZO: Tak by som súdil i sám.
    </p>
    <p>
     BOŽKA
     <span class="emphasis">
      <em>
       (naivne):
      </em>
     </span>
     Z čoho?
    </p>
    <p>
     LOJZO: Lebo sa hneď urazíš.
    </p>
    <p>
     BOŽKA: Lebo neviem, kedy vážne čo so mnou mieniš a kedy ma na žart obraciaš.
    </p>
    <p>
     HANKA
     <span class="emphasis">
      <em>
       (za scénou):
      </em>
     </span>
     Pán spisovateľ!
    </p>
    <p>
     BOŽKA
     <span class="emphasis">
      <em>
       (vážne, starostlivo):
      </em>
     </span>
     Ale však to bolo dobre: vziať do
            štvrtej izby Marčíka? Šesťsto korún mesačne — zaplatí mäsiara.
    </p>
    <p>
     HANKA
     <span class="emphasis">
      <em>
       (vbehne):
      </em>
     </span>
     Pána Marčíka nemôžem dovolať.
    </p>
    <p>
     BOŽKA
     <span class="emphasis">
      <em>
       (opraví ju):
      </em>
     </span>
     Pána profesora, Hanka.
    </p>
    <p>
     HANKA: Jaj, keď sa vše pomýlim. Hádže rukami, chytá sa za hlavu a ukazuje mi „jazyk“.
    </p>
    <p>
     LOJZO: Čo ti ukazuje?
    </p>
    <p>
     HANKA: Papier, pán dirigent; ale oni to s milosťpaňou volajú „jazykom“.
    </p>
    <p>
     LOJZO
     <span class="emphasis">
      <em>
       (delikátne):
      </em>
     </span>
     Po novinársky…
    </p>
    <p>
     BOŽKA: Tak vynes pána profesorovu kávu do kuchyne. Postav na kraj sporáka.
    </p>
    <p>
     HANKA: Prosím.
     <span class="emphasis">
      <em>
       (Vezme šálku a vyjde.)
      </em>
     </span>
    </p>
    <p>
     BOŽKA: Má zvláštny papier na verše. Útržkový blok, dlhé, široké pásky na voľný verš…
            Iste letné ráno chytá. Či veršom a či prózou? Čítaš ty jeho kurzívy v Denníku? Že
            vtipné?
    </p>
    <p>
     LOJZO
     <span class="emphasis">
      <em>
       (prikývne):
      </em>
     </span>
     Kuknem iba. Ja musím čítať noviny od zadku; čo
            sa môjho fachu týka. Národohospodárska rubrika — to je môj verš i próza! Dosť hanba na
            naše časopisectvo, že taký dôležitý rezort, ako je národohospodárstvo, finančná veda, je
            čertviekde, na posledných stranách alebo nikde! Politicky sme slobodní, ale hospodársky
            tak priam nebudeme… Mládež šúľa verše, bájky; zamilovane stonie a brnká na jednej
            strune, ani na drumbli. Vážnej veci národohospodárskej sa venovať — hja, na to treba
            rozum a nielen cit. Rozplývať sa v oblakoch, to sa každý môže, keď sa najedol a napil;
            ale tu je život, skutočný, reálny svet. Päť percent pýtajú od vkladov a na osem chcú
            pôžičky, a z toho — ži i zarob ešte na dividendu…
    </p>
    <p>
     BOŽKA: A mne sa poézia predsa páči! Načo som ja len šla na tú obchodnú… keď ma k
            divadlu ťahalo…
    </p>
    <p>
     LOJZO: To bolo moje šťastie… že som si ťa z banky mohol preniesť sem do nášho
            hniezda…
    </p>
    <p>
     BOŽKA
     <span class="emphasis">
      <em>
       (so žiaľom):
      </em>
     </span>
     Ale zase len za účtovníčku!
     <span class="emphasis">
      <em>
       (Vykríkne.)
      </em>
     </span>
     Čučko môj drahý, ja už nebudem zapisovať denné
            príjmy a či vlastne výdavky! Presvedčil si sa, že šetrím, nuž načo…?
    </p>
    <p>
     LOJZO: Tak ty ozaj chceš lietať v oblakoch? Dobre, pekne. „Skús krídla“, opakujem s
            Marčíkom. Však netreba ti môjho povzbudenia, keď vidím čo deň
     <span class="emphasis">
      <em>
       (dôrazne)
      </em>
     </span>
     — nevytýkam, pravda — ale vidím: balíky, účty od
            kníhkupcov z Martina i z Prahy a samé spevy, verše, básne… A tých „mladých zajacov“
            koľko! Lenže ja by som i trochu prózy, predsa len…
    </p>
    <p>
     BOŽKA: Až sa poéziou zasýtim. Ach, tí mladí! Dušu ti obnažia!
    </p>
    <p>
     LOJZO: Čo len dušu…
    </p>
    <p>
     BOŽKA: Čo ty súdiš? Smrek či Lukáč je väčší básnik?
    </p>
    <p>
     LOJZO: Či ja to tak čítam, aby som súdil? Ešte keď sa niekedy národa, sedliaka
            dotknú, to hej, sa mi ľúbi; ale keď už začnú zamilovane skučať…
     <span class="emphasis">
      <em>
       (Krčí nosom,
               hádže rukou.)
      </em>
     </span>
     Vajanský, to bol básnik! Národ nadovšetko, a nie výlevy
            srdiečka… A keď, tak starý náš Sládkovič! „Marína“!
     <span class="emphasis">
      <em>
       (Nežne.)
      </em>
     </span>
     Ja
            som, poviem ti pravdu, keď som za tebou chodil, čítal „Marínu“, ba i spamäti sa učiť
            začal — štyridsiaty prvý verš: „Možno mi…“; ale skorej som ťa dostal, ako „Marínu“
            dočítal. Priveľa filozofie a lúštiť niet kedy… Treba účtovať a dirigovať. „Marína“
            zostala v oblakoch, ale Božka padla do náručia.
     <span class="emphasis">
      <em>
       (Dotkne sa jej ruky priateľsky
               a vstane od stola.)
      </em>
     </span>
    </p>
    <p>
     BOŽKA
     <span class="emphasis">
      <em>
       (snivo):
      </em>
     </span>
     Ach, by ti „Marínu“ Marčík čítal a vykladal… A
            hoci tvoj citát
     <span class="emphasis">
      <em>
       (deklamuje):
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <span class="emphasis">
       <em>
        Možno mi tvojich úst sa odrieknuť,
       </em>
      </span>
      <br/>
      <span class="emphasis">
       <em>
        možno mi ruky nedostať,
       </em>
      </span>
      <br/>
      <span class="emphasis">
       <em>
        možno mi v diaľky žiaľne utieknuť,
       </em>
      </span>
      <br/>
      <span class="emphasis">
       <em>
        možno mi nemilým ostať,
       </em>
      </span>
      <br/>
      <span class="emphasis">
       <em>
        možno mi ústam smädom umierať,
       </em>
      </span>
      <br/>
      <span class="emphasis">
       <em>
        možno mi žialiť v samote,
       </em>
      </span>
      <br/>
      <span class="emphasis">
       <em>
        možno mi život v púšťach zavierať,
       </em>
      </span>
      <br/>
      <span class="emphasis">
       <em>
        možno mi nežiť v živote,
       </em>
      </span>
      <br/>
      <span class="emphasis">
       <em>
        možno mi seba samého zhubiť: —
       </em>
      </span>
      <br/>
      <span class="emphasis">
       <em>
        nemožno mi ťa neľúbiť! —
       </em>
      </span>
      <br/>
      (Sládkovič.)
     </p>
    </div>
    <p>
    </p>
    <p>
    </p>
    <p>
     Vieš, Čučulík, že ja už budem mať v svojej knižnici tristo zväzkov kníh? Už sa ani
            Marčík v poličkách nevyzná, lebo ja chcem mať v každej izbe a zo všetkých…
    </p>
    <p>
     LOJZO: Ale na
     <span class="emphasis">
      <em>
       (ukáže na svoju izbu)
      </em>
     </span>
     moje ani siahnuť, aby mi
            odborné nepotrepal s inými.
    </p>
    <p>
     BOŽKA: Do tvojej izby on ani nevkročí.
    </p>
    <p>
     LOJZO: Práve! My o vlku, a vlk…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507013">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, Marčík.
      </em>
     </span>
    </p>
    <p>
    </p>
    <p>
     MARČÍK
     <span class="emphasis">
      <em>
       (vlasy do šírky, mašľa — uzol, šatôčka vo vrecku, kvietok v kabáte;
               vážne vchádza):
      </em>
     </span>
     … ani nie za humny, ale vo dverách.
     <span class="emphasis">
      <em>
       (Vážne
               položí knihu, z ktorej trčia jazyky papiera.)
      </em>
     </span>
     Dobré ráno!
    </p>
    <p>
     LOJZO: Na moje odborné knihy ani siahnuť, básniku!
    </p>
    <p>
     MARČÍK: Božechráň, pán dirigent!
    </p>
    <p>
     HANKA
     <span class="emphasis">
      <em>
       (donesie šálku kávy a položí na stôl):
      </em>
     </span>
     Prosím, pán, pán
            profesor…
    </p>
    <p>
     MARČÍK
     <span class="emphasis">
      <em>
       (sa obzrie, hodí Hanke):
      </em>
     </span>
     Ďakujem. Ruky bozkávam,
            milostivá…
     <span class="emphasis">
      <em>
       (Bozká zdĺhavo a myslí, že to Lojzo nevidí.)
      </em>
     </span>
    </p>
    <p>
     BOŽKA
     <span class="emphasis">
      <em>
       (si konečne ruku vytrhne):
      </em>
     </span>
     Prestaňte mi bozkávať od dneška
            ruky, pán profesor. Ja nemám na to nijakých zásluh, aby mi spisovateľ… a zvyky
            zdvorilosti vám odpúšťam. Podať si priateľsky, demokraticky ruku — to je, čo mi
            imponuje.
    </p>
    <p>
     MARČÍK: Prosím, milostivá, ako rozkážete.
    </p>
    <p>
     BOŽKA: Ani „milostivá“ mi nehovorte. „Pani Božena“, to bude dosť vážne, však Lojzko?
    </p>
    <p>
     LOJZO
     <span class="emphasis">
      <em>
       (rozloží ruky):
      </em>
     </span>
     Ako sa dohodnete. Ja nebozkávam, iba
            rodičom…
    </p>
    <p>
     MARČÍK: A pani hlavnej direktorovej?
    </p>
    <p>
     LOJZO: To ešte predvojenný zostatok…
    </p>
    <p>
     BOŽKA: Vidíš, a mne nie…
    </p>
    <p>
     LOJZO: Nechaj. — Tu obdivuj, že profesora hneď za rána múza bozkala…
     <span class="emphasis">
      <em>
       (Vstane od stola a zapáli si cigaretu na cestu.)
      </em>
     </span>
    </p>
    <p>
     MARČÍK: Eh, iba sa hrá, pán dirigent. Márna snaha ju schytiť do náručia. Iba pokúša.
            I chcem i začnem logikou pre život, či kýho čerta, pre skúšky! Ale váš poetický dom,
            záhrada, spev vtáčí, bzukot včeličiek, ranná rosa na milostivej — pardon, pani Boženy —
            kvetoch — už som v poézii.
    </p>
    <p>
     BOŽKA
     <span class="emphasis">
      <em>
       (berie Marčíkovu knihu):
      </em>
     </span>
     Smiem?
    </p>
    <p>
     MARČÍK
     <span class="emphasis">
      <em>
       (skočí a drží knihu i s jej rukami):
      </em>
     </span>
     Milostivá, pani
            Božena, nehotové…
    </p>
    <p>
     BOŽKA: Dovoľte… Chcela by som vidieť vaše verše v makuláte…
    </p>
    <p>
     LOJZO: Ty chceš vnikať do tajov tvorenia? — aby som sa raz i ja poeticky vyslovil.
            Uvidíme, keď ty začneš vážne, či budeš pretierané ukazovať. Braček drahý, bilancia sa
            neukazuje, iba hotová. Hľa, čo čiarkaš, vše i v noci, nechceš ani mne ukázať.
     <span class="emphasis">
      <em>
       (Berie aktovku.)
      </em>
     </span>
    </p>
    <p>
     BOŽKA: Keď ty hneď zabŕdaš do pravopisu. Aha, keď list mame tvojej alebo svojej
            napíšem, štúraš mi v ňom, chyby hľadáš. Raz si mi i prepísať rozkázal — rodinný list.
            Teba sa poradím, keď budem písať peňažnícku rubriku. Potom mi to zrediguješ. Ty nie si
            poetický duch. Všetko ťaháš a stiahneš na zem. Aby ti i verš i poviedky mali nohy,
            chodili po zemi. Zabúdaš, že už i vtáčky majú krídelká, nie by myšlienky a city ľudské…
    </p>
    <p>
     MARČÍK
     <span class="emphasis">
      <em>
       (dosiaľ jedol a len oči pásol po Božke):
      </em>
     </span>
     Sláva,
            milostivá! Pardon — pani Božka!
    </p>
    <p>
     BOŽKA
     <span class="emphasis">
      <em>
       (prísne):
      </em>
     </span>
     Bo — že — na!
    </p>
    <p>
     MARČÍK: Ohromné porovnanie a myšlienka! Prehrali ste, pán dirigent, s vaším
            realizmom, či až naturalizmom!
    </p>
    <p>
     LOJZO: Tak lietajte… ale nezabúdajte na skúšky, čo vám majú dať pevné postavenie, a
     <span class="emphasis">
      <em>
       (Božke)
      </em>
     </span>
     ty na zápražku, lebo bude jedlo horké.
    </p>
    <p>
     BOŽKA: Na to mám Hanku.
    </p>
    <p>
     LOJZO: Tak na dom a záhradu.
    </p>
    <p>
     BOŽKA: O ten sa ty staráš… Ja sa nebudem. Ja chcem žiť, alebo aspoň túžiť za hlbším,
            plnším, vyšším životom!
    </p>
    <p>
     MARČÍK: Sláva, nazdar!
    </p>
    <p>
     LOJZO: Dobre, túž a ži. Tak zbohom!
     <span class="emphasis">
      <em>
       (Ide Božku bozkať v líce na
               rozlučné.)
      </em>
     </span>
    </p>
    <p>
     BOŽKA
     <span class="emphasis">
      <em>
       (znesie bozk chladne, ba nerada, trpne).
      </em>
     </span>
    </p>
    <p>
     MARČÍK
     <span class="emphasis">
      <em>
       (hľadí, gesto odporu):
      </em>
     </span>
     Porúčam sa vám, pán dirigent.
    </p>
    <p>
     BOŽKA
     <span class="emphasis">
      <em>
       (zavráva bozk):
      </em>
     </span>
     Čo na obed, Čučulík? Aby som razom
            nevybočila z povinností a radostí domácej panej!
    </p>
    <p>
     LOJZO: Čo? — Dnes je streda. Teda halušky s kapustou a… a v komore som videl ešte
            fľašu zamútených uhoriek lanských — tak polievku z nich. Aby si však do nej octu
            nenaliala…
    </p>
    <p>
     BOŽKA: Čo som i nie kuchárka, ako moja — alebo tvoja mama…
    </p>
    <p>
     LOJZO
     <span class="emphasis">
      <em>
       (horlivo):
      </em>
     </span>
     Moja mama nakladala uhorky do súdka, ale od
            nových si nepoznala, že sú lanské! A chleba napiecť… Počkaj, spomínam si. O tomto čase,
            v kosbe, vedela pri jednom dyme napiecť: koláčov na hody, opekancov za vrece na kosbu a
            dvanásť chlebov ako dobrá hlavnica. A sama! A nič jej z koryta neušlo. Ja som
            posluhoval. Zbohom!
    </p>
    <p>
     MARČÍK: Poklona.
    </p>
    <p>
     BOŽKA
     <span class="emphasis">
      <em>
       (vyprevádza; po chvíli sa vráti, vydýchne):
      </em>
     </span>
     Chuj!
     <span class="emphasis">
      <em>
       (Rozhodí rukami od únavy.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507367">
        </a>
        Výstup 3.
       </h2>
      </div>
     </div>
    </div>
    <p>
     <span class="emphasis">
      <em>
       Marčík, Božka.
      </em>
     </span>
    </p>
    <p>
    </p>
    <p>
     MARČÍK
     <span class="emphasis">
      <em>
       (zatiaľ jedol):
      </em>
     </span>
     Božka, strašný prozaik ten váš Čučko. Ja
            už, že nám začne vykladať, ako s otcom drevo kálal v lese… a že to nikto tak nevedel.
    </p>
    <p>
     BOŽKA
     <span class="emphasis">
      <em>
       (prstom):
      </em>
     </span>
     Pst! Môj muž vám nie je Čučko. A ešte polieva
            tekvice na dvoriku a vy ma „Božkou“ zoviete. Jeho absolútnu dôveru v nás nesmieme
            sklamať. Viete, že Lojzo začína byť na celú poéziu žiarlivý a či aspoň ju znevažuje?
            „Národohospodárstvo“, to jeho svet. Venovanie vašej knižky mi spomenul, a keby tak
            prečítal a domyslel, koľké verše na mňa padajú…
    </p>
    <p>
     MARČÍK: Starý tupák. Nech radšej nedomyslí a stará sa o banku a kuchyňu.
    </p>
    <p>
     BOŽKA: O tú už kvôli vám. Lebo že keď berieme od vašich rodičov šesťsto korún… aby
            ste neschudli.
    </p>
    <p>
     MARČÍK
     <span class="emphasis">
      <em>
       (pokloní sa):
      </em>
     </span>
     Preto sa ma vše spýta, koľko vážim.
    </p>
    <p>
     BOŽKA: Preto. Ale nebol on vždy taký. On bol tiež veľký romantik. Na besiedku verše
            písal, kým na mňa čakával… Ako vy, len ten rozdiel, že on mal iba bankový kalendárik, a
            vy máte celé bloky, knihy tých veršov.
    </p>
    <p>
     MARČÍK: Milostivá Božka, sadnite si, poviem vám, že i keď ma chcete pohladiť,
            čliapete ma, až to bolí.
     <span class="emphasis">
      <em>
       (Chytá ju za ruku, položenú na stole.)
      </em>
     </span>
     Zrovnávate moju tvorbu s veršovaním vášho Čučka,
     <span class="emphasis">
      <em>
       (opraví)
      </em>
     </span>
     muža. S
            veršíkmi, ktoré, odpustite, potil zo seba, alebo kradol, aby ste sa zaň vydali, keď
            videl, že ste snivá duša, vyšších poletov, že inak vás nedostane, takú krásnu a takú
            mladú…
    </p>
    <p>
     BOŽKA
     <span class="emphasis">
      <em>
       (naivne):
      </em>
     </span>
     A prečo vy o mne verše píšete?
    </p>
    <p>
     MARČÍK: Ja píšem pre absolútnosť poézie, pre samú krásu viazaného slova, do ktorého
            chcem vtesnať ten svoj veľký cit, ten cit, toho ducha, čo ma k vám doviedol, keď sme
            chodili ešte do gymnázia: vy do kvinty, ja do septimy.
    </p>
    <p>
     BOŽKA: Nelichoťte. Šla som druhý raz do kvarty pre matematiku a maďarčinu…
    </p>
    <p>
     MARČÍK
     <span class="emphasis">
      <em>
       (nedbá na opravu, vzrušene):
      </em>
     </span>
     Spomínate? na naše bozky?
    </p>
    <p>
     BOŽKA: To boli študentské hriešky, z ktorých som sa už dávno vyspovedala.
    </p>
    <p>
     MARČÍK: Mužovi?
    </p>
    <p>
     BOŽKA
     <span class="emphasis">
      <em>
       (naivne):
      </em>
     </span>
     Čoby! Pánu farárovi…
    </p>
    <p>
     MARČÍK: Spomínate, že už vtedy som sa vám dával vo veršoch svojich i cudzích, čo mi
            boli po duši.
    </p>
    <p>
     BOŽKA: Spomínam, že som sa červenala, keď som ich čítala. Ale dnes som vydatá a
            sklamať dôveru mužovu, to nemôžem, neurobím, čo by ste ma ako viedli k poézii a učili ma
            ju zamilovať si, čo ostatne už ani netreba. Mne je milo pri vás pre spomienky, ktorých
            ste sa práve dotkli, ale už som vám povedala neraz a znova vravím: som vydatá, muža si
            vážim, i keď je nie spisovateľom, tak prečo mi na zjavo, v časopisoch i dôverne venujete
            toľko svojich prác? Samé „venujem B. Č.“ „Božene Č.“ a „Božene“. Veď to musí upozorniť
            známych a konečne i muža. Ešte dobre, že vaše práce nečíta, že beletriu vôbec nečíta…
    </p>
    <p>
     MARČÍK: Čím viac navonok viažete sa k mužovi… k Čučkovi svojmu…
    </p>
    <p>
     BOŽKA: Čože by len navonok! Ja ho mám rada i srdečne.
    </p>
    <p>
     MARČÍK: Povedzme — tak sa to svedčí povedať. Ale je vás nehoden. Nehoden vášho ducha,
            plného túžby po kráse, umení a krásnom živote. Neprevideli ste ho, keď ste sa zaň
            vydávali.
    </p>
    <p>
     BOŽKA: A kde ste vy boli vtedy?
    </p>
    <p>
     MARČÍK: Na univerzite v Prahe.
    </p>
    <p>
     BOŽKA: „A zíde z očí, zíde z mysli…“ Až keď nás náhoda zase zniesla…
    </p>
    <p>
     MARČÍK: Nie náhoda. Prozreteľnosť, Božka. Na moje nešťastie. Čomuže som sa ja vtedy
            mohol úfať? Študent! A teraz? Ešte iba kandidát… Ach, ani za suplenta ma nechcú,
            desaťročných chlapcov učiť, lebo nemám predpísaných skúšok, a vy — už vydatá! Božka moja
            nešťastná!
    </p>
    <p>
     BOŽKA: Ticho, slúžka je doma. A ešte som nie „nešťastná“, len vy ma idete spraviť…
    </p>
    <p>
     MARČÍK: Vidíte, ako vás muž „povzniesol“. Strhol vás do najprózovatejšej prózy. Už
            pomaly ani vnímať nebudete vyššie pocity. „Tekvice, slúžka“… Strach pred nežnejším
            slovíčkom, pocitom… Uši si zapchávate… Ústa by ste mi zavreli na sto zámkov…
    </p>
    <p>
     BOŽKA: Tak ako vás mám upozorniť, aby ste nevybočili z medzí snov a poézie, z medzí
            priateľstva, ktoré k vám cítim a od vás čakám? Na svoje verše môj muž už zabudol, slúžka
            poézii nerozumie, ale slovám „vydať sa — nevydať“ — to i ona rozumie, ak vás začuje… A
            také obyčajné slová nemajú padnúť z vašich úst. Buďte vždy v mojej prítomnosti len a len
            poetom a v mužovej — obyčajným bez záujmov kvartieľnikom a prísnym učiteľom mojím.
    </p>
    <p>
     MARČÍK
     <span class="emphasis">
      <em>
       (skloní hlavu).
      </em>
     </span>
    </p>
    <p>
     BOŽKA
     <span class="emphasis">
      <em>
       (poželie):
      </em>
     </span>
     Ukážte, čo ste napísali dnes ráno. Berie knižku
            a číta:
    </p>
    <p>
    </p>
    <p>
    </p>
    <div class="literallayout">
     <p>
      <span class="emphasis">
       <em>
        Nyje duša moja, srdce moje plače.
       </em>
      </span>
      <br/>
      <span class="emphasis">
       <em>
        Ulietlo päť rôčkov a neboli naše…
       </em>
      </span>
     </p>
    </div>
    <p>
    </p>
    <p>
    </p>
    <p>
     MARČÍK: Kto čítaš, rozumej!
    </p>
    <p>
     BOŽKA: Netykajte mi ani v poézii. Slúžka môže si vykladať…
    </p>
    <p>
     MARČÍK
     <span class="emphasis">
      <em>
       (trpko):
      </em>
     </span>
     Tekvice, slúžka…
    </p>
    <p>
     BOŽKA: Načo ste napísali tak jasne… „Ulietlo päť rôčkov…“? To by som sa musela
            červenať, keby ste to len pred mužom čítali. On to od vás, pravda, nežiadal a nebude
            žiadať, ale môžu ho upozorniť, že má v dome poetu…
    </p>
    <p>
     MARČÍK
     <span class="emphasis">
      <em>
       (opovržlivo hodí rukou):
      </em>
     </span>
     Dirigent banky! — Tak jasne…?!
            Aby ste už raz počuli plač duše mojej.
    </p>
    <p>
     BOŽKA: „Plač duše mojej“. Krásne slová! Opravdu poetické.
     <span class="emphasis">
      <em>
       (Snivo.)
      </em>
     </span>
     Čo sa v nich všetko tají…
    </p>
    <p>
     MARČÍK: Milovanie sa duší, to jediné, čo ja od teba žiadam.
    </p>
    <p>
     BOŽKA
     <span class="emphasis">
      <em>
       (kladie mu ruku na ústa):
      </em>
     </span>
     Ježišmária, slúžka!…
    </p>
    <p>
     MARČÍK: Tekvice! — Božka, maj si muža na všedný, pozemský život, len mňa ľúb dušou!
     <span class="emphasis">
      <em>
       (Strhne ju za ruky.)
      </em>
     </span>
    </p>
    <p>
     BOŽKA
     <span class="emphasis">
      <em>
       (odtíska ruky):
      </em>
     </span>
     „Ľúb dušou…“ Ste mi sympatický, bývate v
            našom dome, ste mojím učiteľom, rada čujem vaše reči, rada som s vami pri knihe, milujem
            váš verš i prózu, tak čože ešte…?
    </p>
    <p>
     MARČÍK: Ja zostanem i na prázdniny… s tebou, moja božská poézia!
     <span class="emphasis">
      <em>
       (Bozkáva
               jej ruky.)
      </em>
     </span>
    </p>
    <p>
     BOŽKA
     <span class="emphasis">
      <em>
       (prichytila sa):
      </em>
     </span>
     To som už Lojzovi navrhla…
     <span class="emphasis">
      <em>
       (Vydýchne.)
      </em>
     </span>
     Pri cudzích viete tak poeticky hovoriť, a keď sme
            sami, už ste až drzý, že radšej pošlem Hanku nakúpiť.
     <span class="emphasis">
      <em>
       (Do dverí.)
      </em>
     </span>
     Hanka!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505202">
        </a>
        Výstup 4.
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, Hanka.
      </em>
     </span>
    </p>
    <p>
    </p>
    <p>
     HANKA
     <span class="emphasis">
      <em>
       (klope).
      </em>
     </span>
    </p>
    <p>
     MARČÍK, BOŽKA:
     <span class="emphasis">
      <em>
       (vyskočia):
      </em>
     </span>
     Voľno.
    </p>
    <p>
     HANKA
     <span class="emphasis">
      <em>
       (vojde v rozpakoch).
      </em>
     </span>
    </p>
    <p>
     BOŽKA: Čože klopeš, keď ťa volám? Tu jedáleň, a nie spálňa. Ty hlupáčik.
    </p>
    <p>
     HANKA: Jaj, ja som sa pomýlila, milosťpani, keď sú tu pán profesor.
    </p>
    <p>
     BOŽKA: Uchyť košík, bež, kúp hlávku kapusty na halušky… Aj, aj tri rezky teľacie.
    </p>
    <p>
     HANKA: Pol kila?
    </p>
    <p>
     MARČÍK: Ó, próza života!
    </p>
    <p>
     BOŽKA: A jesť sa vám bude chcieť na poludnie, všakže? Dobre, pol. A ešte rozmysli, čo
            ti chybí do kuchyne a do komory, a dones z obchodu. Aby si nemusela lietať potom, keď
            začneme variť.
    </p>
    <p>
     MARČÍK: A Andreja pozdrav, ak ho stretneš.
    </p>
    <p>
     HANKA: By tomu dali pán dirigent! To je pri robotnom človeku nie ako u pánov… My ak
            sa vidíme raz do týždňa.
    </p>
    <p>
     BOŽKA: Len sa ponáhľaj.
    </p>
    <p>
     MARČÍK: A z vašej dediny všetky tetky pozdrav na trhu.
    </p>
    <p>
     HANKA: Jaj, ako by som sa zastavovala…
     <span class="emphasis">
      <em>
       (Urazená ide von. Pauza.)
      </em>
     </span>
    </p>
    <p>
     MARČÍK
     <span class="emphasis">
      <em>
       (rozšíri ramená):
      </em>
     </span>
     Moja poézia!
    </p>
    <p>
     BOŽKA
     <span class="emphasis">
      <em>
       (uhne sa, sadne ku klavíru a hodí tri-štyri akordy piesne: „Nestískaj
               mi, šuhaj, rúčku…“)
      </em>
     </span>
    </p>
    <p>
     MARČÍK: Zahrajte tú, tú…
    </p>
    <p>
     BOŽKA
     <span class="emphasis">
      <em>
       (ťažko hrá):
      </em>
     </span>
     Neviem. Nikdy nebudem umelcom.
    </p>
    <p>
     MARČÍK: Budete na inom poli… mojom. Ešte ma prevýšite, čoho si z duše prajem!
     <span class="emphasis">
      <em>
       (Chce objať Božku v ramenách celú.)
      </em>
     </span>
    </p>
    <p>
     BOŽKA
     <span class="emphasis">
      <em>
       (rozšíri ramená, aby ju nemohol objať):
      </em>
     </span>
     Neposlala som
            Hanku do mesta, aby ste sa z výšin Parnasu znášali na zem…
    </p>
    <p>
     MARČÍK: Len krôčik… Ten som vám dlžen.
    </p>
    <p>
     BOŽKA
     <span class="emphasis">
      <em>
       (vtipne):
      </em>
     </span>
     Dlhy čestne splácať, to je prvý princíp môjho
            muža.
    </p>
    <p>
     MARČÍK
     <span class="emphasis">
      <em>
       (vezme Božku za rameno a prevedie na diván):
      </em>
     </span>
     Všetka česť
            za to vášmu Čučkovi. Ale i vôbec. Stará sa o banku, má tiež ideály, keď i
            národohospodárske; píše odborne, reční, agituje a tým dvíha ústav, i seba vyniesol z
            neznáma… Zaopatril vás slušne. Ja by som vás tak nikdy nie. Si mu ženou. Buď, ale dušu
            zachovaj si čistú. Nepredávaj sa mu ani za všetko pohodlie.
    </p>
    <p>
     BOŽKA: Akože sa mu predávam?
    </p>
    <p>
     MARČÍK: Poviem ti hneď. To večné bozkávanie sa pri jeho odchode, príchode a verejne…
    </p>
    <p>
     BOŽKA: Pri príchode, ten bozk som už stornovala; že varím, ruky mastné… a mohla by ho
            objať. Ale nie…
     <span class="emphasis">
      <em>
       (Cudne, s utajeným dychom i hlasom.)
      </em>
     </span>
     Odkedy vy u
            nás bývate…
     <span class="emphasis">
      <em>
       (Vzdychne, viniac sa.)
      </em>
     </span>
     A to je moja prvá zrada a
            nevera, ktorú som pre vás na mužovi spáchala. Ale pýrila som sa, keď ste bývali
            nečakaným svedkom…
     <span class="emphasis">
      <em>
       (Vzmuží sa a zaprie.)
      </em>
     </span>
     Svedkom iba a nič viac,
            aby ste si nenamýšľali…
    </p>
    <p>
     MARČÍK: Nie! Ja len, že bozk je najvyššia poézia! Posvätný prejav dvoch duší. A u vás
            dvoch akýže to prejav? Najedli ste sa masla s chlebom, napili kávy, on myslí na banku,
            ty na kuchyňu, a že banka je inde a kuchyňa inde — nuž sa na rozchodné bozkáte… Bez
            vzrušenia, bez účasti duší, len pre formu, zvyk manželský, aby sa nepovedalo, že ste len
            tri roky manželmi a už si nehrkútate. A ono azda vám to pristalo prvé tri týždne, keď
            ste mysleli na seba v žiare prvého spaľovania sa…
    </p>
    <p>
     BOŽKA: Niet mi vyhnutia! Akože mu to mám odoprieť, keď sme si to uviedli v prvých
            dňoch po svadbe…
    </p>
    <p>
     MARČÍK: Hovorím…
    </p>
    <p>
     BOŽKA
     <span class="emphasis">
      <em>
       (pokračuje):
      </em>
     </span>
     Ja sa dosť odťahujem, hľadám si akoby prácu,
            aby ma manžel nenašiel, pomaly ponechal prázdny zvyk, ale on dôsledne a vždy ide za mnou
            a svoje vykoná, či sme sami a či sa kto díva…
    </p>
    <p>
     MARČÍK: Presnosť finančníka! Ja som celý bez seba, keď to vidím. Skočiť, udrieť by ho
            chcel do nosa, aby neprofanizoval sväté prejavy duševné…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505487">
        </a>
        Výstup 5.
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, Lojzo.
      </em>
     </span>
    </p>
    <p>
    </p>
    <p>
     LOJZO
     <span class="emphasis">
      <em>
       (za scénou):
      </em>
     </span>
     Hanka, kufrík!
    </p>
    <p>
     BOŽKA, MARČÍK
     <span class="emphasis">
      <em>
       (odskočia od seba; Marčík chce von, ale Božka ho trhne, aby
               sa spamätal; prisadnú rýchle k stolu a Božka otvorí na verímboha schytenú knihu a
               hlasne akoby čítala vetu):
      </em>
     </span>
     „Rytmus môže byť prízvučný, alebo časomerný.“
    </p>
    <p>
     LOJZO
     <span class="emphasis">
      <em>
       (vojde s aktovkou a začuje vetu):
      </em>
     </span>
     Hodina poetiky.
    </p>
    <p>
     MARČÍK, BOŽKA
     <span class="emphasis">
      <em>
       (vstanú).
      </em>
     </span>
    </p>
    <p>
     MARČÍK: Milostivá nemôže pochopiť prízvučnú a časomernú prozódiu: trochej, jamb,
            daktyl…
    </p>
    <p>
     BOŽKA: No, čo ty na to, Čučúlik, ako môže byť dlhá slabika krátkou…? „Po — ná — ša
            sa“, to sú vraj dva trocheje.
    </p>
    <p>
     MARČÍK: Lebo sa nehľadí na dĺžku, ale na prízvuk, však, pán dirigent!
    </p>
    <p>
     LOJZO: V poézii je všeličo nie tak ako v živote, a páči sa nám… Na príkladoch jej to
            vyložíte. Pochopí, je bystrá. Čo tá toho už vie, ako mi rapotala i dnes všelijaké náuky…
            Spať nedá a svietila by do polnoci.
    </p>
    <p>
     BOŽKA: Musím zopakovať. Preberáme slovenskú poetiku „Bujnák-Menšíkovu“ a tam
            spomenuté diela čítame.
    </p>
    <p>
     LOJZO: Tak učiť — dobrá metóda, pán profesor. Teória bez príkladu nestojí nič, tak
            nejak povedal už slávny náš Komenský!
    </p>
    <p>
     MARČÍK
     <span class="emphasis">
      <em>
       (vážne, unavene):
      </em>
     </span>
     Nadnes dosť, milostivá pani Božena.
            Musím zase do toho, čo ma živiť bude, ako pán dirigent hovorieva.
     <span class="emphasis">
      <em>
       (Vyjde s
               poklonou.)
      </em>
     </span>
    </p>
    <p>
     LOJZO: Neprekážaj, Božka, profesorovi, keď sa chce učiť. Poetika, estetika, to je,
            braček, príprava dlhá, a ešte príklady, vzory čítať… A ty by si chcela lyžicou pochlípať
            vedomosti. Od raňajok ho molestuješ? Verše písať? To ako keď mne dali kedysi bianko
            zmenku po nemecky vyplniť na hundertachtzehn, hneď bolo hundertachtzig tisíc, a už bola
            diferencia, ako vo verši disonancia. Všade musí byť rým a rytmus, a vo verši tobôž!
    </p>
    <p>
     BOŽKA: Čo si prišiel, Lojzko?
    </p>
    <p>
     LOJZO: Nepočuješ, že „kufrík“ volám? Telegram. Zajtra direktórium v centrále. Daj mi
            bielizeň, aby som na rýchlik dobehol.
    </p>
    <p>
     BOŽKA
     <span class="emphasis">
      <em>
       (skočí do pitvora pre kufrík, vyberá a kladie doň
               bielizeň):
      </em>
     </span>
     Pôjdeme ťa odprevadiť…
    </p>
    <p>
     LOJZO: Netreba, pôjdem električkou.
    </p>
    <p>
     BOŽKA: Kufrík ti Hanka…
    </p>
    <p>
     LOJZO: K električke. Úradné aktá sám nosím…
     <span class="emphasis">
      <em>
       (Na aktovku.)
      </em>
     </span>
    </p>
    <p>
     BOŽKA: Ale si, Čučúlik, spapaj niečo na cestu. Praženičku…
    </p>
    <p>
     LOJZO: Nebudem; zjem obed v jedálnom. Do siedmej by bolo dlho o hlade a smäde.
    </p>
    <p>
     BOŽKA
     <span class="emphasis">
      <em>
       (ho tuľká po lícach):
      </em>
     </span>
     Dobre, múdre, napapaj sa riadne, ty
            môj dirigent! On si ide zase do sveta, a ja čučkaj doma… Čo mi donesieš?
     <span class="emphasis">
      <em>
       (Objíma a bozkáva Lojza.)
      </em>
     </span>
    </p>
    <p>
     LOJZO: Čerešne pod Tatrami ešte nebudú… ak by šalátu.
    </p>
    <p>
     BOŽKA: Tak zrádzaš svoj kraj! Predsa oštiepok, parenička, to vaše ovocie…
    </p>
    <p>
     LOJZO: Ozaj, bryndzičky donesiem na halušky.
    </p>
    <p>
     BOŽKA: To! No, vidíš! A čerešne by si nosil. Tie máš na ústach…
    </p>
    <p>
     LOJZO: A čože? Ešte sa nelúčime…
    </p>
    <p>
     BOŽKA: Ba!
     <span class="emphasis">
      <em>
       (Stydlivo.)
      </em>
     </span>
     Ja, Lojzko, keď ideme sami… a keď sa
            nedívajú… rada sa s tebou bozkávam; no všakže?
    </p>
    <p>
     LOJZO: No, hej. Tak čože?
    </p>
    <p>
     BOŽKA: Ale keď cestuješ a ťa vyprevádzam a idú, vidia nás aj známi, nemôžem zato, ale
            hanbím sa, keď sa bozkávame na ulici, na stanici, verejne. Ešte keby si bol starší, že
            by to bolo ako otec s dcérou, rodič s dieťaťom; ale ináče je to nemoderné. Zbozkávame sa
            tu do sýta, takto
     <span class="emphasis">
      <em>
       (bozkáva ho),
      </em>
     </span>
     teraz a potom si len ruky podáme,
            to bude vážnejšie. Dobre? Ty si rozumný, nebudeš v tom nič vidieť. To prosto estetický
            cit mi tak žiada… Mizne stará móda. Všimni si, skoro toho nevidíš. Načo predlžovať staré
            zvyky? No bozkaj ma. Tuto, na líčko.
    </p>
    <p>
     LOJZO
     <span class="emphasis">
      <em>
       (bozkáva).
      </em>
     </span>
    </p>
    <p>
     BOŽKA: Jedno, druhé, na čelo, aby som bola múdra, a teraz…
     <span class="emphasis">
      <em>
       (Božka pritisne
               bozk na Lojzove ústa.)
      </em>
     </span>
     Však je to takto sladšie, ako keď už vlak dochodí,
            treba na perón sa tisnúť, o kufor dbať, úradné aktá, sluhu striehnuť, na miesto myslieť…
    </p>
    <p>
     LOJZO: Dobre. Máš pravdu. Ale dnes by som sa ešte pomýlil.
     <span class="emphasis">
      <em>
       (Bozká
               ju.)
      </em>
     </span>
     Dnes ma ani do ulice nevyprevádzajte. Ja sa s vami nepovlečiem
     <span class="emphasis">
      <em>
       (kuká na hodinky)
      </em>
     </span>
     a mám svoje myšlienky, referát o filiálke v
            hlave pozbierať a premyslieť, návrhy praktické… a tak ďalej, sto vecí. Prídete mi
            naproti zajtra večer.
    </p>
    <p>
     BOŽKA: Prídem! Ale ak sa budem báť?
    </p>
    <p>
     LOJZO: Ste traja!
    </p>
    <p>
     BOŽKA: Dve.
    </p>
    <p>
     LOJZO: A Marčík?
    </p>
    <p>
     BOŽKA: Ten pobeží pod viešku, do kaviarne, keď sa nemusí báť tvojho dohovárania.
            Strašne nezdvorilý človek, keď si ty nie doma. Nepoznáš ho. Vyprevadiť ma nechce ani z
            kina domov,
     <span class="emphasis">
      <em>
       (opatrne)
      </em>
     </span>
     do kaviarne ešte… a ešte… by ma ťahal —
            vidieť vraj svet… Ta by som si šla prečítať časopisy a tak by sme prišli na stanicu.
    </p>
    <p>
     LOJZO: „Hotovo“!
     <span class="emphasis">
      <em>
       (Podá jej ruku.)
      </em>
     </span>
    </p>
    <p>
     BOŽKA
     <span class="emphasis">
      <em>
       (ho objíme):
      </em>
     </span>
     Ty môj tuláčik! On ti vše ide na cesty… A ja
            doma… Ani k mame…
    </p>
    <p>
     LOJZO: Pôjdeme.
    </p>
    <p>
     BOŽKA: Ja nie.
    </p>
    <p>
     LOJZO: Prečo?
    </p>
    <p>
     BOŽKA: Budem šetriť na knižnicu. Nože, pripomeň si tú pomoc k polročným účtom.
    </p>
    <p>
     LOJZO: Marčíka?
    </p>
    <p>
     BOŽKA: Už kohokoľvek; ale jeho, aby si sa šetril trošku. Ja ti nedovolím celé noci v
            banke tráviť na úkor tvojho zdravia. Veď ja mám tiež do toho slovo! Ak ty nie, napíšem
            ja hlavnému direktorovi…
    </p>
    <p>
     LOJZO: Len to nie! Do bankových vecí sa mi nestar!
    </p>
    <p>
     BOŽKA: To sú moje rodinné… moje manželské…
    </p>
    <p>
     MARČÍK
     <span class="emphasis">
      <em>
       (dnu s paličkou v ruke):
      </em>
     </span>
     Vyprevadíme pána dirigenta?
    </p>
    <p>
     HANKA
     <span class="emphasis">
      <em>
       (donesie košík, ukázať, čo kúpila):
      </em>
     </span>
     Milosťpani, že som sa
            teraz zavrtla?
    </p>
    <p>
     LOJZO
     <span class="emphasis">
      <em>
       (Marčíkovi):
      </em>
     </span>
     Ďakujem, pobežím sám. Len Hanka kufrík po
            električku…
     <span class="emphasis">
      <em>
       (Podá.)
      </em>
     </span>
    </p>
    <p>
     MARČÍK: Aby ste si, Hanka, nesplietli košík s kufríkom.
    </p>
    <p>
     HANKA
     <span class="emphasis">
      <em>
       (berie kufrík a odchádza, zagániac na Marčíka).
      </em>
     </span>
    </p>
    <p>
     BOŽKA
     <span class="emphasis">
      <em>
       (vezme jej košík z ruky):
      </em>
     </span>
     A aby si nestratila pána z očí
            po ulici.
    </p>
    <p>
     HANKA
     <span class="emphasis">
      <em>
       (vyjde):
      </em>
     </span>
     Dočkám v pitvore.
    </p>
    <p>
     LOJZO
     <span class="emphasis">
      <em>
       (otáča sa a berie aktovku, kabát a dáždnik na ruku):
      </em>
     </span>
     Tak…?
     <span class="emphasis">
      <em>
       (Chce bozkať.)
      </em>
     </span>
     Pardon!
     <span class="emphasis">
      <em>
       (Razom podáva ruku
               Božke.)
      </em>
     </span>
     Zbohom, do videnia zajtra večer o jedenástej!
    </p>
    <p>
     BOŽKA: Istotne ťa budeme čakať aspoň s Hankou a Andrejom, ak nás pán profesor zradí.
    </p>
    <p>
     MARČÍK: Ohó, milostivá! Tam budem!
    </p>
    <p>
     LOJZO
     <span class="emphasis">
      <em>
       (štipľavo):
      </em>
     </span>
     Tak, pán kandidát univerzitnej profesúry…
    </p>
    <p>
     MARČÍK: Ale, ale, pán dirigent, tak vysoko nerúbem.
    </p>
    <p>
     LOJZO: To je chyba! Prosím vás, Vrchlický bol univerzitným profesorom, a predsa
            básnikom. Prečo by nebol Július Marčík? Dáte si meno Marčický, alebo Júlia Marčická…
    </p>
    <p>
     MARČÍK: Vy ste vtipkár, pán dirigent.
    </p>
    <p>
     LOJZO
     <span class="emphasis">
      <em>
       (podá ruku):
      </em>
     </span>
     Zbohom. Nehnevajte sa. Ale keby som ja bol
            vaším otcom, ja by som vás do tých skúšok inak bol hnal…
    </p>
    <p>
     MARČÍK
     <span class="emphasis">
      <em>
       (zatína už zuby, ale sa premáha):
      </em>
     </span>
     Všetko bude, pán
            dirigent, i skúšky. Porúčam sa vám.
    </p>
    <p>
     BOŽKA
     <span class="emphasis">
      <em>
       (vyprevádza Lojza, vo dverách, výhražne):
      </em>
     </span>
     Však ti ja
            zreferujem: koľko sa učil a koľko času v kaviarni zmárnil.
    </p>
    <p>
     MARČÍK
     <span class="emphasis">
      <em>
       (hádže rukou do dverí, aby už za Lojzom zavrela. Škrabe si hlavu,
               zatína päste, zlostí sa. Pauza).
      </em>
     </span>
    </p>
    <p>
     BOŽKA
     <span class="emphasis">
      <em>
       (sa vracia, zrejme rada, že Lojzo odišiel).
      </em>
     </span>
    </p>
    <p>
     MARČÍK
     <span class="emphasis">
      <em>
       (plesá):
      </em>
     </span>
     Bozky zrušené! Ty si učenlivá, Božka, len ťa
            viesť a pripamätať ti úprimnosť, ktorú si si sama sebe povinná. Chytí ju za ruku a vedie
            na diván.
    </p>
    <p>
     BOŽKA
     <span class="emphasis">
      <em>
       (hrozí mu):
      </em>
     </span>
     Ale nijaké nežnosti, nijaké neslušnosti, pane
            a profesore!
    </p>
    <p>
     MARČÍK: V pravej poézii neslušnosti ani nemôžu byť. A nežná poézia, lyrika, to je
            pieseň lásky, krása, objem duší šťastných alebo trpiacich pod osudom alebo spoločenským
            rádom a poriadkom.
     <span class="emphasis">
      <em>
       (Vstane a zatvára oblok.)
      </em>
     </span>
    </p>
    <p>
     BOŽKA: Len jedno!
    </p>
    <p>
     MARČÍK
     <span class="emphasis">
      <em>
       (zaťahuje roletu pred slncom).
      </em>
     </span>
    </p>
    <p>
     BOŽKA
     <span class="emphasis">
      <em>
       (skočí a zachytáva mu ruku):
      </em>
     </span>
     Poďme do besiedky.
     <span class="emphasis">
      <em>
       (Ide rýchle od obloka.)
      </em>
     </span>
    </p>
    <p>
     MARČÍK
     <span class="emphasis">
      <em>
       (za ňou, vo dverách ju dochytí, objíme vokôl pása a chce zadržať.
               Bozkáva ju silou a zavrie dvere kľúčom).
      </em>
     </span>
    </p>
    <p>
     BOŽKA: Zavolám…
    </p>
    <p>
     MARČÍK: Na Hanku a či tekvice?
    </p>
    <p>
     BOŽKA: Drzosť!
     <span class="emphasis">
      <em>
       (Konečne sa mu vytrhne a ide von, zahodiac kľúč.)
      </em>
     </span>
    </p>
    <p>
     MARČÍK
     <span class="emphasis">
      <em>
       (dvíha kľúč, hľadí na obecenstvo, myslí a po krátkej pauze zapáli si
               nervózne cigaretu).
      </em>
     </span>
    </p>
    <p>
    </p>
    <p>
     <span class="emphasis">
      <em>
       (Opona.)
      </em>
     </span>
    </p>
    <p>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2578196">
       </a>
       Dejstvo II.
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2578239">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2578631">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2579640">
        Výstup 3.
       </a>
      </span>
     </dt>
     <dt>
      <span class="sect1">
       <a href="#id2580112">
        Výstup 4.
       </a>
      </span>
     </dt>
     <dt>
      <span class="sect1">
       <a href="#id2580698">
        Výstup 5.
       </a>
      </span>
     </dt>
     <dt>
      <span class="sect1">
       <a href="#id2581542">
        Výstup 6.
       </a>
      </span>
     </dt>
    </dl>
   </div>
   <p>
   </p>
   <p>
   </p>
   <p>
    <span class="emphasis">
     <em>
      (Spálňa. Po ľavej strane manželské postele, pred nimi diván. Po pravej strane dva
            obloky, záclony. Medzi oblokmi zrkadlo a toaletný stolík. V popredí do obecenstva dámsky
            písací stolík. V úzadí stredom dvere do jedálne. Od dverí naľavo dva šifonére, napravo
            polica s knihami. Knihy všade, i na stole pred divánom. Luster i elektrická lampa na
            stolíku. Stóry, záclony pospúšťané až po zem. Po stenách umelecké obrázky i reprodukcie,
            nad posteľami Slovácka madona s dieťaťom. Do jedálne dvojité sklenené dvere. Mesiac po
            prvom dejstve.)
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578239">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       Božka, Hanka.
      </em>
     </span>
    </p>
    <p>
    </p>
    <p>
     BOŽKA
     <span class="emphasis">
      <em>
       (ľahko, vkusne odetá, sedí pri stolíku, tvárou do hľadiska; píše, t.
               j. píše, myslí, pretiera, myslí, píše):
      </em>
     </span>
     Ach, bože, vari ľahšie by bolo
            rodiť, ako tvoriť.
     <span class="emphasis">
      <em>
       (Myslí, pretiera, píše.)
      </em>
     </span>
     Celý deň sa trudím… až
            hlava treští… Ale už ťa mám! Koniec bude dojemný. Chytí i Lojza, nielen profesora. Ach,
            čo len profesor!… Učí, chváli, povzbudzuje. Muž iba kritizuje, a citu z neho nevyvoláš.
            „Ty si ho iste prežila, ale v pere ti zostal.“ Je ukrutný, suchý, tupý finančník. A tak
            úprimne píšem, že až plačem pod dojmom vlastných slov…
     <span class="emphasis">
      <em>
       (Utrie si oči a
               usporiada šesť-osem listov rukopisu.)
      </em>
     </span>
     Názov?
     <span class="emphasis">
      <em>
       (Myslí.)
      </em>
     </span>
     „Sen“, hej, „Sen“
     <span class="emphasis">
      <em>
       (Nadpíše a prehodí na koniec a číta.)
      </em>
     </span>
     „… a
            Hankine sny mladosti uvädli v próze života.“
     <span class="emphasis">
      <em>
       (Utrie si oči a
               hovorí.)
      </em>
     </span>
     Nedokončená veta, tri bodky.
     <span class="emphasis">
      <em>
       (Položí ich a ťažítkom
               priloží rukopis.)
      </em>
     </span>
     Chuj! Koniec urýchlený… Už viem, že mi to povie
            profesor. A muž, ten by chcel vedieť, čo za tými troma bodkami. „Nie napovedať, ale
            dejmi, faktami naplniť, pre ktoré sny uvädli… Ináč nikto neuverí v rozpovedané.“ Už ho
            počúvam. Nadšený uverí, domyslí, len ty nemôžeš… Ale nezáleží, konečne, čo povie
            nepovolaný… Profesor a redaktor sú rozhodujúci.
     <span class="emphasis">
      <em>
       (Kukne na hodinky na
               ruke.)
      </em>
     </span>
     Ježišmária! Pol ôsmej! Príde už, a Hanka ešte doma.
     <span class="emphasis">
      <em>
       (Vstane, volá, klope na stenu v kúte pri šifonéroch.)
      </em>
     </span>
     Hanka!
     <span class="emphasis">
      <em>
       (Ide v ústrety Hanke.)
      </em>
     </span>
    </p>
    <p>
     HANKA: Prikryť do jedálne, všakže, milosťpani?
    </p>
    <p>
     BOŽKA: Čo robíš v kuchyni, Hanka?
     <span class="emphasis">
      <em>
       (Začne sa upravovať, Hanka posluhuje.
               Šaty, účes, púder, voňavky. Dbá o svoju krásu a neokate ju pestuje.)
      </em>
     </span>
    </p>
    <p>
     HANKA: Čítala som „Zoru“, i tie knižky, čo ste mi dali… Sirotu Podhradských. Bože,
            milosťpani, čo som sa ja nad tou už naplakala!… Krásny, dojemný román.
    </p>
    <p>
     BOŽKA: A večera?
    </p>
    <p>
     HANKA: Dávno hotová! Mäso v rúre a zemiaky na sporáku sa sušia… Náš pán profesor už
            veru mohol prísť na večeru. Ale, ako náš pán… Nečudo, že ho v banke pánom poddirigentom
            zovú.
    </p>
    <p>
     BOŽKA
     <span class="emphasis">
      <em>
       (dotknutá):
      </em>
     </span>
     Ktože ti to?
    </p>
    <p>
     HANKA: Čo?
    </p>
    <p>
     BOŽKA: Nuž, že ho poddirigentom zovú?
    </p>
    <p>
     HANKA: Jaj…!
     <span class="emphasis">
      <em>
       (Utrie si ústa od nosa dolu, že mala zamlčať.)
      </em>
     </span>
    </p>
    <p>
     BOŽKA
     <span class="emphasis">
      <em>
       (krikom):
      </em>
     </span>
     Hanka, vrav!
    </p>
    <p>
     HANKA: Ale sa nehnevajte… On to nevymyslel.
    </p>
    <p>
     BOŽKA: Andrej?
    </p>
    <p>
     HANKA
     <span class="emphasis">
      <em>
       (prikývne):
      </em>
     </span>
     Jedni vraj pána profesora chceli hlavným
            dirigentom nazvať, ale zostali len „pán poddirigent“…
    </p>
    <p>
     BOŽKA
     <span class="emphasis">
      <em>
       (skúmavo):
      </em>
     </span>
     Prečo?
     <span class="emphasis">
      <em>
       (Obavy, rozpaky.)
      </em>
     </span>
     Kto ho tak nazval? Prečo? Pravdu mi povedz!
    </p>
    <p>
     HANKA: Pravdu, milosťpani. Ja neviem. Ale že preto, že sa v banke strašne vážne
            držia, viac ako náš pán dirigent. Ani sa nezhovárajú, ani nezasmejú… Aj teraz. Pán sú
            nie doma a oni neprídu na večeru…
    </p>
    <p>
     BOŽKA
     <span class="emphasis">
      <em>
       (uspokojená, vyhŕkne):
      </em>
     </span>
     Lebo pán profesor je básnik,
            spisovateľ, a oni sú hlupáci!
    </p>
    <p>
     HANKA: Pravdaže sú, keď sa vážnemu človeku smejú. To hádam, že na tej skúške
            prepadli.
    </p>
    <p>
     BOŽKA: Čo oni vedia, čo je to!
    </p>
    <p>
     HANKA: Pravdaže nevedia! Aká ťažkosť…
     <span class="emphasis">
      <em>
       (Nevie dopovedať.)
      </em>
     </span>
     Ale
            Andrej to, milosťpani, na moj dušu, nevymyslel.
    </p>
    <p>
     BOŽKA: Ale nemá roznášať, čo v banke počuje.
    </p>
    <p>
     HANKA
     <span class="emphasis">
      <em>
       (plačivo):
      </em>
     </span>
     Pravdaže, nemá. Načo mi to povedal?…
     <span class="emphasis">
      <em>
       (Plače.)
      </em>
     </span>
    </p>
    <p>
     BOŽKA: Neplač, odpustím ti to, ale…
    </p>
    <p>
     HANKA: Aj Andrejovi…
     <span class="emphasis">
      <em>
       (Ide chytať, bozkávať ruku Božke.)
      </em>
     </span>
    </p>
    <p>
     BOŽKA
     <span class="emphasis">
      <em>
       (zhŕdavo):
      </em>
     </span>
     Odpustím… ale nech klebety nerobí… A keby som
            ťa tak rada nemala? Už by si letela a Andrej z banky, a bolo by po vašej svadbe.
    </p>
    <p>
     HANKA: Pre pána boha! Veď mne mamka už periny nasýpajú…
    </p>
    <p>
     BOŽKA: No, neplač. Aby si vedela, že som vám to odpustila, tu máš tri koruny do kina.
    </p>
    <p>
     HANKA
     <span class="emphasis">
      <em>
       (v slzách a smiechu):
      </em>
     </span>
     Ruky bozkávam, ruky bozkávam!
    </p>
    <p>
     BOŽKA: Prikry do jedálne, obleč sa, a bež, o ôsmej sa začne. A po predstavení príďte
            na stanicu s Andrejom. Prídeme i my s pánom profesorom. Aby ste nás naisto vyzreli.
            Prídu pán a kufrík bude treba doniesť. Raz — dva! Keď pôjdeš, ohlás sa. Len dva taniere
            a príbor. Iné nič. Večeru ja podám.
    </p>
    <p>
     HANKA
     <span class="emphasis">
      <em>
       (beží):
      </em>
     </span>
     V tom minutí…
    </p>
    <p>
     BOŽKA
     <span class="emphasis">
      <em>
       (ide k stolíku, berie rukopis, kukne, odloží. Zase kukne, odloží.
               Knižku berie, i tú odloží. Nervózne zhodí župan, oblečie šaty, ide k toaletnému
               stolíku a k zrkadlu a dbá o zovňajšok. Spokojná, s úľubou sa otočí a pošle si do
               zrkadla bozk. K obecenstvu):
      </em>
     </span>
     Márnivá žena… Hoci i spisovateľka.
    </p>
    <p>
     HANKA
     <span class="emphasis">
      <em>
       (oblečená do kroja s taniermi a obrúskom do jedálne. Prestrie, položí
               a vbehne do spálne i hlási):
      </em>
     </span>
     Už idem, milosťpani.
     <span class="emphasis">
      <em>
       (Krokom
               odchádza a počúva, nepočúva.)
      </em>
     </span>
    </p>
    <p>
     BOŽKA: Bež! Ale zajtra mi budeš vykladať film! Aby si pozorovala a nielen stískať si
            ruky s Andrejom, ako to vy dievčence robievate a čertvie na čo myslíte…
     <span class="emphasis">
      <em>
       (Ide k
               stolíku, číta rukopis a zamyslí sa.)
      </em>
     </span>
     Dokazuje v banke indiferentnosť ku
            mne.
     <span class="emphasis">
      <em>
       (Pauza. Číta.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578631">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       Božka, Marčík.
      </em>
     </span>
    </p>
    <p>
    </p>
    <p>
     MARČÍK
     <span class="emphasis">
      <em>
       (tíško vojde, zakryje oči dlaňami Božene).
      </em>
     </span>
    </p>
    <p>
     BOŽKA: Jaj!
     <span class="emphasis">
      <em>
       (Vyskočí, sníma ruky.)
      </em>
     </span>
    </p>
    <p>
     MARČÍK
     <span class="emphasis">
      <em>
       (nepustí a zmeneným hlasom):
      </em>
     </span>
     Kto som?
    </p>
    <p>
     BOŽKA
     <span class="emphasis">
      <em>
       (dávno poznala, veselo):
      </em>
     </span>
     Pán poddirigent!
    </p>
    <p>
     MARČÍK
     <span class="emphasis">
      <em>
       (ju bozká na vlasy a dá si sňať ruky):
      </em>
     </span>
     Dokončila?
    </p>
    <p>
     BOŽKA
     <span class="emphasis">
      <em>
       (sa mu oslobodí, potom vstane od stolíka a zhŕňa rukopis):
      </em>
     </span>
     Neukážem.
     <span class="emphasis">
      <em>
       (Kryje za chrbát.)
      </em>
     </span>
     Dirigentovi a poddirigentovi neukážem.
            Len spisovateľovi Júliusovi Markoveckému.
    </p>
    <p>
     MARČÍK: Tu som!
     <span class="emphasis">
      <em>
       (Berie silou rukopis, nie pre rukopis, ale aby sa s Božkou
               boril.)
      </em>
     </span>
     Poddirigent rozkazuje — ukážte, čo ste celý deň robili! Čučko od
            včera z domu, mali ste voľno… myslieť i písať.
    </p>
    <p>
     BOŽKA: Obloky! Preboha…
     <span class="emphasis">
      <em>
       (Ide zaťahovať nezatiahnuté záclony na
               jednom.)
      </em>
     </span>
    </p>
    <p>
     MARČÍK
     <span class="emphasis">
      <em>
       (zaťahuje na druhom obloku):
      </em>
     </span>
     Budem mať čochvíľa celý
            slovník výstražných signálov: Hanka, tekvice, obloky…
    </p>
    <p>
     BOŽKA
     <span class="emphasis">
      <em>
       (pokračuje):
      </em>
     </span>
     „Poddirigent…“
    </p>
    <p>
     MARČÍK, BOŽKA
     <span class="emphasis">
      <em>
       (stretnú sa od oblokov na izbe).
      </em>
     </span>
    </p>
    <p>
     MARČÍK: Viem, že to z banky vyšlo. Neľúbim sa „pánom kolegom“. Že nemám kupeckej… Že
            s nimi nebesedujem, keď je Čučko preč. Robím si svoje, a práve vytrvám, čo by sa mi
            srdce puklo, a oni by tak radi nejakú pikantnosť o nás počuť a myslieť…
    </p>
    <p>
     BOŽKA: Stále ten vkladový výkaz?
    </p>
    <p>
     MARČÍK: Ani neviem, či ho dokončím za tie tri týždne. A päť ho už robím. Blbnem.
            Strašná robota! Kapitál, vklad, výplata, január, február, marec… Stav, zistinené úroky,
            kapitál a spolu i jednotlivo… Slovom: blbnem, a keď sa zamyslím nad niečím, už je chyba
            hotová. To pre stroj robota, a nie pre ľudský mozog!
    </p>
    <p>
     BOŽKA: Tak zápisník prázdny i dnes?
    </p>
    <p>
     MARČÍK: Ako vždy, čo som v banke. Iba ak slovo, veta, myšlienka hodená. Hoci som v
            osobitnej izbe, nedá sa literárčiť.
    </p>
    <p>
     BOŽKA: A ja som napísala… Hm! Celý deň ma to stálo.
    </p>
    <p>
     MARČÍK: Tak viďme, koľko je toho?
    </p>
    <p>
     BOŽKA: Vy ste hladný, keď sa tak môžete spýtať. Teda nie: čo je to, aká téma a či
            črta, rozprávka, či monológ, dialóg, dejstvo?… Nechajte rukopis.
     <span class="emphasis">
      <em>
       (Vezme mu ho
               a položí na stolík, priložiac ho ťažítkom.)
      </em>
     </span>
     Poďme prv večerať.
     <span class="emphasis">
      <em>
       (Ide do jedálne.)
      </em>
     </span>
    </p>
    <p>
     MARČÍK: V jedálni? Myšlienka. Tu!
     <span class="emphasis">
      <em>
       (Prosí.)
      </em>
     </span>
     Tu! Budeme čítať i
            večerať. Razom dve muchy.
    </p>
    <p>
     BOŽKA: Fuj! To je porekadlo… Fuj!
    </p>
    <p>
     MARČÍK
     <span class="emphasis">
      <em>
       (vezme ju pod rameno):
      </em>
     </span>
     To mám z banky. Tam učia: razom i
            tri, štyri muchy. Odpusť, Božka!
    </p>
    <p>
     BOŽKA: Ani „ty“, ani „Božka“, ani „Božuľka“! Len čo som pred mužom dovolila „pani
            Božena“. Viac nijakých dôverností.
     <span class="emphasis">
      <em>
       (Vytiahne si rameno.)
      </em>
     </span>
     Svetlo
            hádže tiene… Z ulice predsa len rozoznať, že sme tu dvaja.
     <span class="emphasis">
      <em>
       (Ide prvá do
               jedálne.)
      </em>
     </span>
    </p>
    <p>
     MARČÍK: „Hanka, tekvice, obloky, tiene…“
    </p>
    <p>
     BOŽKA: Tiene veru veľké strašidlá…
     <span class="emphasis">
      <em>
       (Otvorenými dverami vojde do jedálne,
               pridá elektrického svetla v jedálni, že je tam jasnejšie ako v spálni a ide do
               kuchyne po večeru.)
      </em>
     </span>
    </p>
    <p>
     MARČÍK
     <span class="emphasis">
      <em>
       (prechádza sa cez dvere zo spálne do jedálne a konečne nakloní sa
               nad rukopis a prečíta):
      </em>
     </span>
     „Sen.“ V zátvorke: „Hanka a Andrej.“ Čo vidí
            chúďa, to píše. Vydáva slúžku za sluhu… Bez obzoru širšieho, bez skúsenosti životných…
            mučí sa, ukladá slovo k slovu… A to žieňa chce drámy písať…
     <span class="emphasis">
      <em>
       (Položí
               späť.)
      </em>
     </span>
     Moderné drámy… Počkaj na život… Ešte pán Čučko nič nepostihol,
            výstupu nespravil, slzy, kŕča nevyvolal, bolenie hlavy nezapríčinil… Fabriky, baru,
            Židovne, Podhradia, prístavnej krčmy to ešte nevidelo…
    </p>
    <p>
     BOŽKA
     <span class="emphasis">
      <em>
       (volá z dverí):
      </em>
     </span>
     Nech sa páči! Večera na stole.
     <span class="emphasis">
      <em>
       (Položí v jedálni a ide za Marčíkom do spálne.)
      </em>
     </span>
    </p>
    <p>
     MARČÍK
     <span class="emphasis">
      <em>
       (doberačne):
      </em>
     </span>
     Tá tužka je ohryzená…
    </p>
    <p>
     BOŽKA
     <span class="emphasis">
      <em>
       (skočí a uchytí tužku, ide do jedálne a rozkazuje):
      </em>
     </span>
     Večera! — Ak sa budete posmievať, načo ste ma sami navádzali, tak nechám spisovateľstvo
            a venujem sa cele domácnosti a mužovi.
    </p>
    <p>
     MARČÍK
     <span class="emphasis">
      <em>
       (ide za ňou do jedálne, pokrája si kúsok mäsa na tanieriku, vezme
               tanier do ruky a prechodiac sa, je a príde do spálne).
      </em>
     </span>
    </p>
    <p>
     BOŽKA
     <span class="emphasis">
      <em>
       (tak isto za ním).
      </em>
     </span>
    </p>
    <p>
     MARČÍK: A ja pôjdem z banky…
     <span class="emphasis">
      <em>
       (zlomene)
      </em>
     </span>
     a môžem i od vás… Viem.
            Stávam sa zbytočným pomaly… Čím ste samostatnejšia, rozhľadenejšia… tým zbytočnejší
            učiteľ i priateľ… Nepomyslel som, že len takým prelietavým vtáčikom-obláčkom budem vo
            vašom vývine umeleckom…
    </p>
    <p>
     BOŽKA: I ak by ste od nás odísť museli, tým viac som myslela a myslím na duchovné
            priateľstvo. Budeme si písať, navštívime sa, zídeme, a čo hlavné, budeme sa čítať!
    </p>
    <p>
     MARČÍK: Vy ste lekárka všetkých mojich bôľov! Tak čítajte, „pani Božena“, v plnej
            dôvere.
    </p>
    <p>
     BOŽKA: Nebudem. Keď ma nebudete brať vážne, nebudem. Sú ešte vážni ľudia, redaktori…
    </p>
    <p>
     MARČÍK: Tak, pani Božena, prosím, ráčte…
    </p>
    <p>
     BOŽKA
     <span class="emphasis">
      <em>
       (odloží tanier, prestane jesť):
      </em>
     </span>
     Prečo sa vy, mužskí, i
            takí vážni, ako ste vy, neviete so ženou srdečne, ale jemne, slušne, múdre a vážne
            zhovárať!?
     <span class="emphasis">
      <em>
       (Sadne k stolíku.)
      </em>
     </span>
    </p>
    <p>
     MARČÍK
     <span class="emphasis">
      <em>
       (vezme oba taniere, ide do jedálne, položí a vráti sa do
               spálne):
      </em>
     </span>
     S krásnou, mladou ženou ťažko nám i o smrti hovoriť, a to je iste
            vážna téma. Prečo? Lebo ešte neumierame. Ale ja už vážne počúvam.
    </p>
    <p>
     BOŽKA
     <span class="emphasis">
      <em>
       (číta):
      </em>
     </span>
     „Sen“…
     <span class="emphasis">
      <em>
       (Berie pero, že bude
               opravovať.)
      </em>
     </span>
     Už sa ma zas idete naexaminovať z mluvnice a štylistiky…
    </p>
    <p>
     MARČÍK
     <span class="emphasis">
      <em>
       (pritiahne si stoličku k Božkinej, chytí sa jej stoličky ponad
               chrbát, akoby objímal Božku a čochvíľa tesnejšie a tesnejšie je pri nej.)
      </em>
     </span>
    </p>
    <p>
     BOŽKA: Čítate?
    </p>
    <p>
     MARČÍK: Hej.
    </p>
    <p>
     BOŽKA: Ostatné si prečítajte sami. S tužkou v ruke. Ja si už chyby nájdem, keď budem
            prepisovať. Lebo už som zase ako v kliešťach…
    </p>
    <p>
     MARČÍK: Presadnime si. Ja vďačne budem…
    </p>
    <p>
     BOŽKA: Nikdy!
    </p>
    <p>
     MARČÍK: I toto slovo má koniec. Bude mať i tvoj zákonný odpor proti mne.
    </p>
    <p>
     BOŽKA: Aký „zákonný“?
    </p>
    <p>
     MARČÍK: Plynúci z pomeru vydaja.
    </p>
    <p>
     BOŽKA: Tej chvíle sa nedočkáte. Mne na vás len oči padli. Myseľ je vždy u muža.
    </p>
    <p>
     MARČÍK: A srdce — vo zvone, a nie v tvojej hrudi.
    </p>
    <p>
     BOŽKA: To je v pôste — uviazané o hranu…
    </p>
    <p>
     MARČÍK
     <span class="emphasis">
      <em>
       (žobroní):
      </em>
     </span>
     Odviažme, Božka drahá…
    </p>
    <p>
     BOŽKA: To by som musela všetok rozum stratiť… A o tri týždne vyjde vám druhý mesiac,
            pochybujem, že by som vás mohla u Lojza a či u centrály ďalej udržať. Prosila som ho i
            včera, aby žiadal predĺženie… Sľúbil, hoci neochotne.
    </p>
    <p>
     MARČÍK: Veď mi hodil päťsto korún za prvý mesiac, a zo šuškania úradníkov viem, že
            centrála povolila šesťsto.
    </p>
    <p>
     BOŽKA: Chce vám byť vychovávateľom a odmeniť dobrú snahu. Iste vám ich tento mesiac
            nahradí…
     <span class="emphasis">
      <em>
       (So žiaľom.)
      </em>
     </span>
     Prečo ste sa len viac neučili, skúšky
            neposkladali… Aspoň tie pedogogické, aby ste mohli byť suplentom, ako ste mi sľubovali,
            keď sme sa zblížili…
    </p>
    <p>
     MARČÍK: Pre teba, drahá… Ty si mi vzala myseľ, celú dušu… Akože vnímať čítané, keď
            myseľ inam letí… Vstával som s vtáčkami, ty si ešte spala, azda snila o bozkoch…
    </p>
    <p>
     BOŽKA
     <span class="emphasis">
      <em>
       (káravo):
      </em>
     </span>
     Profesor!
    </p>
    <p>
     MARČÍK: … božskej múzy.
    </p>
    <p>
     BOŽKA: Ani vami kradené nerealizovali nijaké verše…
     <span class="emphasis">
      <em>
       (snivo),
      </em>
     </span>
     a
            tak som chcela napísať elégiu na svojich šestnásť rokov…
    </p>
    <p>
     MARČÍK: Lebo máš srdce zadrhnuté, cit podviazaný. Poézii treba sa oddať celou dušou,
            srdcom a bez výhrady, čo kto na to… a ty si chcela i povedať i opatrníčiť pred mužom a
            svetom.
    </p>
    <p>
     BOŽKA: Akože som mohla, keď Lojzo vedľa chrápal?
    </p>
    <p>
     MARČÍK: Vstával som, šiel do záhrady, sedel a prechodil sa, hľadel do knižky a tvoj
            obraz bol mi v každom „o“, „a“, v každej okrúhlej písmene…
    </p>
    <p>
     BOŽKA: Prečo práve v tých?
    </p>
    <p>
     MARČÍK: Neviem. Podvedome. Ako v rámiku a nedajbože myseľ inam priviazať… Už som sa
            karhal, bývalo mi do plaču… kým si neotvorila na spálni oblok… a sme sa nepozdravili,
            hoci len očami.
    </p>
    <p>
     BOŽKA: Bože, modlila som sa, aby ste skúšky poskladali, a nevyslyšal ma pánboh… Ale
            azda je to len k nášmu dobrému, aby sme nespáchali väčšie hriechy… Lebo čo ako sa bránim
            sama sebe, zaťažujú ma… A jednak nevymažeš spomienky na naše študentské časy…
            korepetítorom boli.
    </p>
    <p>
     MARČÍK: A nič viac?
    </p>
    <p>
     BOŽKA: Nie… To boli také detské hračky, bozky. Z vďačnosti a neviem, ako prišli
     <span class="emphasis">
      <em>
       (Spamätá sa a nechá snivosť.)
      </em>
     </span>
     Boli ste dotieravý už i vtedy.
    </p>
    <p>
     MARČÍK
     <span class="emphasis">
      <em>
       (smutne):
      </em>
     </span>
     „Dotieravý som bol“…
    </p>
    <p>
     BOŽKA: Aspoň útočný, opravujem výraz. Teraz však koniec všetkému tomu mladému
            bláznovstvu.
    </p>
    <p>
     MARČÍK: „Bláznovstvu“?
    </p>
    <p>
     BOŽKA: Budeme priateľmi. Prečo by nemohla byť žena s cudzím mužom priateľom?
    </p>
    <p>
     MARČÍK: Ku skúškam, kdesi v starej „Lipe“, som čítal aforizmy, a tam je i tento:
            „Ľahšie je mŕtveho vzkriesiť, ako so ženou slobodne obcovať a…“ povedal to blahoslavený,
            dnes, možno, už i svätý Bernard…
    </p>
    <p>
     BOŽKA
     <span class="emphasis">
      <em>
       (vytiahne zápisník, značí):
      </em>
     </span>
     Čo povedal?
    </p>
    <p>
     MARČÍK
     <span class="emphasis">
      <em>
       (falšuje):
      </em>
     </span>
     …a …a dušou nepriľnúť… zvlášť, keď je bohatá
            darmi a…
    </p>
    <p>
     BOŽKA: Falšujete! Zmýšľate!… Ako to povedal? Pôjdem do univerzitnej, kuknem.
     <span class="emphasis">
      <em>
       (Prosí.)
      </em>
     </span>
     Povedzte, povedzte pravdu.
    </p>
    <p>
     MARČÍK
     <span class="emphasis">
      <em>
       (chytí ju za zopnuté ruky a vedie na diván):
      </em>
     </span>
     …a …a so
            ženou slobodne obcovať a nezhrešiť.
     <span class="emphasis">
      <em>
       (Sadnú, Marčík jej bozkáva
               ruky.)
      </em>
     </span>
    </p>
    <p>
     BOŽKA
     <span class="emphasis">
      <em>
       (vyskočí):
      </em>
     </span>
     Tušila som, že to tak nejak musí byť. Bože
            chráň ma! Ja premyslím, napíšem inak, o silných ľuďoch, charakteroch… Nie všednosť nám
            bude ideálom, ani nás nesmie omlúvať! Dobre, že ste skúšky nezložili. O tri týždne
            pôjdete domov… Ja Lojza nebudem viac prosiť. Bolo by mi to na záhubu… keď i svätý
            Bernard sa obáva. Pôjdem radšej poprosiť vašich rodičov, matersky ospravedlniť vás, aby
            vám odpustili, že tie štyri roky na univerzite nezmárnili ste, že ste sa učili inšie
            vedy, pracovali, písali, že rastie vo vás národu a umeniu veľký… tak? veľký?…
            spisovateľ.
    </p>
    <p>
     MARČÍK
     <span class="emphasis">
      <em>
       (zbozkáva jej ruky i líca):
      </em>
     </span>
     Ó, ty môj anjel strážny! Ba
            ty ideš ďalej i od toho. Videl som obrázok: nad priepasťou dieťa ide po lavičke a za ním
            anjel, aby nespadlo. Ja som si zlomil lavičku do otcovského domu, a ty ma zachraňuješ
            ešte viac ako anjel to dieťa… Môj anjel biely!
     <span class="emphasis">
      <em>
       (Zvráti ju na diván a vášnivo
               bozkáva.)
      </em>
     </span>
    </p>
    <p>
     BOŽKA
     <span class="emphasis">
      <em>
       (kričí):
      </em>
     </span>
     Mamička moja!…
    </p>
    <p>
     MARČÍK
     <span class="emphasis">
      <em>
       (ju posadí):
      </em>
     </span>
     Obloky, tiene…
    </p>
    <p>
     BOŽKA: Vo vás iba vášeň, vášeň bytuje. To nie sú priateľské city…
     <span class="emphasis">
      <em>
       (Vstane
               urazená, spravuje sa.)
      </em>
     </span>
    </p>
    <p>
     MARČÍK: Budeš mi písať?
    </p>
    <p>
     BOŽKA: Nebudem. Ešte čo! Ako? Aby sme Lojza prebudili k žiarlivosti a popudili proti
            mne? Akýže potom by som mala život? Odídete — koniec. Epizóda. Stretli sme sa po
            šiestich rokoch. Stretneme sa, možno po šestnástich a potom si zase spomenieme na
            epizódy zo školy a z manželstva. Vy budete spisovateľom, budete mať ženu, deti, vilu a
     <span class="emphasis">
      <em>
       (nadšene)
      </em>
     </span>
     celú bibliotéku románov; nie skutočných, prežitých,
            ale napísaných. Dve štátne ceny a na tretiu, veľkú, najlepšie výhľady…
    </p>
    <p>
     MARČÍK
     <span class="emphasis">
      <em>
       (ironicky):
      </em>
     </span>
     Dosť, veru dosť…
    </p>
    <p>
     BOŽKA: Ja tiež budem sa snažiť… Už knihy, pera nepopustím, keď ste mi ho raz do ruky
            vložili… Budem aspoň redaktorkou niektorého ženského časopisu… Chcem sa vzdelať, muž a
            naše financie mi to umožňujú…
    </p>
    <p>
     MARČÍK: To si práve preto musíme písať! Napíšem tebe a napíšem i Čučkovi, nebude mu
            to podivné…
    </p>
    <p>
     BOŽKA: Keby len priateľský list, ale bojím sa. My si poštu otvárame, aspoň čo na byt
            príde.
    </p>
    <p>
     MARČÍK: To je indiskrétnosť. Nedôvera.
    </p>
    <p>
     BOŽKA: Naopak! Tie naivné prvé týždne… „Otvor ty“… „Otvor ty“… a tak sa to drží
            dosiaľ.
    </p>
    <p>
     MARČÍK: Odučíme Čučka. On i v banke sám otvára poštu vlastným nožíkom! To i dva dni
            čaká pošta naň, ak niekoho nepoveril. Vidím
     <span class="emphasis">
      <em>
       (skočí k nočnému stolíku a rozreže
               list; vytiahne list a zmenku),
      </em>
     </span>
     vše zablúdil i obchodný dopis na byt.
            Otvoríme dva, tri, potom podáš o deň — dva neskoršie a dirigent svätosväte…
    </p>
    <p>
     BOŽKA: Nečítať aspoň…
    </p>
    <p>
     MARČÍK: Nie, to stačí.
     <span class="emphasis">
      <em>
       (Otvorí druhý list, vyjme účet a
               zloženku.)
      </em>
     </span>
     Tam list, zmenka; tu účet, zloženka.
    </p>
    <p>
     BOŽKA: To je môj účet. To si ja vyplatím.
     <span class="emphasis">
      <em>
       (Skryje do stolíka a obálku do
               pece.)
      </em>
     </span>
    </p>
    <p>
     MARČÍK
     <span class="emphasis">
      <em>
       (zatiaľ položí prvý list pod prikrývačku na nočnom
               stolíku):
      </em>
     </span>
     Zakáže si obchodné listy otvárať, a ty dolož: „Tak nebudeme si
            nijaké, ani od rodiny, aby sme sa nepomýlili a nemusel si sa urážať, že
     <span class="emphasis">
      <em>
       (dôrazne)
      </em>
     </span>
     žena tvoja opovážila sa…“ Ešte ťa odprosí a pristane —
            aký je Čučko dirigent a bankár!
     <span class="emphasis">
      <em>
       (Radostne.)
      </em>
     </span>
     Budeme si písať?
            Budeme?
    </p>
    <p>
     BOŽKA
     <span class="emphasis">
      <em>
       (dumá a vážne, záporne krúti hlavou).
      </em>
     </span>
    </p>
    <p>
     MARČÍK
     <span class="emphasis">
      <em>
       (chytí ju za ruku, prosí):
      </em>
     </span>
     Materská priateľka moja…
    </p>
    <p>
     BOŽKA: Ozaj! Otcovský priateľ, to čuješ, čítaš, ale materský priateľ…
    </p>
    <p>
     MARČÍK: Ty buď prvý…
    </p>
    <p>
     BOŽKA: Neviem, či to potrafím…
    </p>
    <p>
     MARČÍK
     <span class="emphasis">
      <em>
       (nádejne):
      </em>
     </span>
     Moja mamička!
     <span class="emphasis">
      <em>
       (Bozkáva jej
               ruky.)
      </em>
     </span>
     Mamička zlatá…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579640">
        </a>
        Výstup 3.
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, Lojzo.
      </em>
     </span>
    </p>
    <p>
    </p>
    <p>
     LOJZO
     <span class="emphasis">
      <em>
       (vojde s kufríkom, aktovkou, zvrchníkom a dáždnikom v
               rukách):
      </em>
     </span>
     „Mamička…?“
    </p>
    <p>
     BOŽKA
     <span class="emphasis">
      <em>
       (nájde sa, chladne):
      </em>
     </span>
     No, mysli si, uprosil ma tento
            prepadnutý študent, aby som šla za neho prosiť jeho mamičku, a tá vari otca, že zmárnil
            štyri roky na univerzite. Darebák!
    </p>
    <p>
     MARČÍK
     <span class="emphasis">
      <em>
       (ukloní sa z príchodu Lojzovi a je v rozpakoch).
      </em>
     </span>
    </p>
    <p>
     LOJZO
     <span class="emphasis">
      <em>
       (meria ho očami):
      </em>
     </span>
     Veru… Ja nedokladám k tomu slovu — nič!
    </p>
    <p>
     MARČÍK: Z vás by bol, pán dirigent, strašný otec…
    </p>
    <p>
     LOJZO: Stáli ste otca tisíce… Čo sa on na ne narobil, napotil, namozolil, a vy ste
            čo? Luftinšpektor. Ja by vám, keby som bol vaším otcom, krk vykrútil.
    </p>
    <p>
     BOŽKA: Tak je dobre, že deti nemáme, lebo ani jeden rodič nevie, čo z dieťaťa
            vychová.
    </p>
    <p>
     LOJZO: Či je tu, pán kandidát, dieťa? Veď už má volebné právo!
    </p>
    <p>
     BOŽKA
     <span class="emphasis">
      <em>
       (Marčíkovi):
      </em>
     </span>
     Choďte do svojej izby, lebo si počujete, čo
            trpko padá…
    </p>
    <p>
     MARČÍK
     <span class="emphasis">
      <em>
       (rád, že je vyslobodený zo situácie, uhne sa a bez slova ide
               von).
      </em>
     </span>
    </p>
    <p>
     BOŽKA
     <span class="emphasis">
      <em>
       (nečaká cele na odchod Marčíkov a vrhne sa na Lojza samou
               láskavosťou):
      </em>
     </span>
     Na príchod z ďaleka naša manželská zmluva neplatí.
     <span class="emphasis">
      <em>
       (Bozkáva ho.)
      </em>
     </span>
     Čo si už prišiel? Kdeže je ešte rýchlik! Ty môj,
            môj Čučúlik zlatý!
    </p>
    <p>
     LOJZO
     <span class="emphasis">
      <em>
       (prišiel schválne, ale úmysel zavráva):
      </em>
     </span>
     Tento raz odbavili
            sme direktórium do jednej, čo by som do piatej na rýchlik čakal? Prišiel som osobným.
            Dve hodiny prv som doma.
    </p>
    <p>
     BOŽKA
     <span class="emphasis">
      <em>
       (na batožinu):
      </em>
     </span>
     Bože a ty si toto všetko vliekol? To je
            rozum!
     <span class="emphasis">
      <em>
       (Skladá ho).
      </em>
     </span>
     Zlož sa. Si spotený. Choď do kúpeľne. Poď,
            pustím ti vodu.
    </p>
    <p>
     LOJZO: Ja si dám sprchu. Ale len keď sa z banky vrátim.
    </p>
    <p>
     BOŽKA: Ty ešte ideš do banky? Idem s tebou, keď som ti nemohla prísť v ústrety. Ty
            nevieš nikomu a ničomu žiť, len — banke, banke a banke!
    </p>
    <p>
     LOJZO: Len krátku revíziu spravím na dvere, kasu, kľúče, stoly. Či spratané, čo na
            stoloch nemá zostať…
    </p>
    <p>
     BOŽKA: Budú sa zajtra mať, chudáci! Chod s Marčíkom.
     <span class="emphasis">
      <em>
       (Volá.)
      </em>
     </span>
     Pán
            profesor, muž ide ešte do banky, choďte s ním!
    </p>
    <p>
     LOJZO: Odmietam každý sprievod! Tvoj i jeho. To by bolo: človek na výpomoc vzatý
            pôjde večer starých úradníkov kontrolovať… To by mi bolo treba!
    </p>
    <p>
     MARČÍK
     <span class="emphasis">
      <em>
       (bol vošiel a počul si):
      </em>
     </span>
     Milostivá len dobromyseľne, aby
            sa vám, pán dirigent, niečo neprihodilo.
    </p>
    <p>
     LOJZO: Som ozbrojený.
    </p>
    <p>
     MARČÍK: Jednak, iste len starostlivosť o blízkeho človeka — muža vyvolala
            nepremyslený návrh o mojej maličkosti.
    </p>
    <p>
     LOJZO: Veď ale musí domyslieť dosah návrhu…
    </p>
    <p>
     BOŽKA
     <span class="emphasis">
      <em>
       (srdečne):
      </em>
     </span>
     Tak ti spravím večeru zatiaľ. Pán profesor —
            zakúriť! Dám i vám čaju.
    </p>
    <p>
     MARČÍK
     <span class="emphasis">
      <em>
       (beží):
      </em>
     </span>
     Rozkaz!
    </p>
    <p>
     LOJZO: „Večera“, to je reč pre moju ženu, nie nočná revízia.
    </p>
    <p>
     BOŽKA
     <span class="emphasis">
      <em>
       (ťapká ho po chrbte):
      </em>
     </span>
     Keď si len doma, môj Čučúlik…
     <span class="emphasis">
      <em>
       (Bozkáva ho.)
      </em>
     </span>
    </p>
    <p>
     LOJZO: Ba dobre, že ste vy všetci nešli už na stanicu…
    </p>
    <p>
     BOŽKA
     <span class="emphasis">
      <em>
       (skočí, ukáže rukopis, natešená).
      </em>
     </span>
    </p>
    <p>
     LOJZO
     <span class="emphasis">
      <em>
       (póza):
      </em>
     </span>
     To si zas ty načiarkala?
    </p>
    <p>
     BOŽKA
     <span class="emphasis">
      <em>
       (povedome):
      </em>
     </span>
     Na — pí — sa — la!
    </p>
    <p>
     LOJZO: Keď vytlačia, prečítam.
     <span class="emphasis">
      <em>
       (Významne.)
      </em>
     </span>
     Nech nepíšeš, bol
            bych musel o dve hodiny ja na stanicu po vás.
     <span class="emphasis">
      <em>
       (Odíde.)
      </em>
     </span>
    </p>
    <p>
     BOŽKA
     <span class="emphasis">
      <em>
       (vyprevádza, po pauze vráti sa a vrúti sa do spálne, kľakne pred
               madonu a blahorečí, že ju zachránila):
      </em>
     </span>
     Panno najčistejšia, matko
            najľútostivejšia, chráňte ma! Zachovajte mi dušu, srdce čisté… Ja klesám, nemám už sily
            boriť sa so srdcom svojím. Muž mi je dobrým priateľom, stará sa, dbá o mňa, umožňuje mi
            dostať sa na svetlo. Som mu vďačná, ale lásky k nemu necítim. Iba záväzok prísahy.
            Nedajte mi ju porušiť, vo lži žiť. Alebo jemu dajte ochladnúť, aby ma prepustil bez
            bolesti; uznal, že nepatríme spolu. Len klamu, zrady, nedajte mi okúsiť, veď sa zalknem…
            Akože do očí hľadieť mužovi a svetu? Ako ho upozorniť na nebezpečenstvo pre nás oboch?
            Sama zobudiť podozrenie? „Chráň si ma…“
    </p>
    <p>
     MARČÍK
     <span class="emphasis">
      <em>
       (vojde):
      </em>
     </span>
     horí…
    </p>
    <p>
     BOŽKA
     <span class="emphasis">
      <em>
       (vstane):
      </em>
     </span>
     Ja vás vypoviem z bytu.
    </p>
    <p>
     MARČÍK: Aj z pamäti?
    </p>
    <p>
     BOŽKA: Aj! Lebo vkrádate sa mi nebadane do úvahy od prvého stretnutia po šiestich
            rokoch… Či som nemohla radšej sama viac sa učiť, sama si robiť úlohy a sama si nosiť
            kapsu s knihami? Nebola by vás poznala a teraz som mohla niesť svoj osud ťažko, ale
            sama. Nik by nevedel, čo v mojej duši sa dusí. Mohla som to písať, písať do nevyčerpania
            a s večnou túžbou za šťastím ísť životom… Veď bolesť je taká oplodňujúca spisovateľská
            sila… Vy ma nesiete do nešťastia… S mužom blaha nemám, ale takto ešte menej ho bude…
    </p>
    <p>
     MARČÍK: No, ja som nevedel, ako z dverí vykročiť… Len ty si ma zachránila.
    </p>
    <p>
     BOŽKA: Spasilo nás vaše slovo „mamička“. Vážime si toho slova, ja si budem i mamu
            svoju viac i každú, že to slovo svetu dali… Že povstalo, vzniklo na svete i pre zlé
            deti.
     <span class="emphasis">
      <em>
       (Ukazuje na seba a Marčíka.)
      </em>
     </span>
     Mali by ste kvôli mamičke svojej
            skončiť štúdiá… Ja vás prosím.
    </p>
    <p>
     MARČÍK: A budeš potom mojou?
    </p>
    <p>
     BOŽKA: Ženou? Ak sa dotiaľ tak odpútam od muža, alebo on bez utrpenia odo mňa, že si
            budeme môcť povedať: Rozíďme sa, deti, spoločné ciele nás neviažu — tak…
    </p>
    <p>
     MARČÍK: Tak?
    </p>
    <p>
     BOŽKA: Tak — pôjdem sama svetom.
    </p>
    <p>
     MARČÍK
     <span class="emphasis">
      <em>
       (prosí):
      </em>
     </span>
     So mnou, drahá duša…
    </p>
    <p>
     BOŽKA: To teraz nemôžem povedať. Veď ja Lojza vždy rada, priateľsky rada a mám zväzky
            a vzájomné záväzky s ním. Kým sa tieto vnútorné nespretŕhajú, nezvádzajte ma na
            nebezpečné cesty…
    </p>
    <p>
     MARČÍK: Nemôžem ináč s túžbami, so srdcom svojím. Veď dušou si mi už dávno bližšie,
            než si Čučkovi…
    </p>
    <p>
     BOŽKA: Som. Ale neurážajte dobráka, nevolajte ho s dešpektom Čučkom. Veď tým i mňa
            ponižujete, ako by som bola ženou nejakého inferiornejšieho človeka…
     <span class="emphasis">
      <em>
       (Snivo.)
      </em>
     </span>
     Hoci, hádam, preto nemáme deti, že je taký nepatrný, a
            i to meno Lojzo…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580112">
        </a>
        Výstup 4.
       </h2>
      </div>
     </div>
    </div>
    <p>
     <span class="emphasis">
      <em>
       Božka, Marčík, Andrej, Hanka.
      </em>
     </span>
    </p>
    <p>
    </p>
    <p>
     HANKA
     <span class="emphasis">
      <em>
       (volá do jedálne):
      </em>
     </span>
     Ruky bozkávam!
    </p>
    <p>
     ANDREJ
     <span class="emphasis">
      <em>
       (tiež):
      </em>
     </span>
     Dobrý večer, milosťpani!
    </p>
    <p>
     BOŽKA: Vy ste?
    </p>
    <p>
     ANDREJ: Strážnik na východe mi povedal, že pán dirigent prišli osobným.
    </p>
    <p>
     BOŽKA: Šiel do banky.
    </p>
    <p>
     MARČÍK: Choďte za nimi.
    </p>
    <p>
     ANDREJ: Idem, pán, pán…
    </p>
    <p>
     HANKA: „Profesor“.
    </p>
    <p>
     ANDREJ: Profesor.
     <span class="emphasis">
      <em>
       (Ide von.)
      </em>
     </span>
    </p>
    <p>
     HANKA: A čo ja mám, milosťpani…?
    </p>
    <p>
     BOŽKA: Postavené je na čaj; dozri a večeru pánovi daj do rúry.
    </p>
    <p>
     HANKA: Čaj zasypať?
    </p>
    <p>
     BOŽKA: Nebuď pomätená. To až keď prídu.
    </p>
    <p>
     HANKA: Veď ozaj… Ale nečudo, že človek sa zmätie. Mali prísť rýchlikom, a už sú tu…
     <span class="emphasis">
      <em>
       (Ide von.)
      </em>
     </span>
    </p>
    <p>
     MARČÍK, BOŽKA
     <span class="emphasis">
      <em>
       (teraz viac šeptom než hlasne).
      </em>
     </span>
    </p>
    <p>
     MARČÍK: Božka…
    </p>
    <p>
     BOŽKA: Zase?
    </p>
    <p>
     MARČÍK: Mne oje z banky a teda i z vášho domu smerom na cestu…
    </p>
    <p>
     BOŽKA: Tak. Ani si menej neželám.
    </p>
    <p>
     MARČÍK: Dobre. Pôjdem. Tvoj obraz v duši…
    </p>
    <p>
     BOŽKA: Ten vyhoďte a učte sa.
    </p>
    <p>
     MARČÍK
     <span class="emphasis">
      <em>
       (záporne krúti hlavou):
      </em>
     </span>
     Nie. Ba ja ťa prosím: daj mi
            svoju fotografiu. Položím si ju na stolík a tak sa budem učiť a učiť a nebudem myslieť,
            keď ťa budem mať pred očami.
    </p>
    <p>
     BOŽKA: Mám len s mužom, svadobnú. Či starú, dievčenskú?
     <span class="emphasis">
      <em>
       (Zo stolíka
               vyníma.)
      </em>
     </span>
    </p>
    <p>
     MARČÍK: Nie, tú som vyhrabal… Pardon!
    </p>
    <p>
     BOŽKA: Z haraburdia…
    </p>
    <p>
     MARČÍK: Daj tú s mužom…
     <span class="emphasis">
      <em>
       (Vezme.)
      </em>
     </span>
     Čučka však odstrihneme… Daj
            nožničky.
    </p>
    <p>
     BOŽKA: Ja nie.
    </p>
    <p>
     MARČÍK: Ten dôkaz priazne chcem. Vy spolu nepatríte i tak. Ty si — poetka. A Čučko?
            Čučík? Peňazomenec!
    </p>
    <p>
     BOŽKA: Sú…
     <span class="emphasis">
      <em>
       (vydýchne, chápe, čo robí.)
      </em>
     </span>
     Sú… v toaletnom stolku.
    </p>
    <p>
     MARČÍK
     <span class="emphasis">
      <em>
       (ide a vytiahne):
      </em>
     </span>
     Čo duchom neviazané, nepoviaže márny
            papier, a čo by lepenka…
     <span class="emphasis">
      <em>
       (Odstrihne, Lojzo odpadne.)
      </em>
     </span>
    </p>
    <p>
     BOŽKA
     <span class="emphasis">
      <em>
       (ho zdvihne):
      </em>
     </span>
     Nábeh k ďalšej pomalej zrade?
    </p>
    <p>
     MARČÍK: Nefilozofuj. Hoď do ohňa.
    </p>
    <p>
     BOŽKA
     <span class="emphasis">
      <em>
       (pohodí na stolík pod kalendár).
      </em>
     </span>
    </p>
    <p>
     MARČÍK: Cestou dáme sa fotografovať… v priateľskom postoji.
    </p>
    <p>
     BOŽKA: Vy sa nazdávate, že ja vystúpim?
    </p>
    <p>
     MARČÍK: Vystúpiš.
    </p>
    <p>
     BOŽKA: To sa mýlite. Vy vôbec žiadate a robíte nemožné veci, ktoré sú ďaleko za
            hranicou priateľstva…
    </p>
    <p>
     MARČÍK
     <span class="emphasis">
      <em>
       (víťazne):
      </em>
     </span>
     No, napríklad…
    </p>
    <p>
     BOŽKA
     <span class="emphasis">
      <em>
       (vytýka vážne):
      </em>
     </span>
     Ja vážne. Chcete ma brať pod rameno z
            kina, z divadla a odkiaľkoľvek ideme, kedykoľvek, i keď je to nemožné, to jest, keď som
            neunavená a blata nieto, neprší, nebezpečie mi nehrozí. To musí byť spoločnosti
            prijateľné, omluviteľné, ináč… Napríklad: kúpať sa verejne spolu v Dunaji môžeme, i sa
            však chodíme, tu i na Devín. Ale nemôžeme sa v našej kúpeľni, ani v kožuchu po krk
            zapätí… Už to, že som sa vám pred mužom dovolila kúpať v našej kúpeľni, si vážte… A vy
            voláte na Hanku: „Nespúšťať vodu! Okúpem sa i ja. Škoda dreva, uhlia.“ To Lojzovi. A to
            je náhodou vždy po mne voda… Aký nevkus! To je iba pred Lojzom možné, že má nezlomnú
            dôveru ku mne. Iný muž by prezrel hneď situáciu, ale Lojzo — dedinčan — konečne na moje
            protesty
     <span class="emphasis">
      <em>
       (pohŕdavo):
      </em>
     </span>
     „Nechaj ho, nech sa kúpe, ušetrí.“ Ale ja som
            mu nemohla do očí pozrieť, kým ste boli v kúpeľni… Akoby som s vami tam bola, kým ste
            len nevyšli… Malo mi sluchy roztrhnúť od nervózy. Hlava ma rozbolela. Vy ma nesmiete
            hnať do rozpakov…
    </p>
    <p>
     MARČÍK: Blázonko! — Čučko to nevidí, nevšíma si.
    </p>
    <p>
     BOŽKA: Možno, ale netreba čerta na stenu maľovať, hovorí porekadlo. Ak raz oči
            otvorí… Alebo: keď len tak kdekoľvek, v kuchyni, v besiedke, napríklad večeriame, vôbec
            jeme, treba vám príbor, lyžica, kúsok chleba — miesto aby ste kríkli na Hanku: „Dajte to
            i to!“ vezmete z môjho chleba, lyžicu, čo som ja jedla ňou… Urobte to pred cudzím
            svedkom, tak sme odhalení viac, než je skutočnosť. Učíte ma pochopiť formu veci
            poetických, štýl, vkus, mravy všetkých vekov a národov… a sám hrešíte proti
            najprimitívnejším pravidlám spoločenským.
    </p>
    <p>
     MARČÍK: Ja ťa otužujem na duchu. Čo raz prekonáš takú maličkosť, to si smelšia do
            druhej a mne bližšia… Láska sa predrene draho platí…
    </p>
    <p>
     BOŽKA: Ale ja nechcem vašej lásky! A čo by ste boli ešte raz taký Apolo! Vášho
            priateľstva sa mi žiada. Vašej učenej, múdrej hlavy. Pochopte už raz a rozlišujte.
            Chcem, aby ste mi boli kamarátom a nie lásku vyznávali. Ja som bola i som chladná
            povaha, bez náruživostí, tak povážte a neohrožujte ma pred spoločnosťou a mužom. Iba ma
            zahubíte
     <span class="emphasis">
      <em>
       (plače)
      </em>
     </span>
     bez mojej viny…
    </p>
    <p>
     MARČÍK: Keď je hlava moja na týchto prsiach a v nich srdce…
    </p>
    <p>
     BOŽKA: Srdca dávajte, len nakoľko s hlavou súvisí rozumove a nie citove, či ako vám
            to už povedať. Buďte mi, opakujem stále, priateľom, učiteľom, vodcom. Ste tvorivý duch,
            k tomu vzdelaný, sčítaný, máte rozhľad vo vedách, z ktorých chcem čo-to aspoň okúsiť i
            ja, naplniť dušu, hlavu svoju, nájsť istú cestu sebe a pomáhať ju hľadať aj iným ženám.
            Veď toľko je nešťastia, neporozumenia, biedy, chorôb… a dali ste nám hlas, volebné
            právo, rovnoprávnosť s mužmi…
    </p>
    <p>
     MARČÍK: Veď chcem ti byť len priateľom, keď tak žiadaš, ale neviem sa rozdeliť a
            zadusiť v sebe lásku k nevšednej žene. A ty, čím viac sa ti rozum otvára a poznávaš živý
            a opísaný svet, tým chladnejšie sa chováš ku mne…
    </p>
    <p>
     BOŽKA: To je nie láska čistá, priateľská, to je vášeň, slepá vášeň, ktorá nám len zlo
            chystá… Či nie je moje chovanie sa rozvážnejšie? Mám sa vám hodiť na šiju a láskou,
            vášňou vzdychať: „Ľúb ma, ľúb!“ Nájdite si inú kamarátku… Ja som taká liberálna…
            Rozdelíme sa o vás: mne daj dušu i hlavu a jej buď milým…
    </p>
    <p>
     MARČÍK: Urážaš ma iba; ale urážaj, keď ti taká vôľa.
    </p>
    <p>
     BOŽKA: Odpustite, ale chcem to riešiť nejak…
    </p>
    <p>
     MARČÍK: Ty po duši nebola si a nie si Lojzovou…
    </p>
    <p>
     BOŽKA: Ba. On si ma začína vážiť a nakoľko stačí popri veľkej práci svojej a
            zodpovednosti úradnej, i venuje sa mi…
    </p>
    <p>
     MARČÍK: Klameš sa. Vidím už skoro rok, že vždy je ten istý. Si mu milenkou, gazdinou,
            kuchárkou, staráš sa o bielizeň, domácnosť, jeho pohodlie, nuž si ťa cení, ale lásky v
            ňom niet.
    </p>
    <p>
     BOŽKA: On je už ustálený.
    </p>
    <p>
     MARČÍK: Má svoj vek…
    </p>
    <p>
     BOŽKA: Odídete, ja mužovi všetko poviem. Lebo sa zadusím pod ťarchou hriechov, čo som
            sa ich s vami napáchala.
    </p>
    <p>
     MARČÍK: Akých, prosím ťa?
    </p>
    <p>
     BOŽKA: Vy ste už viac naslažďovali sa ma očami za tých pár mesiacov ako Lojzo,
            chudák, za tie štyri roky. On má prácu, vy žijete z rodičovskej a chytáte moje oči, moje
            ruky, ústa, a keby som sa nebránila, bolo by po poslednej omrvinke mravu…
    </p>
    <p>
     MARČÍK: Som v náležitej škole.
     <span class="emphasis">
      <em>
       (Utrie si tvár od zahanbenia.)
      </em>
     </span>
    </p>
    <p>
     BOŽKA: Pracujte oddane, do únavy, do noci, ako Lojzo, a nebudú vám schodiť na um také
            pletky milostné. Budete hneď profesorom, doktorom pre životnú postať a spisovateľom pre
            slávu svoju a nášho národa.
    </p>
    <p>
     MARČÍK: Vzor Lojza Čučka mi staviaš…
    </p>
    <p>
     BOŽKA: V práci, inými cestami, to sa rozumie.
    </p>
    <p>
     MARČÍK: V práci. Lebo v láske vyžil sa dávno, prv, než si ťa vzal.
    </p>
    <p>
     BOŽKA: Nie pravda. On nežil. Sám mi hovoril, že bol plachý v spoločnosti,
            nezoznamoval sa so ženskými, prebíjal sa v úrade, lebo bol z neznámej rodiny; všetko, čo
            dosiahol, má vlastným pričinením, a preto sa vraj i tak pozde ženil.
    </p>
    <p>
     MARČÍK: Dobre, ale nemal si brať teba.
    </p>
    <p>
     BOŽKA: Ja som šla vlastnou vôľou a náklonnosťou.
    </p>
    <p>
     MARČÍK: Ale srdcových vzťahov, lásky v tom kroku nebolo. Imponovalo ti postavenie, z
            praktikantky razom milosťpani direktorová… Zlákalo ťa pohodlie, hoci podvedome. Či tak?
    </p>
    <p>
     BOŽKA: Nerozoberám minulosť a príčiny. Dnes proste som jeho ženou, a keď i hľadám
            svoje cestičky, to práve chcem naplniť náš dom krajším duchom a získať časom i jeho za
            veci vznešené a krásne. Nechcem sa nijak odtrhnúť od neho, naopak: pochopiť ho, veď tiež
            má ideály: pracuje medzi ľudom, za ľud a jeho dobrobyt…
    </p>
    <p>
     MARČÍK: Aby ho odrel, ako bankár…
    </p>
    <p>
     BOŽKA: Lojzo ľudu krivdy nespraví. Veď je z roľníckorobotníckej rodiny a má živý
            zmysel pre jeho hospodárske povznesenie. Prednáša mu i píše…
    </p>
    <p>
     MARČÍK: Za svoj ústav…
    </p>
    <p>
     BOŽKA: Už nechajte aspoň nitky suchej na ňom… Prosím vás.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580698">
        </a>
        Výstup 5.
       </h2>
      </div>
     </div>
    </div>
    <p>
     <span class="emphasis">
      <em>
       Predošlí, Lojzo, Hanka, Andrej.
      </em>
     </span>
    </p>
    <p>
    </p>
    <p>
     LOJZO
     <span class="emphasis">
      <em>
       (za scénou):
      </em>
     </span>
     Hanka! Čaj hotový?
    </p>
    <p>
     HANKA
     <span class="emphasis">
      <em>
       (za scénou odpovedá):
      </em>
     </span>
     Dávno, pán dirigent.
    </p>
    <p>
     BOŽKA a MARČÍK
     <span class="emphasis">
      <em>
       (idú naproti):
      </em>
     </span>
     A čo k čaju, Lojzko?
    </p>
    <p>
     LOJZO: Oštiepok som doniesol. Je v kufríku.
    </p>
    <p>
     BOŽKA: Jéj, to budem i ja s tebou!
     <span class="emphasis">
      <em>
       (Ide von a donesie oštiepok, chlieb a
               príbor.)
      </em>
     </span>
    </p>
    <p>
     HANKA
     <span class="emphasis">
      <em>
       (donesie čajník a šálky):
      </em>
     </span>
     Nech sa páči.
    </p>
    <p>
     LOJZO: Aj pán profesor. Zostaňte, mám vám čosi povedať.
    </p>
    <p>
     MARČÍK: Prosím, pán dirigent.
     <span class="emphasis">
      <em>
       (Sadnú k stolu v jedálni.)
      </em>
     </span>
    </p>
    <p>
     BOŽKA
     <span class="emphasis">
      <em>
       (nalieva čaj, prvý mužovi):
      </em>
     </span>
     Nech sa ti páči.
    </p>
    <p>
     LOJZO: Ďakujem.
     <span class="emphasis">
      <em>
       (Jedia oštiepok a pijú čaj.)
      </em>
     </span>
     A Andrej je kde?
    </p>
    <p>
     BOŽKA: V kuchyni.
    </p>
    <p>
     LOJZO: Nech idú sem, s nami k stolu.
    </p>
    <p>
     BOŽKA
     <span class="emphasis">
      <em>
       (volá do dverí):
      </em>
     </span>
     Pane Javorník, Hanka, poďte sem a dones
            dve šálky.
     <span class="emphasis">
      <em>
       (Ukrojí dva kúsky oštiepka a chleba a položí na tanieriky na voľné
               miesto.)
      </em>
     </span>
    </p>
    <p>
     ANDREJ a HANKA
     <span class="emphasis">
      <em>
       (vojdú. Hanka štuchá Andreja, aby šiel prvý, Andrej tisne
               ju, a tak s chichotom vojdú razom).
      </em>
     </span>
    </p>
    <p>
     ANDREJ: Ruky bozkávam, milosťpani. Dobrý večer. Rozkážte.
    </p>
    <p>
     LOJZO
     <span class="emphasis">
      <em>
       (žartovne rozkazuje):
      </em>
     </span>
     Posadajte si pekne vedľa.
    </p>
    <p>
     BOŽKA: Tuto. A nech sa vám páči — zjedzte a vypite.
    </p>
    <p>
     ANDREJ a HANKA
     <span class="emphasis">
      <em>
       (komicky jedia a pijú, odtiahnutí od stola, ako dedinskí
               ľudia).
      </em>
     </span>
    </p>
    <p>
     LOJZO: A teraz podajte si pekne ruky.
    </p>
    <p>
     HANKA: Načo, pán dirigent?
    </p>
    <p>
     LOJZO: Zvedavá Eva! Ty iba poslúchaj. Tááák!
    </p>
    <p>
     ANDREJ
     <span class="emphasis">
      <em>
       (vzal Hanku za ruku a všetci sa usmievajú).
      </em>
     </span>
    </p>
    <p>
     LOJZO
     <span class="emphasis">
      <em>
       (vstane a položí svoju ruku na ich ruky.)
      </em>
     </span>
     Co Bůh spojil,
            člověk nerozlučuj.
    </p>
    <p>
     HANKA
     <span class="emphasis">
      <em>
       (vytrhne si ruku).
      </em>
     </span>
    </p>
    <p>
     BOŽKA: Hanka, vydržať. Koho si si vyvolila…
    </p>
    <p>
     HANKA
     <span class="emphasis">
      <em>
       (teraz sama chytí Andrejovu ruku).
      </em>
     </span>
    </p>
    <p>
     MARČÍK: Už skusuje, či by to nešlo vyšmyknúť sa…
    </p>
    <p>
     HANKA: Nikdy.
     <span class="emphasis">
      <em>
       (Založí si dlaň na ústa.)
      </em>
     </span>
    </p>
    <p>
     LOJZO: Slávnostne vám, pane Javorník a slečna Hanka, oznamujem, že dnes zasedavšia
            správna rada našej Tatranskej banky udelila vám definitívu. Úradný akt príde neskoršie.
    </p>
    <p>
     HANKA
     <span class="emphasis">
      <em>
       (vyskočí):
      </em>
     </span>
     Milostivá pani moja dobrá…
     <span class="emphasis">
      <em>
       (Pustí sa
               do plaču a ide bozkávať ruky Božke, Lojzovi, Marčíkovi a zmätená i
               Andrejovi.)
      </em>
     </span>
     Ja sa zbláznim! Mamka moja, keby ste vy vedeli!…
    </p>
    <p>
     ANDREJ
     <span class="emphasis">
      <em>
       (dojatý, ledva dýcha, vstane a chce ďakovať):
      </em>
     </span>
     Cte —
            vysokoctený, vážny pán dirigent… Otec ma vychoval… Vy ma uvádzate do človečenstva… Budem
            si vás ctiť ako otca a verne vám slúžiť až do smrti.
     <span class="emphasis">
      <em>
       (Chce mu ruku
               bozkať.)
      </em>
     </span>
    </p>
    <p>
     LOJZO
     <span class="emphasis">
      <em>
       (nedovolí):
      </em>
     </span>
     Tuto panej
     <span class="emphasis">
      <em>
       (Božke)
      </em>
     </span>
     poďakujte… Tá chce ísť čím skorej za krstnú mať…
    </p>
    <p>
     ANDREJ
     <span class="emphasis">
      <em>
       (bozká ruku Božke):
      </em>
     </span>
     Milostivá… pani, prímluvnica naša…
     <span class="emphasis">
      <em>
       (Utrie si oči, ústa, dojatý, nadšene.)
      </em>
     </span>
     Dovediem vám za kuchárku
            svoju sestru, a beda jej, ak vás v čom neposlúchne!…
    </p>
    <p>
     BOŽKA: To si povieme: či vašu a či Hankinu sestru.
    </p>
    <p>
     HANKA: Moju!
    </p>
    <p>
     ANDREJ: Moju! Tá už slúžila.
    </p>
    <p>
     HANKA: A moju si vyučia, ako chcú… Čože ty vieš! Každá pani chce po svojej vôli
            slúžku si vyučiť.
    </p>
    <p>
     MARČÍK: Prvý spor…
    </p>
    <p>
     LOJZO
     <span class="emphasis">
      <em>
       (žartom):
      </em>
     </span>
     Koniec! Teraz si dajte po pyšteku…
    </p>
    <p>
     HANKA
     <span class="emphasis">
      <em>
       (uteká do dverí):
      </em>
     </span>
     Na záhrade kvitnú, keď rozkážete, dám mu
            aj dva…
    </p>
    <p>
     ANDREJ
     <span class="emphasis">
      <em>
       (vstane, odchádza, ukláňa sa):
      </em>
     </span>
     Sluha váš úctivý…
    </p>
    <p>
     HANKA
     <span class="emphasis">
      <em>
       (sa vráti z dverí, Andrejovi):
      </em>
     </span>
     Počkaj…
     <span class="emphasis">
      <em>
       (Božke.)
      </em>
     </span>
     Milostivá pani, smiem prosiť?
    </p>
    <p>
     BOŽKA: Čo, Hanka?
    </p>
    <p>
     HANKA
     <span class="emphasis">
      <em>
       (ukáže na klavír):
      </em>
     </span>
     Len jednu…
    </p>
    <p>
     LOJZO: Tak im zahraj.
    </p>
    <p>
     BOŽKA
     <span class="emphasis">
      <em>
       (hrá, všetci spievajú: „Zaspievalo vtáča na kosodrevine, ej, čo komu
               súdené, ej, veru ho neminie“).
      </em>
     </span>
    </p>
    <p>
     MARČÍK
     <span class="emphasis">
      <em>
       (zavýska):
      </em>
     </span>
     Ujujujujujujú!
    </p>
    <p>
     HANKA a ANDREJ
     <span class="emphasis">
      <em>
       (vybehnú von).
      </em>
     </span>
    </p>
    <p>
     LOJZO: Pekne výskate, pán kandidát, ani na svadbe u nás na dedine; ale vás oddávať
            ešte nemám ani s kým, a ešte smutnejšie, že ani s čím. Spisovateľstvo vám na Slovensku
            chleba ešte nezabezpečí a tým menej žene vašej, a profesúra po ôsmich semestroch je tam,
            kde bola po prvom. Ale vážne. Správa, ktorá udelila Javorníkovi a iným sluhom i
            úradníkom definitívu, hoci som sa tu
     <span class="emphasis">
      <em>
       (významne, pomaly,
               pochybovačne)
      </em>
     </span>
     žene a jej spisovateľským a vašim učiteľským ambíciám kvôli
            primlúval za vás, odmietla vašu žiadosť o ďalšie praktizovanie v banke. Otca vášho mnohí
            poznajú i vedia jeho materiálnu situáciu, že by ste neboli odkázaní si zarábať, keby ste
            riadne študovali…
    </p>
    <p>
     MARČÍK
     <span class="emphasis">
      <em>
       (nevážne):
      </em>
     </span>
     Keby to „keby“ nebolo…
    </p>
    <p>
     LOJZO: Vážne. Opýtaný, nemohol som zatajiť, čo viem: že ste nezložili po štyroch
            rokoch filozoficko-pedagogickej skúšky.
    </p>
    <p>
     BOŽKA: Pri takých profesoroch, ako je Tomas, Králik a naši vôbec — je len milosť
            božia, ak kto prejde. To už dovoľ, Lojzko.
    </p>
    <p>
     MARČÍK: Nezastávajte ma, milostivá. Som najhorší darebák!
    </p>
    <p>
     BOŽKA
     <span class="emphasis">
      <em>
       (nervózne):
      </em>
     </span>
     Ja len, čo je pravda. Z desiatich kandidátov
            ak päť prejde väčšinou hlasov, ostatní prepadajú alebo odstupujú.
    </p>
    <p>
     LOJZO: Boli už aj sub auspiciis Rei publicae.
    </p>
    <p>
     MARČÍK
     <span class="emphasis">
      <em>
       (pózou):
      </em>
     </span>
     Uznávam a opakujem: som darebák, leňoch, ktorý
            nič nerobí.
    </p>
    <p>
     LOJZO: Pardon, pane. Ja som v prímluve svojej poukázal na vašu spisovateľskú činnosť,
            že Július Markovecký ste vlastne vy, a demonštroval vašimi dvoma tlačenými knižkami i
            posledným cyklom veršov v „Prameňoch“… Uznali, ale vyšlo konečne: my potrebujeme
            riadneho absolventa obchodnej akadémie, alebo vôbec strednej školy, ktorému sa ústav,
            banka, peňažníctvo stane životným cieľom, a nie dočasným azylom.
    </p>
    <p>
     MARČÍK: Pôjdem domov, chystať sa znova na skúšky.
    </p>
    <p>
     LOJZO: I sa vám patrí ako-tak ospravedlniť sa rodičom, matke, ktorej ste už iste
            toľko naklamali sľubných nádejí o svojom štúdiu, a ona vám všetko uverila, a teraz to
            prasklo. Musíte domov, ak synovsky koľko-toľko si ju vážite a ďalej ju, neinformovanú,
            nie na tom stupni vzdelania stojacu zavádzať nechcete.
    </p>
    <p>
     MARČÍK: To nie. Mám najlepšie úmysly sa jej vyspovedať.
    </p>
    <p>
     LOJZO: Tak… Spoveď, spoveď verejná nás robí lepšími. Už keď sa priateľovi zdôverí
            človek, odľahčí sa mu na duši, nie by rodičovi, matke!
    </p>
    <p>
     BOŽKA
     <span class="emphasis">
      <em>
       (utiera si oči pod dojmom):
      </em>
     </span>
     Ja pôjdem s ním.
    </p>
    <p>
     LOJZO: Nie žiačik je pán kandidát, ale plnoletý muž, takrečeno absolvent univerzity.
    </p>
    <p>
     MARČÍK: Ďakujem, milostivá…
    </p>
    <p>
     BOŽKA: Sami nemôžete hovoriť mame o svojom spisovateľstve a čomu ste sa vlastne
            venovali popri štúdiume.
    </p>
    <p>
     LOJZO: Ochranným anjelom byť nebudem ti zakazovať.
    </p>
    <p>
     MARČÍK
     <span class="emphasis">
      <em>
       (zrejme rád a dojatý):
      </em>
     </span>
     Pán dirigent, azda nebude, keď
            budem odchádzať, takejto vzrušenej chvíle a príležitosti, ako dnes, vám poďakovať za
            všetko…
    </p>
    <p>
     LOJZO: Váš pán otec riadne platil, nemáte za čo ďakovať.
    </p>
    <p>
     MARČÍK: Ba mám. Ďakujem vám za otcovské priateľstvo, za tie hoci len aforistické
            poznámky, ktoré vše z vašich úst padli, keď i na kameň a piesok, na ktorých sa neujali
            teraz, hľa k môjmu zahanbeniu a zármutku rodičov, priateľov a najmä dobrej mojej
            mamičky, ako ste ráčili spomenúť. Som si vedomý, že som za tie štyri roky študoval,
            čítal, pracoval na inom poli, a to ma zviezlo do závozu — zdanlivo, pravda…
    </p>
    <p>
     LOJZO: Azda ste veľa času v posledných mesiacoch, tých najvážnejších, venovali mojej
            žene, jej ambíciám spisovateľským a vedychtivým…
    </p>
    <p>
     MARČÍK: Boli to chvíľky iba! A tých neľutujem nikdy; takú žiačku mať… Veď mal som v
            rukách najslávnejší materiál, dušu človeka, dušu ženy, v ktorej som sa usiloval prebudiť
            božiu iskru poézie… a nie bez zdaru. Milostivá, tu jej je do očí, berie pero do ruky nie
            bez povolania…
    </p>
    <p>
     BOŽKA
     <span class="emphasis">
      <em>
       (ide von, dojatá):
      </em>
     </span>
     Pane Markovecký…
    </p>
    <p>
     MARČÍK: Prosím…
    </p>
    <p>
     LOJZO: Nechce chvály vaše čuť…
    </p>
    <p>
     MARČÍK: Nijaké chvály nezaslúžené. Kritický úsudok iba o skrytých schopnostiach vašej
            pani Boženy. Nesporný spisovateľský talent! Keď i veršom začala, ako vari každý
            spisovateľ, skoro sa našla: v poviedke! Má oči, čujný spisovateľský sluch, vidí biedu
            sociálnu, potlačenosť ženy, humanitný zmysel u nej veľký, ako ho prejavila i teraz, keď
            vyslovila ísť k mojej matke… Áno, len na cesty by ste ju mali poslať, ísť s ňou, ukázať
            jej umelecký svet a svet vôbec…
    </p>
    <p>
     LOJZO: Len si dopovedzte. Ja potom…
    </p>
    <p>
     MARČÍK: Idem domov. Za pol roka sa prichystám na novú skúšku, i doktorát si spravím,
            keď už to svet tak žiada, a jestli by ste potom dovolili: zaviedol by som milostivú k
            našim spisovateľkám, redaktorkám, umelcom a znatným ľuďom vôbec; doma i do Prahy.
            Mníchov, Paríž, Itália!… Múzeá, divadlá, architektúra z vlastnej autopsie by jej viac
            poskytli ako kopy tlačeného slova…
    </p>
    <p>
     LOJZO: Dosť?
     <span class="emphasis">
      <em>
       (Vážne.)
      </em>
     </span>
     Ja nemôžem cestovať, len v dovolenej, a to
            si chcem zuby dať spraviť. Lebo keď zuby vypovedia mletie, trpí žalúdok a ochorie celé
            fyzikum ľudské. Žena pôjde do Teplíc. Tam tiež dochodia liečiť sa spisovatelia, umelci,
            svoji i cudzí. Veď kdeže vy naberiete peňazí na cesty? Otcove? To je, braček drahý,
            hazardovanie prípadne s dedictvom. A je vás viac detí. Musíme s rozpočtom tvoriť.
            Prikvačí choroba mňa, alebo ženu… a mám ešte starých rodičov. Otec, šesťdesiatpäťročný,
            zaručil sa bratrancovi na cestu do Argentíny, i hotové požičal, ten pregazdoval v Novom
            svete, otcovi zostal iba dom a záhumnie a teraz v lete pri murároch maltu mieša…
    </p>
    <p>
     MARČÍK: To by ste mu nemali dať.
    </p>
    <p>
     LOJZO: Nemal, i mu bránim. Ale on, že vládze ešte, on chce znova nadobúdať a na
            penziu odo mňa že ešte stačí… A iste ani vášmu otcovi sa „samô nerodí“, len vám dosiaľ,
            pane. Čím väčšie gazdovstvo, tým viac starostí a potu má a vydá rozšafný hospodár. Žena
            moja pôjde z príležitosti do Prahy so mnou a spisovateľky sú i tu a prídu do Bratislavy,
            alebo do Teplíc, tam ich môže poznať. Nemajú na ružiach… Treba šetriť, lebo hospodársky
            sa náš národ neoslobodí ani za tri veky, kým totižto nebude v každej rodine vkladná
            knižka…
    </p>
    <p>
     BOŽKA
     <span class="emphasis">
      <em>
       (za scénou, ako v hre detskej):
      </em>
     </span>
     Ešte nie, ešte nie… Už?
            Už? Už?
    </p>
    <p>
     LOJZO
     <span class="emphasis">
      <em>
       (zdĺhavo do dverí volá):
      </em>
     </span>
     Úúúúž!
    </p>
    <p>
     BOŽKA
     <span class="emphasis">
      <em>
       (vojde).
      </em>
     </span>
    </p>
    <p>
     LOJZO: Ja ďakujem vám za učiteľské hodiny mojej žene, keď som sa ani nespýtal: čo som
            dlžen? A ďakujem za priateľské besedy so mnou… Získal som vždy. Videl, i keď som
            nehľadel. Doma želám vám novej chuti do zameškanej práce a len práce za seba, národ i
            štát.
     <span class="emphasis">
      <em>
       (Vzrušený, podá Marčíkovi ruku, potrasie ju a bozká ho
               kamarátsky.)
      </em>
     </span>
    </p>
    <p>
     BOŽKA: A literatúra, čo je svetové, si nespomenul, Lojzko.
    </p>
    <p>
     LOJZO: To sa rozumie. Ale ja, keď sa rozrečním, nezostanú mi v mysli iba tieto tri
            slová: ja, národ, štát.
    </p>
    <p>
     MARČÍK
     <span class="emphasis">
      <em>
       (ešte z dojmu reči Lojzovej bozká ruku Božke a beží von):
      </em>
     </span>
     Dovolíte, prosím…
    </p>
    <p>
     LOJZO a BOŽKA
     <span class="emphasis">
      <em>
       (hľadia za nim do otvorených dverí).
      </em>
     </span>
    </p>
    <p>
     MARČÍK
     <span class="emphasis">
      <em>
       (vráti sa s fotografiou svojou):
      </em>
     </span>
     Na pamiatku prijmite…
    </p>
    <p>
     LOJZO
     <span class="emphasis">
      <em>
       (prjme):
      </em>
     </span>
     Vašu fotografiu? Budeme na vás myslieť.
     <span class="emphasis">
      <em>
       (Podá.)
      </em>
     </span>
     Božka, daj medzi priateľov.
     <span class="emphasis">
      <em>
       (Podá ruku
               Marčíkovi.)
      </em>
     </span>
     Dobrú noc!
    </p>
    <p>
     MARČÍK
     <span class="emphasis">
      <em>
       (sa ukloní, ide von, za ním Lojzo).
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581542">
        </a>
        Výstup 6.
       </h2>
      </div>
     </div>
    </div>
    <p>
     <span class="emphasis">
      <em>
       Božka, Lojzo, Marčík.
      </em>
     </span>
    </p>
    <p>
    </p>
    <p>
     BOŽKA
     <span class="emphasis">
      <em>
       (dojatá, plače, šepmo hovorí):
      </em>
     </span>
     Za tú surovosť mala som ho
            vyhnať… Vypovedať z bytu okamžite… a teraz mám zavesiť jeho fotografiu… Ale musím
     <span class="emphasis">
      <em>
       (vešia)
      </em>
     </span>
     , aby som mužovu dôveru nesklamala… aby neupodozrieval vo
            väčších veciach… príčinu výpovede nehľadaj v tajnostiach môjho srdca…
     <span class="emphasis">
      <em>
       (Pauza.)
      </em>
     </span>
    </p>
    <p>
     LOJZO
     <span class="emphasis">
      <em>
       (sa vracia s rozličnými novinami v rukách):
      </em>
     </span>
     Že tu vo
            všetkých tvoje práce?
     <span class="emphasis">
      <em>
       (Rozpriahne ruky proti Božke, držiac v rukách niekoľko
               čísel časopisov.)
      </em>
     </span>
     Prečítam, veru prečítam! Akú ja mám spisovateľku — ženu!
     <span class="emphasis">
      <em>
       (Ide do spálne.)
      </em>
     </span>
    </p>
    <p>
     BOŽKA
     <span class="emphasis">
      <em>
       (sa premohla a v dobrej nálade zatvára sklené dvere na spálni, potom
               sa začína zobliekať):
      </em>
     </span>
     Vidíš, cudzí ľudia ti musia povedať… Nie si zvedavý,
            čo ja čiarkam… Ale počkaj, až napíšem veľký román… drámu…
    </p>
    <p>
     LOJZO: Napíš, budem rád a hrdý. Ale s Marčíkom k nim…
    </p>
    <p>
     BOŽKA: Nemám ísť?
    </p>
    <p>
     LOJZO: Aby neboli klebety…
    </p>
    <p>
     BOŽKA: Ak len preto…
    </p>
    <p>
     LOJZO: Spoločenská forma.
    </p>
    <p>
     BOŽKA: Zastaralá… Vzájomná dôvera medzi nami, ináče každý krok, každý pohľad — hotové
            peklo žiarlivosti.
    </p>
    <p>
     LOJZO: Ja viem, dušinka, že si ty dobrá, oddaná i verná moja žena… ale ja povinný som
            si ťa chrániť a nepustiť na štíty hôr, ani parnaských, lebo z nich jeden krok na
            chodník, druhý do priepasti. Mužský každý je poet! Každý chce mať peknú ženu, i tí, čo
            si škaredé pobrali… a ešte zvlášť tí, čo nijakých nemajú… aby mohli snívať o kráse. A
            Marčík aspoň básniť a písať. Čítal som práve včera večer v kasíne cyklus veršov v
            „Prameňoch“…
    </p>
    <p>
     BOŽKA
     <span class="emphasis">
      <em>
       (zarazená):
      </em>
     </span>
     Ty si čítal?
    </p>
    <p>
     LOJZO: Veľmi intímna lyrika…
    </p>
    <p>
     BOŽKA: Mne len niečo sám z rukopisu…
    </p>
    <p>
     LOJZO
     <span class="emphasis">
      <em>
       (významne a dôrazne):
      </em>
     </span>
     A mne podali… Ozaj! Pošta neprišla?
    </p>
    <p>
     BOŽKA
     <span class="emphasis">
      <em>
       (bola pozabudla, skočí, hľadá tu i tam, zalomiac ruky;
               úprimne):
      </em>
     </span>
     Ba, boli dva — či jeden; len jeden list, druhý bol môj… Ani
            neviem od koho… Otvorila som, odložila na isté miesto, lebo zmenka bola…
    </p>
    <p>
     LOJZO: Zmenka?
     <span class="emphasis">
      <em>
       (Mrzí sa.)
      </em>
     </span>
     Jaj, jaj, Božka! Akože ju nemôžeš
            nájsť? To sa ti už viac ráz stalo…
    </p>
    <p>
     BOŽKA: Ale iste kamarátska, ako hovorievaš…
    </p>
    <p>
     LOJZO: To je jedno: práve na takú tým väčší pozor, lebo zaplatíš…
    </p>
    <p>
     BOŽKA: Kdeže som ťa podela…? Dobre som skryť chcela, že teda zmenka bola v ňom…
    </p>
    <p>
     LOJZO
     <span class="emphasis">
      <em>
       (hľadá a prehadzuje tiež.)
      </em>
     </span>
     Azda v jedálni? Prečo mi to
            nedáš hneď do mojej pracovne na stolík? Neporiadok!
    </p>
    <p>
     BOŽKA: No, zlosti sa. Ráno sa nájde.
    </p>
    <p>
     LOJZO: A keď sa nie? A bude protest? Či Hanka pri riadení…
    </p>
    <p>
     BOŽKA: Nie, nebola pri tom…
    </p>
    <p>
     LOJZO: A ktože teda bol?
    </p>
    <p>
     BOŽKA: Nekrič. Profesor…
    </p>
    <p>
     LOJZO
     <span class="emphasis">
      <em>
       (reve):
      </em>
     </span>
     Profesor! Haló!
    </p>
    <p>
     BOŽKA
     <span class="emphasis">
      <em>
       (hľadí v rozpakoch, chytá sa za sluchy).
      </em>
     </span>
    </p>
    <p>
     MARČÍK
     <span class="emphasis">
      <em>
       (za scénou):
      </em>
     </span>
     Haló!
    </p>
    <p>
     LOJZO: Prosím vás…
    </p>
    <p>
     BOŽKA: Nevolaj ho…
     <span class="emphasis">
      <em>
       (Chytá šaty na seba.)
      </em>
     </span>
    </p>
    <p>
     LOJZO
     <span class="emphasis">
      <em>
       (našiel svoju odstrihnutú fotografiu na stolíku pod kalendárom.
               Zarazí sa, zamĺkne bôľom, zlomene dá do vrecka kabáta).
      </em>
     </span>
    </p>
    <p>
     BOŽKA
     <span class="emphasis">
      <em>
       (našla pod prikrývkou nočného stolka):
      </em>
     </span>
     Tu je!
    </p>
    <p>
     LOJZO: To je ostatný raz, že si moju poštu otvorila… Aká nervóza…
     <span class="emphasis">
      <em>
       (Trie si
               sluchy.)
      </em>
     </span>
    </p>
    <p>
     BOŽKA: Tak ani ty moju…
    </p>
    <p>
     LOJZO: Ja som ti len poriadok držal v účtoch. Potom idú upomienky…
    </p>
    <p>
     MARČÍK
     <span class="emphasis">
      <em>
       (už bez kabáta, v papučiach, nazrie, neisto):
      </em>
     </span>
     Prosím…
    </p>
    <p>
     LOJZO: Už nič…
    </p>
    <p>
     BOŽKA: Už som list našla.
    </p>
    <p>
     MARČÍK
     <span class="emphasis">
      <em>
       (vráti sa):
      </em>
     </span>
     Dobrú noc…
    </p>
    <p>
     BOŽKA
     <span class="emphasis">
      <em>
       (tajne, káravo kýva mu hlavou, že to vyviedol).
      </em>
     </span>
    </p>
    <p>
     MARČÍK
     <span class="emphasis">
      <em>
       (vidí, že sa „podarilo“ a s čertovskými úklonkami ide
               von).
      </em>
     </span>
    </p>
    <p>
     LOJZO
     <span class="emphasis">
      <em>
       (zdanlivo číta list, ale rukou siaha-nesiaha do vrecka na
               fotografiu.)
      </em>
     </span>
    </p>
    <p>
     BOŽKA
     <span class="emphasis">
      <em>
       (nevidí to, ale jednak chytí si hlavu do dlaní a sadne na
               posteľ).
      </em>
     </span>
    </p>
    <p>
    </p>
    <p>
     <span class="emphasis">
      <em>
       (Opona pomaly padá.)
      </em>
     </span>
    </p>
    <p>
    </p>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2581916">
       </a>
       Dejstvo III.
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2581935">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2582252">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2582316">
        Výstup 3.
       </a>
      </span>
     </dt>
     <dt>
      <span class="sect1">
       <a href="#id2582461">
        Výstup 4.
       </a>
      </span>
     </dt>
     <dt>
      <span class="sect1">
       <a href="#id2582524">
        Výstup 5.
       </a>
      </span>
     </dt>
     <dt>
      <span class="sect1">
       <a href="#id2582873">
        Výstup 6.
       </a>
      </span>
     </dt>
     <dt>
      <span class="sect1">
       <a href="#id2582910">
        Výstup 7.
       </a>
      </span>
     </dt>
     <dt>
      <span class="sect1">
       <a href="#id2583227">
        Výstup 8.
       </a>
      </span>
     </dt>
     <dt>
      <span class="sect1">
       <a href="#id2583284">
        Výstup 9.
       </a>
      </span>
     </dt>
     <dt>
      <span class="sect1">
       <a href="#id2583666">
        Výstup 10.
       </a>
      </span>
     </dt>
     <dt>
      <span class="sect1">
       <a href="#id2583844">
        Výstup 11.
       </a>
      </span>
     </dt>
     <dt>
      <span class="sect1">
       <a href="#id2584225">
        Výstup 12.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      (Javisko I. dejstva. Predpoludnie, slnce. Tri dni po druhom dejstve.)
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581935">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       Božka, Hanka.
      </em>
     </span>
    </p>
    <p>
    </p>
    <p>
     BOŽKA
     <span class="emphasis">
      <em>
       (leží na diváni s poviazanou hlavou a berie knižočky, kuká, číta a
               hodí na zem a berie inú. Okolo nej i po zemi už je viac kníh. Vstane. Je odetá
               ľahučko, i do kuchyne, zásterka, holé ruky, veľká dekoltáž, mikádo. Ide neisto, v
               myšlienkach ku klavíru, prehádže zošity a nájde „Písně“, skladby Oskara Nedbala, a
               otvorí na „Dívčím popěvku“.
      </em>
     </span>
     [Text V. J. Pokorný.]
     <span class="emphasis">
      <em>
       Prvú sloku i
               hrá i spieva, druhé dve len deklamuje):
      </em>
     </span>
     Táto vystihuje mňa.
    </p>
    <p>
    </p>
    <p>
    </p>
    <div class="literallayout">
     <p>
      <span class="emphasis">
       <em>
        1.
       </em>
      </span>
      <br/>
      <span class="emphasis">
       <em>
        Tak ta láska vběhla do mého srdečka,
       </em>
      </span>
      <br/>
      <span class="emphasis">
       <em>
        jako těm mlynářům voda na kolečka,
       </em>
      </span>
      <br/>
      <span class="emphasis">
       <em>
        2.
       </em>
      </span>
      <br/>
      <span class="emphasis">
       <em>
        Nikdo ji nevolá, nikdo nepobízí,
       </em>
      </span>
      <br/>
      <span class="emphasis">
       <em>
        zatočí kolečkem, a už v dálce mizí.
       </em>
      </span>
      <br/>
      <span class="emphasis">
       <em>
        3.
       </em>
      </span>
      <br/>
      <span class="emphasis">
       <em>
        Zatočí kolečkem, někdy je poláme,
       </em>
      </span>
      <br/>
      <span class="emphasis">
       <em>
        že vlastní srdéčko ani nepoznáme.
       </em>
      </span>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Zavrie zošit.)
      </em>
     </span>
     Hlavička moja, pukni sa! Keď nie od bolesti, od
            myšlienok. Čo som to urobila, čo urobila?
     <span class="emphasis">
      <em>
       (Skočí znovu ku klavíru a zahrá i
               zaspieva elegicky.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <span class="emphasis">
       <em>
        Opustila som si ja sokola pre páva…
       </em>
      </span>
      <br/>
      <span class="emphasis">
       <em>
        sokola pre páva…
       </em>
      </span>
      <br/>
      <span class="emphasis">
       <em>
        sokola pre páva… (Zatíchne a dumá.)
       </em>
      </span>
     </p>
    </div>
    <p>
    </p>
    <p>
    </p>
    <p>
     HANKA
     <span class="emphasis">
      <em>
       (pri piesni tíško bola vošla, čaká; tíško):
      </em>
     </span>
     Milosťpani…
            Pošta…
    </p>
    <p>
     BOŽKA
     <span class="emphasis">
      <em>
       (sa strhne a obzrie):
      </em>
     </span>
     Čože sa vkrádaš ako myš? Sem daj.
    </p>
    <p>
     HANKA
     <span class="emphasis">
      <em>
       (podá):
      </em>
     </span>
     Aj expres karta. Ja som podpísala…
    </p>
    <p>
     BOŽKA
     <span class="emphasis">
      <em>
       (schytí kartu i ostatnú poštu; kartu kukne, vzruší sa ňou, vloží do
               záňadria, časopisy sprehádže a hodí na zem):
      </em>
     </span>
     Prečo si ma nezavolala, keď
            prišiel expres?
     <span class="emphasis">
      <em>
       (Skúma ju pohľadom, či Hanka kartu azda nečítala.)
      </em>
     </span>
    </p>
    <p>
     HANKA
     <span class="emphasis">
      <em>
       (úprimne):
      </em>
     </span>
     Len toť bol. Razom s listonošom, a keď ste tak
            krásne, tak s citom spievali…
     <span class="emphasis">
      <em>
       (Zbiera časopisy.)
      </em>
     </span>
     Mala by som hriech
            vás vyrušiť. Však ma tak učíte…
    </p>
    <p>
     BOŽKA
     <span class="emphasis">
      <em>
       (skočí, zhodí obväz z hlavy Hanke do rúk):
      </em>
     </span>
     Ach, už ani
            citrón… Iba čelo štípe.
     <span class="emphasis">
      <em>
       (Živo.)
      </em>
     </span>
     Hanka!
    </p>
    <p>
     HANKA: Prosím.
    </p>
    <p>
     BOŽKA: Príde pán profesor… Bež, dones dva prírodné, teľacie a dolej do hrncov, ako
            sme varievali, keď u nás býval.
    </p>
    <p>
     HANKA
     <span class="emphasis">
      <em>
       (preberala časopisy):
      </em>
     </span>
     Bežím… Iba politika — a pre mňa nič.
            „Zora“!
     <span class="emphasis">
      <em>
       (Strhne obálku a pozerá obsah.)
      </em>
     </span>
     Hneď, len kuknem, či je
            pokračovanie románu… Je!
    </p>
    <p>
     BOŽKA: Ty už máš svoj román. Len ho krásne ži. — Hanka, budeš ľúbiť svojho muža?
    </p>
    <p>
     HANKA
     <span class="emphasis">
      <em>
       (stydlivo):
      </em>
     </span>
     Milosťpani… Budem.
    </p>
    <p>
     BOŽKA: Dokiaľ?
    </p>
    <p>
     HANKA: No — do smrti.
    </p>
    <p>
     BOŽKA: Krátka odpoveď. — A keby ťa on prestal…?
    </p>
    <p>
     HANKA: „Tečie voda bystrá, z važťanského mosta…“ spievame…
    </p>
    <p>
     BOŽKA: A keby si ho ty prestala ľúbiť?
    </p>
    <p>
     HANKA: Nech ma hrom zabije!
    </p>
    <p>
     BOŽKA: Nechápeš… Bež po mäso.
    </p>
    <p>
     HANKA: Hlúpe som odpovedala?
    </p>
    <p>
     BOŽKA: Nezamyslela si sa…
    </p>
    <p>
     HANKA: Však sa ešte môžem.
    </p>
    <p>
     BOŽKA: Bež.
    </p>
    <p>
     HANKA
     <span class="emphasis">
      <em>
       (uchytí časopisy):
      </em>
     </span>
     Hneď som tu.
     <span class="emphasis">
      <em>
       (Odbehne.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582252">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       Božka sama.
      </em>
     </span>
    </p>
    <p>
    </p>
    <p>
     BOŽKA
     <span class="emphasis">
      <em>
       (sadne si na diván, číta znova kartu):
      </em>
     </span>
     „Pani Božena
            Čučoriaková, spisovateľka.“ Lichotník! „Som osobnosť, nie lútka mužova…“ Draho platím.
     <span class="emphasis">
      <em>
       (Číta):
      </em>
     </span>
     „Zajtra prídem knižnicu usporiadať. Rukopisy donesiem.“
            „Blahoželám!“ K rukopisom a či… Obrúčka, môj milý, ešte veru na prste… Za tri dni nedá
            sa zrušiť, čo tri roky bolo budované. Iba ak zapáliť. A to mi iste nepraješ, ty
            krutohlavec!
     <span class="emphasis">
      <em>
       (Díva sa na fotografiu na stene.)
      </em>
     </span>
     Tebe nestačia iné
            dôkazy môjho priateľstva; chceš mať i formu. Ako v tej literatúre. „Forma, forma! Svoje,
            svojské podanie, to je niečo…“ A obsah nič. Ja plačem a ty sa usmievaš a strežieš slzu,
            aby ju vypiť v bozku.
     <span class="emphasis">
      <em>
       (Zlomene).
      </em>
     </span>
     Teplice… Teplice…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582316">
        </a>
        Výstup 3.
       </h2>
      </div>
     </div>
    </div>
    <p>
     <span class="emphasis">
      <em>
       Božka, Javorník.
      </em>
     </span>
    </p>
    <p>
    </p>
    <p>
     JAVORNÍK
     <span class="emphasis">
      <em>
       (klope, ale hneď vojde s taškou, z ktorej vyberá na nohe ju
               pridržiac):
      </em>
     </span>
     Ruky bozkávam! Pán dirigent posielajú tento expres.
     <span class="emphasis">
      <em>
       (Podá.)
      </em>
     </span>
    </p>
    <p>
     BOŽKA
     <span class="emphasis">
      <em>
       (kukne):
      </em>
     </span>
     Marčík!
     <span class="emphasis">
      <em>
       (Nervózne prebehne list, a keď
               vidí, že Marčík bol opatrný, hlasne pre seba.)
      </em>
     </span>
     Nič kompromitujúceho.
     <span class="emphasis">
      <em>
       (Je rada, a rada sa pobaví s Javorníkom.)
      </em>
     </span>
    </p>
    <p>
     JAVORNÍK
     <span class="emphasis">
      <em>
       (neporozumel):
      </em>
     </span>
     Prosím?
    </p>
    <p>
     BOŽKA: Ďakujem, pane Javorník. Tak kedyže…?
    </p>
    <p>
     JAVORNÍK: Milostivá pani, prosím, primluvte sa láskavo ešte raz za nás u pána
            dirigenta, aby nám…
    </p>
    <p>
     BOŽKA: To už myslíte i Hanku.
    </p>
    <p>
     JAVORNÍK: Mhm! Aby nám dali definitívu na písme. Nebojte sa o slúžku, že by nebola.
            Bude! Ja sa skorej neožením, kým vy nebudete mať poriadnu slúžku.
    </p>
    <p>
     BOŽKA: A ste prichystaní?
    </p>
    <p>
     JAVORNÍK: A ako! Šifonér, stôl, posteľ, už zavadzajú stolárovi.
    </p>
    <p>
     BOŽKA: Primluvím, len potom aby ste Hanku ľúbili, lebo ja ju mám rada. Dovolili a
            dali sme jej čítať, do divadla, do kina pustili… Mnoho sa u mňa naučila.
    </p>
    <p>
     JAVORNÍK: Sľubujem!
    </p>
    <p>
     BOŽKA: To každý, a potom…
    </p>
    <p>
     JAVORNÍK: Ja statočne.
    </p>
    <p>
     BOŽKA: A čo jej dôverne sľubujete?
    </p>
    <p>
     JAVORNÍK: Spokojný život, keď bude robiť a mám službu istú.
    </p>
    <p>
     BOŽKA: A ešte? Keď ju bozkávate.
    </p>
    <p>
     JAVORNÍK
     <span class="emphasis">
      <em>
       (veselo):
      </em>
     </span>
     Do roka — proroka! Ruky bozkávam!
     <span class="emphasis">
      <em>
       (Beží von.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582461">
        </a>
        Výstup 4.
       </h2>
      </div>
     </div>
    </div>
    <p>
     <span class="emphasis">
      <em>
       Božka sama.
      </em>
     </span>
    </p>
    <p>
    </p>
    <p>
     BOŽKA: Zdravý národ — zdravý názor.
     <span class="emphasis">
      <em>
       (Trpko.)
      </em>
     </span>
     To mohlo i mňa
            zachrániť od rozorvanosti a neistoty do budúcna. Ach!
     <span class="emphasis">
      <em>
       (Vzdychne.)
      </em>
     </span>
     Pokoj duše mojej, kedy sa mi vrátiš? Či už nikdy? Mala som jeden nepokoj, že som sama,
            bez dieťaťa, opustená, mám druhý, že chcem niečo byť, niečo v živote znamenať, vykonať.
     <span class="emphasis">
      <em>
       (Berie do rúk kartu a list. Karte.)
      </em>
     </span>
     Zničiť ťa? Nechať? Zatajiť?
            Ukázať? Chcem niečo byť, a strácam sa za to na inej strane… Zabezpečil si si prijatie,
            keď si aj mužovi písal? Ale načo už ideš? Daj mi vydýchnuť, zorientovať sa, veď zblúdim
            v tom chaose myšlienok a citov. Rozvahy, chladnej rozvahy, bože, daj mi!
     <span class="emphasis">
      <em>
       (Pauza. Ide do spálne, vynesie kvapky a z kredenca vezme kocku
               cukru.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582524">
        </a>
        Výstup 5.
       </h2>
      </div>
     </div>
    </div>
    <p>
     <span class="emphasis">
      <em>
       Božka, Lojzo.
      </em>
     </span>
    </p>
    <p>
    </p>
    <p>
     LOJZO
     <span class="emphasis">
      <em>
       (dnu, stretnú sa):
      </em>
     </span>
     Servus, Božka!
     <span class="emphasis">
      <em>
       (Ide ju na
               líce bozkať, úplne bez účasti Božkinej.)
      </em>
     </span>
    </p>
    <p>
     BOŽKA: Veď ešte si neprišiel na obed a už ma bozkávaš.
    </p>
    <p>
     LOJZO: Strp ten omyl.
    </p>
    <p>
     BOŽKA: Bolí ma hlava.
    </p>
    <p>
     LOJZO: Tie valeriánove kvapky ti, hovorievaš, dobre robia. Uži.
    </p>
    <p>
     BOŽKA: Veď — aha!
     <span class="emphasis">
      <em>
       (Kvapká na cukor a užije.)
      </em>
     </span>
    </p>
    <p>
     LOJZO: „Expres“ som ti poslal; riadnou poštou prišlo toto.
     <span class="emphasis">
      <em>
       (Podáva.)
      </em>
     </span>
    </p>
    <p>
     BOŽKA
     <span class="emphasis">
      <em>
       (nevezme):
      </em>
     </span>
     Kto píše?
    </p>
    <p>
     LOJZO: Marčíkov otec.
    </p>
    <p>
     BOŽKA: Čítaj.
    </p>
    <p>
     LOJZO: Tu máš.
    </p>
    <p>
     BOŽKA: Ty čítaj, tebe prišiel list.
    </p>
    <p>
     LOJZO
     <span class="emphasis">
      <em>
       (číta):
      </em>
     </span>
     Titul. „Syn náš pobudol sotva tri dni doma, čo ho
            vaša milá pani doprevadila a zaň orodovala… Odpustili sme mu, len aby sa už chytil buď
            učenia alebo práce. Poznáte nás, chvalabohu, máme na čom robiť. Syn však už zase
            spomína, že musí do Bratislavy, že je vám zaviazaný v knihách poriadok spraviť. Len ho
            dlho nezdržujte, prosíme vás, a dajte mu naučenie. Ďakujeme vám, že ste ho vzali do
            banky, ale to nie chlebík: šesťsto korún mesačne, lebo to by sme my zase len zatoľko mu
            museli dokladať, aby mohol vyžiť, šatiť sa, zaobúvať a na iné, však, tiež treba. Keď
            knihy usporiada, pošlite ho domov. Úctivý pozdrav…“
     <span class="emphasis">
      <em>
       (Hovorí.)
      </em>
     </span>
     Tu
            máš, Kača, koláč! To sa zdá, akoby som ho ja bol v leňošení podporoval…
    </p>
    <p>
     BOŽKA: Neleňošil, písal; ale starí Marčíkovci majú šesť kráv, ale nemajú poňatia o
            spisovateľstve, aká je to práca! Ja som ho nevolala. Je to jeho starý záväzok, keď
            nestačil, kým bol v banke. Sedával tam od rána do noci s tebou. Na ňom vidíš, keď taký
            sľub nestačil splniť, koľko tvojich sľubov do manželstva zostalo len — sľubom.
     <span class="emphasis">
      <em>
       (Vyčíta.)
      </em>
     </span>
     Čítať si mi sľuboval, učiť ma, divadlo, Slovensko
            ukázať. Republiku, Prahu, Paríž, svet…
    </p>
    <p>
     LOJZO: Čítať ti romány, ver mi, Božka, nemám kedy, lebo ohrožím našu existenciu v
            banke, ak sa jej nevenujem celý a každý deň od rána do večera.
    </p>
    <p>
     BOŽKA: I v noci.
    </p>
    <p>
     LOJZO: I — keď sú súrne a záverečné práce. Vedomosti sa ťažko zbierajú, to sú nie
            besiedky. Máš aspoň neobmedzený účet u kníhkupcov, vyberaj, čítaj, uč sa, keď sa chceš.
            Prednášky, kino, divadlo máš, kedy chceš. Cesty? Prvý rok si sama nechcela ísť, ja som
            nestačil a druhý rok museli sme naše rodiny ponavštevovať, ukázať sa doma, na dedinách.
            A len si už aj bola. Videla si Tatry, Devín, Viedeň…
    </p>
    <p>
     BOŽKA: A to je aj všetko.
    </p>
    <p>
     LOJZO
     <span class="emphasis">
      <em>
       (sa prikrčí, že viac nemohol).
      </em>
     </span>
    </p>
    <p>
     BOŽKA: Máš ty niekde, v knižnici jej niet, knihu o pohlavných chorobách?
    </p>
    <p>
     LOJZO: Už nie.
    </p>
    <p>
     BOŽKA: A mal si ju? Čítal?
    </p>
    <p>
     LOJZO: Mal i čítal. Ale keď som sa mal ženiť, som ju zničil.
    </p>
    <p>
     BOŽKA: Prečo?
    </p>
    <p>
     LOJZO: Aby sa tebe nedostala do rúk.
    </p>
    <p>
     BOŽKA: Zlé svedomie?
    </p>
    <p>
     LOJZO: Možno. Iste.
    </p>
    <p>
     BOŽKA: A ty si bol pohlavne chorý? Čestne…
    </p>
    <p>
     LOJZO: Vždy tak. Ale ty už ozaj chceš mnoho vedieť? Odkiaľ? Ktože ti bol učiteľom?
    </p>
    <p>
     BOŽKA: Čestne odpovedaj.
    </p>
    <p>
     LOJZO: Tak… Bol som chorý. To je už daň mladosti, a najmä dedinských mládencov, keď
            do mesta prídu pracovať, žiť…
    </p>
    <p>
     BOŽKA: Mal si ty…? Počkaj…
     <span class="emphasis">
      <em>
       (Myslí.)
      </em>
     </span>
     Go-no-rea?
    </p>
    <p>
     LOJZO: Mal.
    </p>
    <p>
     BOŽKA: A syfilis?
    </p>
    <p>
     LOJZO: Nemal — mojím vedomím. Ale kde si ty všetky tie otázky vzala? Čestne, Božka.
    </p>
    <p>
     BOŽKA: Marčík ma v ich meste zaviedol k známej sociálnej pracovníčke a spisovateľke
            Ľudmile Búrovskej a otvorene sme sa zhovárali o mojich ideáloch — deťoch, i o budúcich,
            spisovateľských napotom. A ona vytiahla a podala mi knižočku, ktorú som hneď, u nej
            nocujúc, prečítala, a čo mi utkvelo, to som sa ťa spýtala, lebo som nešťastná a nechcem
            byť ďalej lútkou, ale ženou na výške tvojej, pochopiť sociálne okolnosti, seba a tak ísť
            životom jednou alebo druhou cestou.
    </p>
    <p>
     LOJZO: I bez Búrovskej by som ti bol povedal pravdu, keby si sa ma bola spýtala.
    </p>
    <p>
     BOŽKA: Nemohla som sa, lebo som o tom nevedela nič. Iba som plakávala zjavne i tajne
            pre nesplnené túžby.
    </p>
    <p>
     LOJZO: Od prvého pomyslu na ženbu, keď som materiálne trúfal si ženu uživiť, žil som
            čisto, nechal všetko: kaviareň, krčmu i kúpené lásky. A lekár-priateľ dovolil mi oženiť
            sa.
    </p>
    <p>
     BOŽKA: To bolo najmenej, čo si mi bol povinný. Ostatné ti poviem, keď uvážim. Buď
            pripravený i na môj odchod z tvojho domu.
    </p>
    <p>
     LOJZO
     <span class="emphasis">
      <em>
       (ide ju tuľkať):
      </em>
     </span>
     Kam, Božka, kam by si šla? Stratíš sa vo
            svete. Si mladá, krásna…
    </p>
    <p>
     BOŽKA: Nájsť by som sa chcela, nie stratiť. Nechaj nežnosti teraz. Veď si mi len
            poštu doniesol. Však?
    </p>
    <p>
     LOJZO
     <span class="emphasis">
      <em>
       (žiaľne):
      </em>
     </span>
     Áno, len poštu. Do svidania.
     <span class="emphasis">
      <em>
       (Nevoľno
               odchádza.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582873">
        </a>
        Výstup 6.
       </h2>
      </div>
     </div>
    </div>
    <p>
     <span class="emphasis">
      <em>
       Božka sama.
      </em>
     </span>
    </p>
    <p>
    </p>
    <p>
     BOŽKA: Som ho urazila. Bez prípravy som vyhŕkla s otázkami iste chúlostivými. Ale čo
            si počať? Musím byť na čistom v každej veci, na ktorú pomyslím, lebo ináče nevyspejem,
            nepochopím rébus života. Boli tie otázky iste ako detský vrtoch, ale dokedyže som ich
            mala odkladať a sa dusiť, aby som mohla rozhodnúť…
     <span class="emphasis">
      <em>
       (Pauza, zbiera knihy, kuká
               a odkladá.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582910">
        </a>
        Výstup 7.
       </h2>
      </div>
     </div>
    </div>
    <p>
     <span class="emphasis">
      <em>
       Božka, Marčík.
      </em>
     </span>
    </p>
    <p>
    </p>
    <p>
     MARČÍK
     <span class="emphasis">
      <em>
       (s malým kufríčkom v ruke; vedie si ako doma, ba útočne, keď sa
               zorientuje, že sú sami):
      </em>
     </span>
     Ruky bozkávam.
    </p>
    <p>
     BOŽKA
     <span class="emphasis">
      <em>
       (podá mu ruku, šeptom):
      </em>
     </span>
     Len poď… Ako ma bolí hlava…
    </p>
    <p>
     MARČÍK
     <span class="emphasis">
      <em>
       (bozká jej ruku, vezme jej hlavu do rúk a bozká na čelo i
               zanôti):
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <span class="emphasis">
       <em>
        Kysuca… Kysuca… tá bystrá vodička:
       </em>
      </span>
      <br/>
      <span class="emphasis">
       <em>
        keď sa jej napijem, bolí ma hlavička.
       </em>
      </span>
     </p>
    </div>
    <p>
    </p>
    <p>
    </p>
    <p>
     BOŽKA
     <span class="emphasis">
      <em>
       (vyprosťuje sa):
      </em>
     </span>
     Ale užijem prachy, čo sa nervy strhajú,
            ak sa ešte viac môžu.
    </p>
    <p>
     MARČÍK
     <span class="emphasis">
      <em>
       (vezme ju za obe ruky a zbadá obrúčku):
      </em>
     </span>
     Predčasne som ti
            blahoželal…
    </p>
    <p>
     BOŽKA: Tak sa to na to vzťahovalo? Ja že na rukopisy.
    </p>
    <p>
     MARČÍK: Aj na tie.
    </p>
    <p>
     BOŽKA: Aj…
     <span class="emphasis">
      <em>
       (Sklamane.)
      </em>
     </span>
     Keď len „aj“!
    </p>
    <p>
     MARČÍK: Čučko v búde?
    </p>
    <p>
     BOŽKA: V banke! Doniesol list od tvojho otca a mali sme ťažký výstup…
    </p>
    <p>
     MARČÍK
     <span class="emphasis">
      <em>
       (ľahostajne):
      </em>
     </span>
     Čo otec?
     <span class="emphasis">
      <em>
       (Vykladá z kufríka ruže
               tri-štyri, rukopisy, knižky dve-tri.)
      </em>
     </span>
    </p>
    <p>
     BOŽKA
     <span class="emphasis">
      <em>
       (potešená pozornosťou, vezme ruže, namočí do vázy a položí na
               stôl):
      </em>
     </span>
     Otec akosi nešikovne napísal Lojzovi, akoby ťa Lojzo k nám zval a
            trhal od učenia a či roboty…
    </p>
    <p>
     MARČÍK: A to o Lojzovi myslieť je na sto percent omyl. No, a ten výstup?
    </p>
    <p>
     BOŽKA
     <span class="emphasis">
      <em>
       (rozmýšľa, čo povedať z rozhovoru s Lojzom):
      </em>
     </span>
     Nakoniec som
            mu povedala, aby sa pripravoval na to, že odídem z domu…
    </p>
    <p>
     MARČÍK: Skutočne? Ó, sila vôle! Pozdravujem, zbožňujem ťa. Odpútať, odviazať sa,
            odtrhnúť silou, ak inak nejde. Už to samé čo ti dá podnetov k písaniu a prehlbovaniu sa
            tvojej snivej duše!
     <span class="emphasis">
      <em>
       (Podchytí ju popod boky.)
      </em>
     </span>
     Ach, tie krásne štyri
            hodiny v Tepliciach. Len keď si na tie spomenieme…
    </p>
    <p>
     BOŽKA: Mlč. Tie ma nepovzniesli.
    </p>
    <p>
     MARČÍK: Ten háj, ten mesiac, figliar, ako sa kryl za obláčky… pred našimi…
    </p>
    <p>
     BOŽKA
     <span class="emphasis">
      <em>
       (založí mu dlaň na ústa):
      </em>
     </span>
     Zúfala by som si nad slabosťou
            svojou, že som sa ti dala uprosiť a vystúpila z vlaku. To sa nemuselo stať. Ja chcem
            čestne odísť. Čo, ak nás poznali?
    </p>
    <p>
     MARČÍK: Kto? Bol večer a zo stanice išli sme priamo do parku. Ani sme si nesadli v
            reštaurácii, ani v kaviarni. Hudby nevideli, bola nám iba sprievodom našej žitej
            romanci…
    </p>
    <p>
     BOŽKA: Ja som išla s tebou len pre skúsenosť, aby som ju niekedy mohla využiť
            spisovateľsky…
    </p>
    <p>
     MARČÍK: Nič viac? Neklam sa. Nezadŕhaj svoje srdce.
    </p>
    <p>
     BOŽKA: Frázy… Do roboty! Hneď. Jeden-dva dni smieš tu byť, a potom bež domov! Učiť
            sa, alebo robiť.
    </p>
    <p>
     MARČÍK
     <span class="emphasis">
      <em>
       (podáva):
      </em>
     </span>
     Rukopisy som s poznámkami na okraji prečítal.
            Pokrok, značný pokrok.
    </p>
    <p>
     BOŽKA: Lichotník falošný…
    </p>
    <p>
     MARČÍK: Čestné slovo. Už to bude pomaly tvorba, nie borba o výraz a štýl.
    </p>
    <p>
     BOŽKA
     <span class="emphasis">
      <em>
       (uchytí rukopisy a skryje do stolíka):
      </em>
     </span>
     Keď budem sama. Ale
            o poznámkach si pohovoríme. Svet musí to prijať, čo ja dám, a nie čo pán profesor
            navrhuje.
    </p>
    <p>
     MARČÍK: Cele správne! Moje poznámky sú už malé, už ich skoro nebude.
    </p>
    <p>
     BOŽKA: Ešte raz: lichotník falošný…
    </p>
    <p>
     MARČÍK
     <span class="emphasis">
      <em>
       (gesto urazenosti, ruku na hruď):
      </em>
     </span>
     Dovoľ…
    </p>
    <p>
     BOŽKA: Tak bež po kartotéku… aby sme sa potom mohli o knihách zhovárať…
    </p>
    <p>
     MARČÍK: Doniesol som ti zoznam vybraných kníh, ktoré odporúčam do knižnice. Medzi
            nimi dva romány… Vrbickej.
    </p>
    <p>
     BOŽKA: Dobre, zatiaľ kuknem, iď už.
     <span class="emphasis">
      <em>
       (Vytíska ho.)
      </em>
     </span>
    </p>
    <p>
     MARČÍK: Do videnia!
     <span class="emphasis">
      <em>
       (Vyjde.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2583227">
        </a>
        Výstup 8.
       </h2>
      </div>
     </div>
    </div>
    <p>
     <span class="emphasis">
      <em>
       Božka sama.
      </em>
     </span>
    </p>
    <p>
    </p>
    <p>
     BOŽKA
     <span class="emphasis">
      <em>
       (kukne na knihy, číta titulky):
      </em>
     </span>
     Veresajev: „Zápisky
            lekára.“ Vrbická: „Čí vina?“
     <span class="emphasis">
      <em>
       (Pokuká, odloží a vytiahne rukopisy a prv zbežne
               kuká na poznámky, potom si číta jednotlivé a posudzuje úryvkovite.)
      </em>
     </span>
     „Dej
            nový, ale osoby staré, už opísané. Nemožno sa opakovať, ale hľadať nových ľudí, nové
            svety myšlienkové. Dedinu, ulicu, fabriku, Podhradie… Prístav…“ „Reč, štýl…“ samá
            chvála. Ako i ten redaktor Prameňov… I Búrovská ako ma tuľkala
     <span class="emphasis">
      <em>
       (hladí si
               líčko):
      </em>
     </span>
     „Moje, moje neviniatko. Sa ti otvoria oči, len vystúp do sveta.“ A
            vystúpim! Odídem, čo mi krídla zhoria.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2583284">
        </a>
        Výstup 9.
       </h2>
      </div>
     </div>
    </div>
    <p>
     <span class="emphasis">
      <em>
       Božka, Lojzo.
      </em>
     </span>
    </p>
    <p>
    </p>
    <p>
     LOJZO
     <span class="emphasis">
      <em>
       (vojde):
      </em>
     </span>
     Servus. Dnes banka nemá zo mňa nič.
    </p>
    <p>
     BOŽKA
     <span class="emphasis">
      <em>
       (sa strhne nad rukopismi a skladá ich):
      </em>
     </span>
     A čože beháš?
    </p>
    <p>
     LOJZO
     <span class="emphasis">
      <em>
       (narážkou):
      </em>
     </span>
     Kde je? Bol už tu. Vidím ruže, akých my
            nemáme…
    </p>
    <p>
     BOŽKA: Nezačneš, prosím ťa, žiarliť na ruže… Šiel kúpiť kartotéky, aby sa tu dlho
            nezdržal. Jeden-dva dni iba. Žiarlivosť by ma otrávila…
    </p>
    <p>
     LOJZO: Len mi vysvetli, ako sa stalo… Za tú chvíľu, čo som odišiel, prišiel do banky
            Rožný, obchodník, a… „A vy doma, pán dirigent?“ A kdeže mám byť? „Milostivú som videl v
            Tepliciach pred pár dňami… Ani som nebol istý… Vystupovala z vlaku… Ani som
            nepozdravil.“ Ja, hej. Šla si vilu vybrať na leto — zalhal som mu… Čo to má byť, Božka?
    </p>
    <p>
     BOŽKA
     <span class="emphasis">
      <em>
       (sa ovládala, s úsmevom):
      </em>
     </span>
     Bol to prvý samostatný krok do
            sveta. Preto bežíš z banky? Blázonko! Marčík navrhol pozrieť a vidieť večer kúpeľnú
            spoločnosť. Všade vraj zisk pre spisovateľa. Boli sme tam zo dve hodiny: od vlaku do
            vlaku.
    </p>
    <p>
     LOJZO: Keď len zisk, a nie — strata… No mne to Rožný tak potuteľne oznamoval…
            „Vystupovala a istý mladý pán jej pomáhal…“
    </p>
    <p>
     BOŽKA: Akt zdvorilosti a slušnosti: podať žene z vlaku zostupujúcej ruku. Či nie?
    </p>
    <p>
     LOJZO
     <span class="emphasis">
      <em>
       (zadumaný):
      </em>
     </span>
     Hej, hej!
    </p>
    <p>
     BOŽKA: Ale počkaj, Lojzko, iné ja mám na duši. Čo som sa chytila pera, hatí ma naša
            domácnosť. Musím byť gazdinou, kuchárkou, chyžnou, kľučiarkou, práčkou, ševkyňou i
            štopkárkou pančúch. To ma hatí v mojich prácach, prekáža mi v čítaní, písaní, lebo musím
            chcej-nechcej, kým som tu, na to myslieť a domácnosť viesť. Taká polovičatosť a robota
            ma horšie ubíja, ako keby sme mali troje detí, lebo vtedy by som sa starala o ľudské
            duše.
    </p>
    <p>
     LOJZO: Ja som ti už nič?
    </p>
    <p>
     BOŽKA: Si, práve preto sa starám. Ale počkaj. Tebe o domácnosť môže sa starať niekto
            napríklad z rodiny; žena, ktorá nemá mojich nárokov, mojich ideálov. Zdržujem ťa!
            Počúvaš, nevzrušuješ sa, iste myslíš i teraz na banku. Tak skrátka: opúšťam tvoju
            domácnosť. Nie teba, aby si ma rozumel. Ty mi ostaneš
     <span class="emphasis">
      <em>
       (v slzách)
      </em>
     </span>
     dobrým, drahým človekom, ani ja nezabudnem, čo si mi za tie tri roky sľubov, nášho
            manželstva poskytol.
     <span class="emphasis">
      <em>
       (Schytí a bozká mu ruku.)
      </em>
     </span>
    </p>
    <p>
     LOJZO: Božka, žena moja…
    </p>
    <p>
     BOŽKA: Nebráň mi v cite. V úprimnom slove a cite. A pusť ma „do sveta“. „Na pár
            týždňov šla“, povieš zvedavým a rodine; pre nás na neurčito… Ako sa tam nájdem —
            nenájdem.
    </p>
    <p>
     LOJZO: Tvoja telesná krása, tvoj pôvab, zovňajšok bude ti vždy prekážkou v obcovaní s
            mužskými, i s najlepšími, vzdelanými…
    </p>
    <p>
     BOŽKA: Ale nie — šľachetnými.
    </p>
    <p>
     LOJZO: Či všetci umelci sú šľachetní?
    </p>
    <p>
     BOŽKA: Ja len za tými pôjdem.
    </p>
    <p>
     LOJZO: Tvoja dôverčivosť, naivita, zvedavosť, túžby, sny… Pekná žena — peklo
            pokušenia. Tak ušľachtil sa dosiaľ iba svätý František…
    </p>
    <p>
     BOŽKA: Neodhováraj ma. To je moja nová cesta do života, od ktorej ma už nič
            neodvráti. Len to prosím od teba, aby si mi — na počiatok — ak nezarobím perom a
            neuživím sa hneď, bol na pomoci… Len na skromnú stravu a podkrovný kútik.
    </p>
    <p>
     LOJZO
     <span class="emphasis">
      <em>
       (utrie si oči):
      </em>
     </span>
     A kam ideš?
    </p>
    <p>
     BOŽKA: Prejdem si Slovensko, potom Moravu, Čechy, Prahu, vieš
     <span class="emphasis">
      <em>
       (nadšene)
      </em>
     </span>
     , Prahu!
    </p>
    <p>
     LOJZO: A potom?
    </p>
    <p>
     BOŽKA: Buď sa vrátim, alebo ostanem, alebo ešte ďalej do sveta, za hranice republiky…
    </p>
    <p>
     LOJZO: To ti bude treba pas…
    </p>
    <p>
     BOŽKA: Ty si známy, dajú mi ho hneď. Ale na ten ešte stačím. Pošleš, alebo medzitým
            prídem domov…
    </p>
    <p>
     LOJZO: „Domov“?
    </p>
    <p>
     BOŽKA: Áno, tvoj dom mi ostane — domovom. Veď som s tebou, môj drahý, prežila krásne
            sľuby, sny, túžby; v ňom sa prebudila pre iný, nový život… a ty mi budeš blízkym po
            všetky dni môjho života. Budeme si písať kedy-tedy a ja, keď zažijem veľký dojem,
            napíšem ti ho v liste, alebo ťa budem obsýpať svojimi prácami, článkami, novelami a čo
            mi na pero príde. Perom sa chcem živiť a povzniesť.
    </p>
    <p>
     LOJZO: Daj ti boh zlatého sa dožiť!
    </p>
    <p>
     BOŽKA
     <span class="emphasis">
      <em>
       (ukloní sa):
      </em>
     </span>
     To je už skryté ozaj v rukách božích.
    </p>
    <p>
     LOJZO: Ale čo ja? Ako to maskovať? Týždeň, mesiac — ešte, ale viac…
    </p>
    <p>
     BOŽKA: A môžu z toho byť i roky…
     <span class="emphasis">
      <em>
       (Stiahne obrúčku a podáva mu.)
      </em>
     </span>
     Obrúčku, znak našich nekonečných sľubov, vezmi a opatri…
     <span class="emphasis">
      <em>
       (V slzách. Pauza.
               Spamätá sa.)
      </em>
     </span>
     Nedávam si voľnosť, na to ani nepomysli, lebo ma urazíš v
            hĺbke ubolenej duše mojej. Idem do boja s tvojím menom, a to ti čestne chcem zachovať, i
            keď bude ruka holá a naoko slobodná. Ba práve! Obrúčka prekážala mi v prozaickom živote,
            v domácej práci neraz som ju odložila, stratila a plakala, kým sa nenašla. Teraz ju
            vedome skladám, aby som slobodná, nespútaná mohla hľadieť všetkým mužom v tvár! A my
            budeme žiť v priateľstve, ale voľne pôjdeme jeden vedľa druhého, alebo sa i stretneme,
            rozpovedať si: čo som vo svete videla, čo skúsila, čo si vybojovala. Ešte slovo. Ty si
            muž. Žil si pohlavne, i kým si sa neoženil. Dávam ti „voľný“ účet…
    </p>
    <p>
     LOJZO: Mlč!
    </p>
    <p>
     BOŽKA: Len priateľstvo, v duši čo máš, to pre mňa zachovaj a obživuj plamienkom
            spomienok.
    </p>
    <p>
     LOJZO: Božka, žena moja… Mne plače duša za tebou…
    </p>
    <p>
     BOŽKA: Len nepovedz: „nad tebou“, lebo to akoby si ma kládol na máre… Ja do sveta, do
            boja chcem a si trúfam! Dosť. Bež si úrad skončiť a príď na obed. Budeme obedovať v
            besiedke.
    </p>
    <p>
     LOJZO
     <span class="emphasis">
      <em>
       (kukne na hodinky):
      </em>
     </span>
     Idem — prídem. Teraz dvojnásobne rád
            budem a musím pracovať, keď budeme na dvoje žiť.
     <span class="emphasis">
      <em>
       (Podá jej ruku,
               ide.)
      </em>
     </span>
    </p>
    <p>
     BOŽKA: Pracuj. Na mňa, úfam, nie dlho, lebo pracovať chcem i ja.
     <span class="emphasis">
      <em>
       (Pauza.)
      </em>
     </span>
     Ideál som vyslovila. Mám radosť nad vlastnou odvahou.
            Teraz za ním! Za snom, hviezdou, či bludičkou, svetlonosom? Čímkoľvek, za ním!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2583666">
        </a>
        Výstup 10.
       </h2>
      </div>
     </div>
    </div>
    <p>
     <span class="emphasis">
      <em>
       Božka, Lojzo, Marčík.
      </em>
     </span>
    </p>
    <p>
    </p>
    <p>
     LOJZO
     <span class="emphasis">
      <em>
       (dnu prvý).
      </em>
     </span>
    </p>
    <p>
     MARČÍK
     <span class="emphasis">
      <em>
       (za ním s balíkom, z ktorého hneď vybaľuje drevenú skrinku-kartotéku
               a z nej plno tvrdých lístkov.)
      </em>
     </span>
    </p>
    <p>
     LOJZO: Prišli ste usporiadať knižnicu „pani Boženy“…
    </p>
    <p>
     MARČÍK
     <span class="emphasis">
      <em>
       (radostne, zdvorilo):
      </em>
     </span>
     Áno, áno, pán dirigent. Starý sľub.
            Je to cena pár tisíc korún, a v korunách treba držať poriadok.
    </p>
    <p>
     LOJZO: Nečudo, že ste boli v banke.
    </p>
    <p>
     BOŽKA: Ale knihy musia ostať na tých istých poličkách…
    </p>
    <p>
     MARČÍK: Len ich preradím: básne na jednu, romány na druhú, vedecké, časopisy…
    </p>
    <p>
     LOJZO: Prv však, než začnete pracovať, chcel by som vám povedať, čo mi písal váš pán
            otec. Ale prečítajte si.
     <span class="emphasis">
      <em>
       (Podá list.)
      </em>
     </span>
     Ste chlap dospelý netreba vám
            ako žiačikovi naučenie…
    </p>
    <p>
     MARČÍK
     <span class="emphasis">
      <em>
       (číta podaný list).
      </em>
     </span>
    </p>
    <p>
     LOJZO
     <span class="emphasis">
      <em>
       (do toho):
      </em>
     </span>
     V tom zmysle, nedbám, dva-tri dni ostaňte,
            spravte, keď si žena žiada mať knižnicu katalogizovanú… Ale váš otec sa domnieva… to by
            ma mrzelo… Ja nikoho v práci nezdržujem, ale práve do nej tisnem.
    </p>
    <p>
     BOŽKA: Predbežne počkajte, nerobte nič.
    </p>
    <p>
     MARČÍK: Aká vrtkavosť ženská, odpustite, milostivá. Za dva-tri dni ani profesúry, ani
            doktorátu mi nedajú, ako si otec myslí. A kniha bola a je vám všetko… Ich cena siahla
            neraz pánu dirigentovi do vrecka — ale môžem odložiť na jeseň, keď sa vrátim, ak
            dovolíte, zase k vám…
    </p>
    <p>
     LOJZO: O tom — potom. Teraz by som si žiadal, keď i žena zmenila svoj úmysel, aby ste
            sa nezdržovali, lebo rodičia, mamička vaša i otec, sú zle informovaní…
    </p>
    <p>
     MARČÍK: Tak keď nemám čo robiť, môžem sa vrátiť ešte dnes…
    </p>
    <p>
     LOJZO: A budete taký dobrý vziať pánu otcovi niekoľko mojich riadkov vysvetlenia na
            jeho list. Som mu to povinný.
    </p>
    <p>
     MARČÍK: Ale s radosťou, pán dirigent!
    </p>
    <p>
     LOJZO: Hneď. Odskočím ešte do banky kasu zavrieť, potom budeme obedovať, napíšem a
            vezmete.
    </p>
    <p>
     MARČÍK: Prosím.
    </p>
    <p>
     LOJZO
     <span class="emphasis">
      <em>
       (náhli sa von):
      </em>
     </span>
     Do videnia!
    </p>
    <p>
     MARČÍK
     <span class="emphasis">
      <em>
       (ukáže za ním „osla“; pauza):
      </em>
     </span>
     Hlupák… Čučko!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2583844">
        </a>
        Výstup 11.
       </h2>
      </div>
     </div>
    </div>
    <p>
     <span class="emphasis">
      <em>
       Božka, Marčík.
      </em>
     </span>
    </p>
    <p>
    </p>
    <p>
     BOŽKA: Urážaš Lojza, nepekne…
    </p>
    <p>
     MARČÍK
     <span class="emphasis">
      <em>
       (prekvapený jej poznámkou):
      </em>
     </span>
     Ale? Dnes i ty s ním duješ
            proti mne?
     <span class="emphasis">
      <em>
       (Chytí ju za ruky a zbadá, že nemá obrúčky. Pozrie jej na ruky
               presvedčiť sa a silne ju schytí do náručia.)
      </em>
     </span>
    </p>
    <p>
     BOŽKA
     <span class="emphasis">
      <em>
       (bráni sa):
      </em>
     </span>
     Lojzo vie, že sme sa zastavili v Tepliciach.
    </p>
    <p>
     MARČÍK: Ty si mu?…
    </p>
    <p>
     BOŽKA: Nie. Obchodník… Vystupovať nás videl.
    </p>
    <p>
     MARČÍK: To je nič! Čo len to!
     <span class="emphasis">
      <em>
       (Dychtivo.)
      </em>
     </span>
     Ako si mu zložila
            obrúčku, to mi povedz, Božka drahá…
    </p>
    <p>
     BOŽKA
     <span class="emphasis">
      <em>
       (úprimne):
      </em>
     </span>
     Vyložila som mu, že chcem ísť „do sveta“,
            hľadať sa, a to úplne voľná…
    </p>
    <p>
     MARČÍK: A on? Čučko?
    </p>
    <p>
     BOŽKA: Odhováral, žialil…
    </p>
    <p>
     MARČÍK: Konečne čo?
    </p>
    <p>
     BOŽKA: Pristal.
    </p>
    <p>
     MARČÍK: Predsa je nie absolútny trpák, keď ťa pochopil.
     <span class="emphasis">
      <em>
       (Nadšene.)
      </em>
     </span>
     Kam bude prvý voľný tvoj krok? K nám!
    </p>
    <p>
     BOŽKA
     <span class="emphasis">
      <em>
       (záporne krúti hlavou):
      </em>
     </span>
     Prepadnutý študent, ujdená žena.
    </p>
    <p>
     MARČÍK
     <span class="emphasis">
      <em>
       (opraví):
      </em>
     </span>
     Veď ja, že k Ľudmile Búrovskej…
    </p>
    <p>
     BOŽKA: Keby nebývala vo vašom mestečku…
    </p>
    <p>
     MARČÍK: Tak sa ma bojíš?
    </p>
    <p>
     BOŽKA
     <span class="emphasis">
      <em>
       (prikývne):
      </em>
     </span>
     Čo začneme u vás? „Neskončený študent, ujdená
            žena“ — bude zajtra plné vaše mesto.
    </p>
    <p>
     MARČÍK: Ty pýtaj od muža peniaze, ja vezmem od matky a ostaneme v Tepliciach.
     <span class="emphasis">
      <em>
       (Prosí.)
      </em>
     </span>
     Týždeň, dva týždne mi daruj z prvej slobody… Budeme
            plány robiť. Veď bez nich nemôžeš ísť svetom.
    </p>
    <p>
     BOŽKA: Pomyslela som si: ty máš známych redaktorov, spisovateľov, ak by som
            dopisovala z cesty — besednice — že ma odporučíš…
    </p>
    <p>
     MARČÍK: Rozumie sa, pravdaže. Napíšem ti listy u nás…
    </p>
    <p>
     BOŽKA: Lebo teraz sa cítim slabou, keď mi bude už vykročiť… Budeš mi radou…
    </p>
    <p>
     MARČÍK: Neopakuj. U nás sa rozhľadíme, uvážime…
    </p>
    <p>
     BOŽKA: Ty si mi venoval celý rok. Vďačná som ti za úvod do spisby, za počiatky, ktoré
            si tak nadšene čítaval a opravoval i tlačiť dával… Ty si ma chápal vážne. Lojzo, a to mi
            vždy bude ľúto, keď naň pomyslím, len ako lútka a jej hračky…
    </p>
    <p>
     MARČÍK: Dokážeš mu duševnú silu svoju!
    </p>
    <p>
     BOŽKA: Dokážem!
     <span class="emphasis">
      <em>
       (Miernejšie.)
      </em>
     </span>
     Chcela by som…
    </p>
    <p>
     MARČÍK: Sláva! Čo ťa viaže k nemu? Lojzo ti nič neposkytoval, iba hnilé pohodlie. Je
            to pre chtivú, mysliacu ženu dosť? Je to mrav? Pre pohodlie troch izieb a hriadku
            petržlenu byť, zostávať mu ženou, a keď ťa neoblažil ani dieťaťom? Hanba by ti bola a
            zabila by si seba a svoj tvorivý talent! Naše študentské spomienky a tento bohatý rok
            naplnili ti kalich trpkosti. Nevypi ho, ale vylej Lojzovi na hlavu i tým, čo ťa zaň
            vydali, že ti nezabránili.
     <span class="emphasis">
      <em>
       (Objíme ju.)
      </em>
     </span>
     Si mojím ideálom…
    </p>
    <p>
     BOŽKA: Bojím sa, že len ako žena, lebo ma vždy chytáš, tuľkáš, objímaš a bozkávaš.
    </p>
    <p>
     MARČÍK: Ako žena a intelekt… Ale dušu v tebe objať akože?…
    </p>
    <p>
     BOŽKA: Len ma nebozkávaj. Mne bola vždy po tom otrava, i Teplice… Že sa mi preto
            venuješ… nie pre moje ideálne snahy, ale aby si ma vychoval sebe za milenku, a — tou
            nechcem byť!
    </p>
    <p>
     MARČÍK: Ja ťa dušou, srdcom objímam, však neviem sa rozdeliť…
     <span class="emphasis">
      <em>
       (Schytí ju
               vášnivo, bozkáva a nesie na rukách do spálne.)
      </em>
     </span>
    </p>
    <p>
     BOŽKA
     <span class="emphasis">
      <em>
       (skočí mu z rúk, nervózne sa chytá za sluchy, myslí,
               vyhŕkne):
      </em>
     </span>
     Preč ruky! Hnusník si ty, Július Markovecký! Do roka som ťa
            zduševňovala, nič nevyšlo; ba naopak: čo stretnutie, to si drzejší.
     <span class="emphasis">
      <em>
       (Pomyslí a
               rozhodne hovorí, akoby čítala smrtný výrok. Temne, nízko.)
      </em>
     </span>
     Pre „zmenu
            kulís“, pre výčitky svedomia a opovrženia nemám po čo s tebou ísť, keď väčšie, vyššie
            veci a snahy v tejto najkritickejšej, rozhodnej chvíli neprekypujú ti dušou, ústy.
    </p>
    <p>
     MARČÍK: I to bude potom…
    </p>
    <p>
     BOŽKA: Potom?… V teba prvého som uverila, v poetu, spisovateľa, a ty prvý sa mi s
            láskou ponúkaš. Koľkí budete, až do sveta vykročím?!
    </p>
    <p>
     MARČÍK: Zruš svoje mladé, krásne telo…
     <span class="emphasis">
      <em>
       (Rozšíri ruky na nové
               objatie.)
      </em>
     </span>
    </p>
    <p>
     BOŽKA
     <span class="emphasis">
      <em>
       (uhýba sa, sipľavo):
      </em>
     </span>
     Ty svoje dravé chtíče skroť!
     <span class="emphasis">
      <em>
       (Odstupuje ku dverám, ktoré otvorí, že utečie, ak bude treba.)
      </em>
     </span>
    </p>
    <p>
     MARČÍK
     <span class="emphasis">
      <em>
       (vstáva, aby stačil dvere zavrieť pred Božkou).
      </em>
     </span>
    </p>
    <p>
     LOJZO
     <span class="emphasis">
      <em>
       (po chvíli vstupuje a zastane pri dverách).
      </em>
     </span>
    </p>
    <p>
     BOŽKA
     <span class="emphasis">
      <em>
       (vzrušene):
      </em>
     </span>
     Poď, muž môj úprimný!
     <span class="emphasis">
      <em>
       (Vystrie ruky
               proti nemu, zostane pri dverách.)
      </em>
     </span>
    </p>
    <p>
     MARČÍK
     <span class="emphasis">
      <em>
       (na tri otáčky vykĺzne von, nie náhlivo, len v
               rozpakoch).
      </em>
     </span>
    </p>
    <p>
     LOJZO
     <span class="emphasis">
      <em>
       (sarkasticky):
      </em>
     </span>
     Vyrušil som v poetickej nálade? Pardon!
     <span class="emphasis">
      <em>
       (Otočí sa za vychádzajúcim Marčíkom, vojde, zavrie dvere.)
      </em>
     </span>
     Uletel amor? Či odbehol ťa rytier? Chabec!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2584225">
        </a>
        Výstup 12.
       </h2>
      </div>
     </div>
    </div>
    <p>
     <span class="emphasis">
      <em>
       Božka, Lojzo.
      </em>
     </span>
    </p>
    <p>
    </p>
    <p>
     BOŽKA: Mala som ti to povedať, aby si ho vyhodil… Ale ty si mal dosiaľ dôveru ku mne,
            mám ju teraz ja k tebe, a Marčík sa znemožnil sám. Odíde s hanbou i bez škandálu pred
            slúžkou a ulicou…
     <span class="emphasis">
      <em>
       (Vezme Lojza za ruky a hľadí mu do očí. Zúfale, ale úprimne,
               vážne, presvedčivo.)
      </em>
     </span>
     Muž môj dobrý, ešte nepôjdem z tvojho domu.
    </p>
    <p>
     LOJZO
     <span class="emphasis">
      <em>
       (položí jej ruku na plece a vďačne hľadí, utrúc si slzu).
      </em>
     </span>
    </p>
    <p>
     BOŽKA: Musím sa otužiť ešte na duchu proti útokom mužských dravcov…
    </p>
    <p>
     LOJZO
     <span class="emphasis">
      <em>
       (prikyvuje vážne, mlčky).
      </em>
     </span>
    </p>
    <p>
     BOŽKA: Začnem s celou svojou známou i neznámou mužskou spoločnosťou literárne a
            umelecké kamarátstvo, ale beda im! Verejne ich budem menovať, ak mi ktorý len ruku
            stisne náznakom mužskej pažravosti. Buď sa ušľachtia, alebo požerú.
    </p>
    <p>
     LOJZO: A ty pri tom utrpíš…
    </p>
    <p>
     BOŽKA: Nie. Neboj sa! Ja budem s bičom slova i zaúch krotiteľkou šeliem v nich!
    </p>
    <p>
     LOJZO: To bude v duchu môjho názoru na mužských.
    </p>
    <p>
     BOŽKA: Pamätám… Keď si ma vystríhal pred Marčíkom. Poď, preboha ťa prosím, do izby.
     <span class="emphasis">
      <em>
       (Ťahá Lojza na javisko.)
      </em>
     </span>
     Vypočuj ma.
    </p>
    <p>
     LOJZO: Hovor, len hovor.
    </p>
    <p>
     BOŽKA: Chcela som do sveta, chcela jeho priateľskej pomoci a rady, a ešte som
            nevykročila, a už ma ohrožoval, lásku, telo mi ponúkal…
    </p>
    <p>
     LOJZO: Nech už bude koniec…
    </p>
    <p>
     BOŽKA: Bože, zadusím sa! Rástla som ním a — padala. Mal mi byť len učiteľom vo
            vzdelaní, v práci literárnej a vnútil sa mi do zmyslov, vzal mi pokoj svedomia. Spomeň
            si, ako som ťa posledné tri-štyri mesiace neraz bozkávala, a tie bozky patrili — jemu.
            Za tie vášne, náruživosti budem sa do smrti kajať. Tebe som ich dávala — naň myslela.
            Teraz ma odožeň, alebo nechaj pri sebe. Ale ty si na vine. Nemali sme detí… Ty si bol
            starostlivý, dobrý, ale vše i hrubý, chladný, o nežnosti nič. Moje túžby šli cez uši
            tvoje nahlucho, moje snahy nájsť sa odbavoval si úsmevom nepochopenia. Banka, vklady,
            agitačná verejná práca i v nedeľu — to bola tvoja láska, a — nie ja.
    </p>
    <p>
     LOJZO
     <span class="emphasis">
      <em>
       (po svojom zvyku prikyvuje hlavou, uprene hľadí na jedno
               miesto).
      </em>
     </span>
    </p>
    <p>
     BOŽKA
     <span class="emphasis">
      <em>
       (ďalej):
      </em>
     </span>
     Hanbila som sa ťa bozkať pred ním — preto som
            bozky zrušila: ty si pristal; chcela som si s ním dopisovať až odíde — spôsob, ako to
            spraviť, on vymyslel: ty si pristal; fotografiu našu rozstrihol a mňa si vzal…
    </p>
    <p>
     LOJZO
     <span class="emphasis">
      <em>
       (vytiahne):
      </em>
     </span>
     Od tejto…
    </p>
    <p>
     BOŽKA
     <span class="emphasis">
      <em>
       (zlomene):
      </em>
     </span>
     Od tej… Konečne, keď ma už ovládal cele,
            protivná mu bola tvoja obrúčka na mojej ruke: i tú sňať — si súhlasil.
    </p>
    <p>
     LOJZO: Počkaj, žena. Čo teraz s bozkami, listami, postrihanými fotografiami a
            obrúčkami? Necháme si ich sebe, nebudeme si ich ani ďalej otvárať a obrúčku — snímem i
            ja.
     <span class="emphasis">
      <em>
       (Zloží a podáva.)
      </em>
     </span>
     Odlož k svojej…
    </p>
    <p>
     BOŽKA: Odplať sa mi, môj milý, odplať. Snímeš mi z duše ťarchu, budeme vyrovnaní.
            Všetko ti odpustím…
    </p>
    <p>
     LOJZO: Dokiaľ? Pokiaľ? To by bol len omyl, tlumenie dočasu… klam, sebaklam.
    </p>
    <p>
     BOŽKA: Ty môj verný…
    </p>
    <p>
     LOJZO: „Čučko“, no dopovedz.
    </p>
    <p>
     BOŽKA: Nie, vážne, muž! Ty môj, ty si najvernejší na svete, jediný môj.
     <span class="emphasis">
      <em>
       (Chce ho objať.)
      </em>
     </span>
    </p>
    <p>
     LOJZO: Dosť. Ďalej.
    </p>
    <p>
     BOŽKA: Si krutý. Nemáš citu ani teraz, keď som taká vzrušená a nešťastná…
     <span class="emphasis">
      <em>
       (Plače.)
      </em>
     </span>
    </p>
    <p>
     LOJZO: Čas zahojí, otupí… Predumaj a ži, ako chceš, čomu chceš. Chcela si životné
            skúsenosti, hnevala si sa, že ta i ta nejdem s tebou, ani do baru že ťa nezavediem —
            vidieť len hoci — máš jednu skúsenosť; azda stačí na veselohru, či čo si chcela písať,
            čo ti bolo ideálom. Spracuj. Ja zachovám mlčanlivosť, odkiaľ predmet vyšiel. Naoko
            všetko, čo by som sa mal zadusiť bôľom…
    </p>
    <p>
     BOŽKA: Si urazený…
    </p>
    <p>
     LOJZO: A ponížený… Nie pred svetom, pred samým sebou. Ja som si ťa vzal sedemnásť
            rokov mladšiu, ale veril som, dosť vážnu, a tebe si bolo rozmyslieť. Mala si devätnásť
            rokov. Mala si postavenie, je pravda, ale nezhoršilo sa ti vydajom. Staral som sa o
            teba, hniezdo toto uvil, ako som sa úfal…
     <span class="emphasis">
      <em>
       (Nedopovie.)
      </em>
     </span>
     Šetril,
            pričiňoval sa, aby som sa stal hodným tvojej lásky a ambície mať znatného muža. Som
            známy vo finančnom slovenskom svete — kde by som zažiadal, prijmú ma…
    </p>
    <p>
     BOŽKA: Len na lásku ku mne si zabúdal.
    </p>
    <p>
     LOJZO: Nie. Len prirodzená vec, že sme nemohli stále byť na svadobnom výlete, že
            museli sme prejsť na vozdajší chlieb, na denný, tvrdý život.
    </p>
    <p>
     BOŽKA: Prečo som nie matkou…?
    </p>
    <p>
     LOJZO: To je azda moja vina, azda tvoja, alebo je to ešte v ume lekárskom. Nič nebolo
            pozde. Hnala ťa zvedavosť do sveta, len preč a preč z domu…
    </p>
    <p>
     BOŽKA: Nemohla som za svoju vedychtivosť…
    </p>
    <p>
     LOJZO: … a keď ma tvoja neúčasť v dome vyrušovala v práci, keď som to zastavil, našla
            si v kaviarňach, kinách, divadle svetlonosov-redaktorov, spisovateľov, umelcov, hercov a
            po čase domáceho profesora poetiky, a vyšla z toho mizerná próza — netýkam sa tvojich
            prác… Ja som to predvídal, ako k nám vkročil.
    </p>
    <p>
     BOŽKA: Z čoho? Taký vážny, tak som mu dôverovala…
    </p>
    <p>
     LOJZO: My mužskí máme vlohy ako samci pozorovať ostražite druh druha a vyhádať
            úmysly, chovanie sa k žene už z toho, ako ktorý na ženu pozrie, a sme na čistom, či je
            komu ktorá ľahostajná, či nie. Hľa, psi — ešte sa nič nestalo, a už sa zrujú. To je pud
            spoločný ľuďom i zverom.
    </p>
    <p>
     BOŽKA: A prečo si mi to nepovedal?
    </p>
    <p>
     LOJZO: Nebola by si mi uverila a vyhlásila ma za starého žiarlivca. Spomeň si: mne
            niečo hovoril — na teba hľadel, a ty si sa mi kryla za chrbát; tebe odporoval, mne
            nadrážal, aby sa mi potom iste vysmial, sprostákovi bankovému, on, profesor a
            spisovateľ, Čučkovi, ako si ma volávala a on iste za tebou opakoval.
    </p>
    <p>
     BOŽKA: Dôverovala som, že spisovateľ — len pomoc, priateľstvo som chcela, a on
            zneužíval moju dôveru.
    </p>
    <p>
     LOJZO: Ja som vám schválne dožičiaval času, aby epizóda bola čím prv skončená či tak,
            či inak. Neľúbiš ma — odídeš s ním; spomenieš si na naše sľuby — uvážiš, zostaneš. Toľko
            cti som vždy v tebe videl.
    </p>
    <p>
     BOŽKA
     <span class="emphasis">
      <em>
       (ukloní sa hlavou):
      </em>
     </span>
     Ďakujem ti, z duše ďakujem za uznanie!
    </p>
    <p>
     LOJZO: To odpútavanie sa odo mňa síce niesol som nesmierne ťažko, ale v tvoju konečnú
            priamosť som veril. Bozky, listy, fotografie, obrúčky — to boli len zovňajšie znaky, ale
            vždy musel byť pri tom Marčík…
     <span class="emphasis">
      <em>
       (Zadrhne slzu v očiach a v hlase.)
      </em>
     </span>
     Nemohol som sa pustiť do plaču, ako ťa mi ukráda, unáša; niesol som osud chlapsky, hoci
            mi v hrdle vrelo, päsť sa zatínala… že vytiahnem revolver.
     <span class="emphasis">
      <em>
       (Vytiahne brovning
               a položí na stôl.)
      </em>
     </span>
    </p>
    <p>
     BOŽKA
     <span class="emphasis">
      <em>
       (chytí sa za hlavu):
      </em>
     </span>
     Preboha, Lojzko!…
    </p>
    <p>
     LOJZO: Ale nebolo makavých dôkazov… Stačili ste z divána… Niekoľkoročný árešt si
            nezaslúžim, a ktovie, ako by si bola svedčila a čo priznala, či nie, pre verejnú svoju
            česť ženskú… Krik robiť? Smiešnym by sa bol stal „starý žiarlivec“. Čo by v banke? Keby
            ho bol z domu vyhodil — klebety po našej Bratislave, iba zbaľ a choď inam, a povesť —
            pred tebou. Všetko som videl, všetko domýšľal, a bol som tým „väčším“ dirigentom. Veď
            kedyže som bol v noci banku revidovať? Ani kasu ja nezatváram. Alebo: pred štyrmi dňami
            odišiel, vyprevadila si ho až k nim, a už je tu. Nuž či ja nemám vnútorného zraku? Za
            takého osla ma pokladať… A ten tvoj návrh o obrúčkach!… Šiel som, hoci revíziu s
            úradníkmi robím na odchode a v noci je stráž a poistenie. Ale dal som vám času. A tu sa
            ti musím priznať, že často ticho, ale dnes po prvý raz išiel som na prstoch a nedýchal…
            A hľa, práve si utekala pred ním… Koniec komédii.
    </p>
    <p>
     BOŽKA: Ach, keby komédii… Bože môj, muž môj dobrý, ja sa kajám pred tebou! Odpusť mi.
    </p>
    <p>
     LOJZO: Boh ti odpusť… Ale batoh si uviazala sebe i mne.
    </p>
    <p>
     BOŽKA: Ako, čím si vykúpim aspoň tvoje priateľstvo, muž môj jediný?
    </p>
    <p>
     LOJZO: Zhľadaj a pozbieraj všetky lepšie city, ktoré si ku mne kedy chovala, zvrúcni,
            zúprimni v nich. Veď to sama budeš cítiť: či si mi blízka, ako si mi bývala do prvej i
            do tejto druhej epizódy. Skús teraz už žiť plne draho kúpenému novému povolaniu: čítaj,
            píš, rieš otázky lásky a priateľstva, naplň sa literatúrou, hudbou, umením, keď cítiš
            lásku a povolanie k nim.
    </p>
    <p>
     BOŽKA: Daj mi ruku, ty môj najlepší človek! Už ťa nikdy neurazím ani sama pred sebou,
            nie by s iným.
    </p>
    <p>
     LOJZO
     <span class="emphasis">
      <em>
       (ju privinie, bozká a zaplače):
      </em>
     </span>
     Len načo to bolo? Otrava
            na celý život…
     <span class="emphasis">
      <em>
       (Zvrtne na iné pole.)
      </em>
     </span>
     Pre pár korún…
    </p>
    <p>
     BOŽKA: Nie preto, pre skúšku nášho priateľstva, našej obnovenej…
     <span class="emphasis">
      <em>
       (Zamĺkne.)
      </em>
     </span>
    </p>
    <p>
     LOJZO: Lásky? chceš doložiť.
    </p>
    <p>
     BOŽKA
     <span class="emphasis">
      <em>
       (kýva hlavou, neisto dôverujúc).
      </em>
     </span>
    </p>
    <p>
     LOJZO
     <span class="emphasis">
      <em>
       (ďalej):
      </em>
     </span>
     Tú budeme ešte draho platiť v živote. Poď,
            sadnime si a naznač, odhaľ mi cele pravdu…
     <span class="emphasis">
      <em>
       (Odvedie ju na diván a sadnú
               si.)
      </em>
     </span>
     Naznač pomer, styk s Marčíkom…
    </p>
    <p>
     BOŽKA: Nežiadaj. Mohla by som čestne, otvorene, bez pomlčiek všetko, od počiatku do
            konca, ale hnusí sa mi to už. To nechám na tvoju fantáziu a dobromyseľnosť. On pre mňa
            viac neexistuje…
     <span class="emphasis">
      <em>
       (Skočí, strhne fotografiu, roztrhne a hodí do
               kúta.)
      </em>
     </span>
     Viac neviem ti teraz dokázať. Stačí ti to?
    </p>
    <p>
     LOJZO: Na dnes stačí… Nechceš rozprávať, tak napíš v románe…
    </p>
    <p>
     BOŽKA
     <span class="emphasis">
      <em>
       (sľubne kýva hlavou, v radosti i plači):
      </em>
     </span>
     Budeš trpezlivo
            naň čakať? To bude dlhý román…
    </p>
    <p>
     LOJZO
     <span class="emphasis">
      <em>
       (Vystrie obe ruky a vezme za obe Božku):
      </em>
     </span>
     Mám postavenie,
            mne iba ďalej hnúť v práci a čakať. Ty však píš, nedaj mysli, srdcu vychladnúť.
     <span class="emphasis">
      <em>
       (Vstanú.)
      </em>
     </span>
     Ja sa teším na tvoj prvý román.
     <span class="emphasis">
      <em>
       (Privinie ju
               a bozká.)
      </em>
     </span>
    </p>
    <p>
     BOŽKA
     <span class="emphasis">
      <em>
       (ho obtúli):
      </em>
     </span>
     Napíšem, úprimne, krvou. Zvieš všetko, verne
            a, úfam, psychologicky zdôvodnene.
    </p>
    <p>
     LOJZO: To i čakám! Padni pravda — komu padni. Tebe — mne
     <span class="emphasis">
      <em>
       (nižším a vždy
               nižším hlasom)
      </em>
     </span>
     , tebe — mne, tebe — mne…
    </p>
    <p>
    </p>
    <p>
     <span class="emphasis">
      <em>
       (Opona pomaly padá.)
      </em>
     </span>
    </p>
   </div>
  </div>
 </body>
</html>
