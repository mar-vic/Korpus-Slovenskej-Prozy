<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e181">
       </a>
       Osoby
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    MATÚŠ JAHODA, sedliak a richtár
   </p>
   <p>
    KATUŠA, jeho žena
   </p>
   <p>
    ANIČKA, ich dcéra
   </p>
   <p>
    BARBORA CHVOJKOVÁ, chudobná vdova
   </p>
   <p>
    MARTIN, jej syn
   </p>
   <p>
    PIŠTA BUČÁK, žandár, potom sedliak
   </p>
   <p>
    JANKO, paholok u richtárov
   </p>
   <p>
    NOTÁR
   </p>
   <p>
    POSOL
   </p>
   <p>
    DVAJA ŽANDÁRI — TRAJA MUZIKANTI
   </p>
   <p>
    DVE-TRI SUSEDY — TRAJA-ŠTYRIA OBČANIA
   </p>
   <p>
   </p>
   <p>
    Prvé dejstvo v auguste, druhé na fašiangy, tretie v júni. Dej na dedine v terajšie časy.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e217">
       </a>
       Dejstvo I.
      </h2>
     </div>
    </div>
    <div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#d56e231">
        Výstup 1.
       </a>
      </span>
     </dt>
     <dt>
      <span class="sect1">
       <a href="#d56e418">
        Výstup 2.
       </a>
      </span>
     </dt>
     <dt>
      <span class="sect1">
       <a href="#d56e474">
        Výstup 3.
       </a>
      </span>
     </dt>
     <dt>
      <span class="sect1">
       <a href="#d56e774">
        Výstup 4.
       </a>
      </span>
     </dt>
     <dt>
      <span class="sect1">
       <a href="#d56e892">
        Výstup 5.
       </a>
      </span>
     </dt>
     <dt>
      <span class="sect1">
       <a href="#d56e1280">
        Výstup 6.
       </a>
      </span>
     </dt>
     <dt>
      <span class="sect1">
       <a href="#d56e1473">
        Výstup 7.
       </a>
      </span>
     </dt>
     <dt>
      <span class="sect1">
       <a href="#d56e1561">
        Výstup 8.
       </a>
      </span>
     </dt>
    </dl>
   </div>
   <p>
   </p>
   <p>
   </p>
   <p>
    <span class="emphasis">
     <em>
      (Javisko predstavuje bohatú sedliacku izbu. Vpravo viac v pozadí dvere, vľavo dve
            okná. V úzadí o stupeň vyššie komora s dverami dnu otvorenými. Proti dverám v komore
            posteľ. Naľavo od dvier komorných neveľké, dopoly, zastreté okno. Je večer; na stole
            horí lampa.)
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e231">
        </a>
        Výstup 1.
       </h2>
      </div>
     </div>
     <div>
     </div>
    </div>
    <p>
     <span class="emphasis">
      <em>
       Matúš, Kata, Anička, Martin.
      </em>
     </span>
    </p>
    <p>
     <span class="emphasis">
      <em>
       (Matúš sedí na posteli v komore. Je chorý. Oblečenú má iba košeľu, nohavice a
               pletené kapce na nohách. Pri ňom stojí Martin (driečny šuhaj). Naprostred javiska
               sedia na stolčekoch Kata i Anička a oberajú zelený hrach do košíka.)
      </em>
     </span>
    </p>
    <p>
    </p>
    <p>
     MARTIN
     <span class="emphasis">
      <em>
       (je na odchode, podáva ruku Matúšovi):
      </em>
     </span>
     Tak zdravý
            ostávajte, pán richtár!
    </p>
    <p>
     MATÚŠ
     <span class="emphasis">
      <em>
       (podá mu ruku):
      </em>
     </span>
     Zbohom, Martin! A len ty ma príď vše
            kuknúť, keď pôjdeš okolo.
    </p>
    <p>
     MARTIN: Nebude to pani richtárke po vôli.
    </p>
    <p>
     KATA: Nuž, lebo to je potom na dvoje: jedno ako že k richtárovi, a ono k dievčaťu,
     <span class="emphasis">
      <em>
       (dôrazne)
      </em>
     </span>
     a to ja nechcem. Ešte má dosť času na známosti.
    </p>
    <p>
     MARTIN: Čože ste, tetka, od istého času taká…
    </p>
    <p>
     KATA: Ach, veď ja som vždy taká bola… To som sa len tebe hádam inak videla…
    </p>
    <p>
     MATÚŠ: Nuž čože by i k nej nemohol? Je mládenec, ona dievka — len ty príď.
    </p>
    <p>
     MARTIN: Neobídem vás, i kamaráti prídu — spomínali. Boli ste vždy dobrý na mládencov.
    </p>
    <p>
     MATÚŠ: No, nuž ako bolo treba; len teda príďte.
     <span class="emphasis">
      <em>
       (Prevalí sa.)
      </em>
     </span>
    </p>
    <p>
     MARTIN
     <span class="emphasis">
      <em>
       (ide von z komory):
      </em>
     </span>
     Iste; zajtra je nedeľa, tak
            odpoludnia. Dobrú noc vám, pani richtárka!
     <span class="emphasis">
      <em>
       (Podáva Kate ruku.)
      </em>
     </span>
    </p>
    <p>
     KATA
     <span class="emphasis">
      <em>
       (schválne nevidí):
      </em>
     </span>
     Dobrú noc!
    </p>
    <p>
     MARTIN
     <span class="emphasis">
      <em>
       (rozumel, stiahne ruku):
      </em>
     </span>
     I tebe, Anička.
    </p>
    <p>
     ANIČKA: I tebe, Martinko.
     <span class="emphasis">
      <em>
       (Vstane, ide za ním.)
      </em>
     </span>
    </p>
    <p>
     KATA
     <span class="emphasis">
      <em>
       (k Matúšovi):
      </em>
     </span>
     No, ľa, už ho vyprevádza. Má veru i koho —
            ozembucha, trhana. Nemá, iba čo je na ňom, a tú chalupu ako chlievik.
    </p>
    <p>
     MATÚŠ: Nuž nechže ho vyprevádza… Mne sa šuhaj veru páči, ani by som proti tomu nič
            nenamietal, keby…
    </p>
    <p>
     KATA
     <span class="emphasis">
      <em>
       (skočí do reči):
      </em>
     </span>
     Hahoj, i ja som tu!
     <span class="emphasis">
      <em>
       (Bije sa v
               prsia.)
      </em>
     </span>
     To ja moje mozole takému nedám, ani nie!
    </p>
    <p>
     MATÚŠ: Tvoje mozole… Moje mozole, lenže nie na dlani, ale na svedomí. Je poriadny —
            nuž i ozajstné naše mozole.
    </p>
    <p>
     KATA: Nech ti je, ja sa neškriepim; ale má ešte tretiu asentírku…
    </p>
    <p>
     MATÚŠ: Čo len to.
    </p>
    <p>
     KATA: No jednako mne sa Pišta sto ráz lepšie páči!
    </p>
    <p>
     MATÚŠ: Však? A ja ho ani vidieť, hoci mi nič neurobil. Ale už tá jeho líškavosť,
            panština, juj, nieže, žena… mati…
    </p>
    <p>
     KATA: Či žena, či mati, ja nástojím na tom.
    </p>
    <p>
     MATÚŠ: Nástoj a ja neprivolím.
    </p>
    <p>
     KATA: Ty sa ani nestar! Keby to syn, hej; ale dcéru si ja vydám. A i tak si chorý,
            potom ti je iba horšie a mám väčšie trápenie. Lež a čuš!
    </p>
    <p>
     MATÚŠ: Že? Aba, ja — čušať nebudem.
    </p>
    <p>
     ANIČKA
     <span class="emphasis">
      <em>
       (vráti sa, volajúc späť do dvier):
      </em>
     </span>
     Dobrú noc!
     <span class="emphasis">
      <em>
       (Sadne si ku hrachu.)
      </em>
     </span>
    </p>
    <p>
     KATA
     <span class="emphasis">
      <em>
       (ju odmerala, začrie do zeliny):
      </em>
     </span>
     Až ma var chytá.
     <span class="emphasis">
      <em>
       (Hlasnejšie.)
      </em>
     </span>
     Či ťa už skoro dooberáme? Šli by sme podojiť.
    </p>
    <p>
     ANIČKA: Hneď je to.
    </p>
    <p>
     KATA
     <span class="emphasis">
      <em>
       (uštipačne):
      </em>
     </span>
     Keby si ho bola šla po chalupu vyprevadiť,
            bolo by ešte skorej.
     <span class="emphasis">
      <em>
       (Anička premlčí odpoveď.)
      </em>
     </span>
    </p>
    <p>
     MATÚŠ: Koľkože je hodín?
    </p>
    <p>
     ANIČKA
     <span class="emphasis">
      <em>
       (kukne na hodiny):
      </em>
     </span>
     Deväť bude, ňanka. Niečo vám podať?
    </p>
    <p>
     MATÚŠ: Nič. Len to ráno, akože ho zas dočkám?
    </p>
    <p>
     ANIČKA: Hneď je tu. Ja sa ani na jeden bok nevyspím.
    </p>
    <p>
     MATÚŠ: Čože ty — zdravá; ale kto nemôže oka zavrieť celú noc, tomu je i hodina dlhá.
    </p>
    <p>
     KATA: Kieže spíš?
    </p>
    <p>
     MATÚŠ: Keby som mohol. Ty mne neuznáš.
    </p>
    <p>
     KATA: Nuž ja už neviem, čo by sme ti robili, keď ti nič nepomáha, ani zeliny, ani
            doktor.
    </p>
    <p>
     MATÚŠ: Ani mne už vari nikto nespomôže, okrem hrobára. Slabosť zo dňa na deň väčšia,
            a tu
     <span class="emphasis">
      <em>
       (ukazuje na hruď)
      </em>
     </span>
     dýchať nedá. Aby som sa radšej už ta podel…
    </p>
    <p>
     ANIČKA: Nevravteže tak, ňanka, veď vám to ešte prejde.
     <span class="emphasis">
      <em>
       (Vstane; dooberala.
               Kata ostatné ešte zbiera a obchraňuje zelinu.)
      </em>
     </span>
     Dám vám medicíny za
            lyžičku.
     <span class="emphasis">
      <em>
       (Vojde do komory a podáva mu.)
      </em>
     </span>
    </p>
    <p>
     MATÚŠ: Tá mi ešte horšia robí.
    </p>
    <p>
     KATA
     <span class="emphasis">
      <em>
       (vstane tiež):
      </em>
     </span>
     Keď doktor kázal, už len uži.
    </p>
    <p>
     MATÚŠ
     <span class="emphasis">
      <em>
       (prijal, no schytí ho kašeľ):
      </em>
     </span>
     No, vi-díš. Odlož preč.
    </p>
    <p>
     KATA: A poď, že podojíme.
    </p>
    <p>
     ANIČKA
     <span class="emphasis">
      <em>
       (vezme šatku na hrdlo):
      </em>
     </span>
     Poďme.
     <span class="emphasis">
      <em>
       (Chce
               von.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e418">
        </a>
        Výstup 2.
       </h2>
      </div>
     </div>
     <div>
     </div>
    </div>
    <p>
     <span class="emphasis">
      <em>
       Predošlí, Janko.
      </em>
     </span>
    </p>
    <p>
    </p>
    <p>
     JANKO
     <span class="emphasis">
      <em>
       (pribehne):
      </em>
     </span>
     Gazda, gazda, žandári idú k nám!
    </p>
    <p>
     ANIČKA
     <span class="emphasis">
      <em>
       (zamračí sa):
      </em>
     </span>
     Už zas on!
    </p>
    <p>
     KATA
     <span class="emphasis">
      <em>
       (rada):
      </em>
     </span>
     I pán Pišta? Do tohoto…
     <span class="emphasis">
      <em>
       (Na
               zelinu.)
      </em>
     </span>
    </p>
    <p>
     ANIČKA: No, veru, azda ide gróf, či pán farár!
    </p>
    <p>
     MATÚŠ: Ešte ani v noci nedajú pokoja.
    </p>
    <p>
     JANKO
     <span class="emphasis">
      <em>
       (hľadí na Aničku a prikyvuje Kate):
      </em>
     </span>
     Aj, aj.
    </p>
    <p>
     KATA
     <span class="emphasis">
      <em>
       (ľstive Matúšovi):
      </em>
     </span>
     Keď im to úrad donáša. Čože si počneš?
            Chytro, dievča, pober tú zelinu spred nôh.
     <span class="emphasis">
      <em>
       (Odkladá stolčeky, vezme košík s
               hrachom do ruky a záponkou beží utrieť stôl.)
      </em>
     </span>
    </p>
    <p>
     ANIČKA
     <span class="emphasis">
      <em>
       (s výčitkou):
      </em>
     </span>
     Ale to mu nedonáša úrad, aby ma tu zlostil
            váš pán Pišta.
     <span class="emphasis">
      <em>
       (Nesie pred sebou zelinu a chce von. Janko otvorí dvere a
               vyjde. Anička za ním, ale už stretne žandárov vo dverách. Prvý ide Pišta.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e474">
        </a>
        Výstup 3.
       </h2>
      </div>
     </div>
     <div>
     </div>
    </div>
    <p>
     <span class="emphasis">
      <em>
       Predošlí (bez Janka), Pišta a žandár.
      </em>
     </span>
    </p>
    <p>
    </p>
    <p>
     PIŠTA
     <span class="emphasis">
      <em>
       (strážmajster; na rukách má plno prsteňov, zlatú reťaz vidieť, keď sa
               rozopne; vyholený a vylízaný; fúzy do nosa vysmolené; surový výzor; odporne líškavý k
               materi a otcovi spočiatku; tento ho však prezrel; k Aničke drzo dotieravý; uštipne
               Aničku v líčko):
      </em>
     </span>
     Dobrý večer, Anička! Komuže to?
    </p>
    <p>
     ŽANDÁR
     <span class="emphasis">
      <em>
       (ticho):
      </em>
     </span>
     Dobrý večer!
    </p>
    <p>
     ANIČKA: Ale — čo ma štípu? Kravám, keď chcú vedieť.
     <span class="emphasis">
      <em>
       (Vyhla mu, ide
               von.)
      </em>
     </span>
    </p>
    <p>
     KATA: No, aby ti ho neodštipli. — Aj, pekne vítam, pekne vítam, pán Pišta!
     <span class="emphasis">
      <em>
       (Utrie si ruku do záponky a podá.)
      </em>
     </span>
     Dobrý večer!
     <span class="emphasis">
      <em>
       (Zdraví žandára.)
      </em>
     </span>
     Dobrý večer.
     <span class="emphasis">
      <em>
       (Žandár si jej nevšíma;
               je cudzí. Ona mu ruky nepodá, lebo jej nadišlo plno starostí s Pištom.)
      </em>
     </span>
    </p>
    <p>
     PIŠTA
     <span class="emphasis">
      <em>
       (skladá sa a za ním pomaly i žandár):
      </em>
     </span>
     Akože sa ráčia
            mávať? A pán richtár?
     <span class="emphasis">
      <em>
       (Hľadí do komory.)
      </em>
     </span>
    </p>
    <p>
     KATA: My ešte, chvalabohu, nech sa oni pochvália; ale otec je len vždy horšie.
     <span class="emphasis">
      <em>
       (Ukáže rukou do komory a odchádza so slovami):
      </em>
     </span>
     Hneď, hneď
            prídeme, len, odpytujem ponížene —
     <span class="emphasis">
      <em>
       (Pretrhne reč a začne znovu.)
      </em>
     </span>
     Nuž či sa ten môže i len porovnať s ním? Ani potme.
     <span class="emphasis">
      <em>
       (Rýchle odíde i s košíkom
               von.)
      </em>
     </span>
    </p>
    <p>
     PIŠTA
     <span class="emphasis">
      <em>
       (vošiel do komory):
      </em>
     </span>
     Dobrý večer, pán richtár! Horeže sa,
            hore!
     <span class="emphasis">
      <em>
       (Podáva mu ruku.)
      </em>
     </span>
    </p>
    <p>
     ŽANDÁR
     <span class="emphasis">
      <em>
       (obzerá sa po izbe, sadne, vytiahne tabak a fajčí).
      </em>
     </span>
    </p>
    <p>
     MATÚŠ
     <span class="emphasis">
      <em>
       (sadne):
      </em>
     </span>
     No, je i tak noc. Pánboh daj!
    </p>
    <p>
     PIŠTA
     <span class="emphasis">
      <em>
       (vezme mu ruku do svojej):
      </em>
     </span>
     Tak horšie, horšie — no, no…
    </p>
    <p>
     MATÚŠ: Veru horšie.
     <span class="emphasis">
      <em>
       (Vstáva z postele.)
      </em>
     </span>
     Ani už hádam lepšie
            nebude, len keď ma vynesú.
    </p>
    <p>
     PIŠTA
     <span class="emphasis">
      <em>
       (chce pomáhať Matúšovi z komory).
      </em>
     </span>
    </p>
    <p>
     MATÚŠ
     <span class="emphasis">
      <em>
       (nedovolí, chytá sa dvier a vyjde pomaly sám; víta
               žandára):
      </em>
     </span>
     Pekne vítam!
    </p>
    <p>
     ŽADNDÁR: Ďakujem. Dobrý večer!
    </p>
    <p>
     MATÚŠ
     <span class="emphasis">
      <em>
       (vezme z almárky černidlo, pero, pečať obecnú a sadne za
               stôl).
      </em>
     </span>
    </p>
    <p>
     PIŠTA
     <span class="emphasis">
      <em>
       (chvíľu sa nemo díval na Matúša, potom zatne zuby a vyťahuje knihu z
               kapsy):
      </em>
     </span>
     Podpísať by i ráno bolo dosť času.
     <span class="emphasis">
      <em>
       (Podloží mu
               knižku.)
      </em>
     </span>
    </p>
    <p>
     MATÚŠ: Budú tu do rána?
    </p>
    <p>
     PIŠTA: Trochu sena nám len dajú!
    </p>
    <p>
     MATÚŠ: Toho sa nájde.
    </p>
    <p>
     PIŠTA: Ale dobre, ráno i tak pôjdeme včaššie preč.
     <span class="emphasis">
      <em>
       (Drží knižku, kým Matúš
               podpisuje.)
      </em>
     </span>
    </p>
    <p>
     MATÚŠ
     <span class="emphasis">
      <em>
       (podpísal, vtlačil obecnú pečať, ktorú mu Pišta podal):
      </em>
     </span>
     Tak, už je to. Nezotrú si!
    </p>
    <p>
     PIŠTA
     <span class="emphasis">
      <em>
       (suší nad lampou):
      </em>
     </span>
     A kdeže šli pani i Anička?
     <span class="emphasis">
      <em>
       (Zaviera knihu, potom sadne a uvoľní šat na sebe.)
      </em>
     </span>
    </p>
    <p>
     MATÚŠ: Ach, aká pani — žena — podojiť šli.
     <span class="emphasis">
      <em>
       (K žandárovi.)
      </em>
     </span>
     A ten
            pán, to je nový?
    </p>
    <p>
     ŽANDÁR
     <span class="emphasis">
      <em>
       (prikývne).
      </em>
     </span>
    </p>
    <p>
     PIŠTA: Nový, len toť prišiel. Ale čo po tom. Akože s Aničkou, pán richtár? Ešte i
            dnes taký tvrdý?
    </p>
    <p>
     MATÚŠ
     <span class="emphasis">
      <em>
       (vážne):
      </em>
     </span>
     Veru ako vždy. Keď dievča nejaví vôle, a mne sa
            to tiež — poviem rovno — nevidí. Žandár je ako vojak. Hneď je tuto, hneď tamto. A dievča
            veru, a sedliacke, nebude sa chcieť každú chvíľu premávať z miesta na miesto. Oni si
            nájdu, alebo už i majú inakšiu, čo bude pani, nie toto…
    </p>
    <p>
     PIŠTA: To sa mýlia, pán richtár: ja, dokiaľ chcem, môžem byť na jednom mieste, tu. To
            je inšie
     <span class="emphasis">
      <em>
       (ukáže na žandára)
      </em>
     </span>
     s takýmto.
    </p>
    <p>
     MATÚŠ: Aba, i oni len kým niečo nevykonajú. Ja tiež viem…
    </p>
    <p>
     PIŠTA: No, dobre, je pravda, a preto, ako som im už raz spomenul, urobím tak: na
            druhý mesiac vyprší mi tretí rok, vystúpim, a je to!
    </p>
    <p>
     MATÚŠ: A potom že čo?
    </p>
    <p>
     PIŠTA: Nuž budem sedľačiť: orať, siať, kosiť. Veď som mocný.
    </p>
    <p>
     MATÚŠ: To môžu byť; ale jednako: z pána mrcha sedliak.
    </p>
    <p>
     PIŠTA: Nie z každého. Moji nebohí rodičia tiež mávali pole prenajaté, keď i nie veľa,
            ale mávali. A ja, keď som na vakácie zo školy domov prišiel, veru tiež som musel
            pomáhať. A veru som sa nehanbil ani voly pásť.
    </p>
    <p>
     MATÚŠ: Veď volov vari nemali?
    </p>
    <p>
     PIŠTA
     <span class="emphasis">
      <em>
       (v rozpakoch):
      </em>
     </span>
     Áno, áno, ale kravy sme mali.
    </p>
    <p>
     MATÚŠ: Ahá. To môžbyť, ale od tých čias už odvykli.
    </p>
    <p>
     PIŠTA
     <span class="emphasis">
      <em>
       (vážne reči prednáša bez citu; poznať, že je vybíjaný):
      </em>
     </span>
     No, potom, pravda, šiel som na remeslo.
    </p>
    <p>
     MATÚŠ: A i to nechali.
    </p>
    <p>
     PIŠTA
     <span class="emphasis">
      <em>
       (chytrácky):
      </em>
     </span>
     Ale len keď som sa vyučil. Ešte sa ani dnes
            nezahanbím, keby som chcel.
    </p>
    <p>
     MATÚŠ: To je ten hák! Nevoňala podošva, preto šli k vojsku a k žandárom.
    </p>
    <p>
     PIŠTA
     <span class="emphasis">
      <em>
       (zabudne sa):
      </em>
     </span>
     Bol by som blázon drieť sa! Lebo takto je
            ľahší chlieb.
    </p>
    <p>
     MATÚŠ: Však? Tak sedliacky by veru už ťažký bol pre nich… Nie, ani dievča nechce, ani
            ja. Nech sa oni len oženia tam, v meste. Nájdu dosť, i bohatá sa trafí. Dievča len — za
            akého sa hodí.
     <span class="emphasis">
      <em>
       (Pišta sa už zjavne zlostí, ale premáha sa a robí sa
               pokojným.)
      </em>
     </span>
     To je nič: otrieť jablku farbu a potom zahodiť. To potom, ja
            viem, dobre nebýva.
    </p>
    <p>
     PIŠTA
     <span class="emphasis">
      <em>
       (udrie sa do pŕs s líčenou vážnosťou):
      </em>
     </span>
     Pán richtár, ja, ja
            by som bol taký?!
    </p>
    <p>
     MATÚŠ: Ktovie; ale dosť príkladov.
    </p>
    <p>
     PIŠTA: No, to nech si nikdy o mne nemyslia.
    </p>
    <p>
     MATÚŠ
     <span class="emphasis">
      <em>
       (vstáva, odkladá veci a ide potom do komory):
      </em>
     </span>
     No, veď ja
            už nič. Chuj! Len sedia, ja si idem ľahnúť; horšie mi je takto — závrat ma chytá. Tak
            teda zbohom! Ale nebude z toho nič, ani sa už nedomáhajú.
    </p>
    <p>
     PIŠTA: No, no, rozmyslia si.
     <span class="emphasis">
      <em>
       (Podáva mu ruku. Matúš nechce vidieť a
               zájde.)
      </em>
     </span>
    </p>
    <p>
     MATÚŠ: Nie, ja som si dávno rozmyslel, hneď ako sa ukázali.
     <span class="emphasis">
      <em>
       (Zavrie dvere
               na komore.)
      </em>
     </span>
    </p>
    <p>
     PIŠTA
     <span class="emphasis">
      <em>
       (hodí za ním rukou):
      </em>
     </span>
     Eh, choď, že ťa radšej nevidím. Už i
            tak pôjdeš, len keby čím skorej, a ja som tu pánom.
     <span class="emphasis">
      <em>
       (K žandárovi.)
      </em>
     </span>
     Videls’ to dievča?
     <span class="emphasis">
      <em>
       (Zmyselne špúli ústa a dva-tri razy podnesie ruku k ústam —
               že súce na bozkanie.)
      </em>
     </span>
    </p>
    <p>
     ŽANDÁR: Tak trocha.
    </p>
    <p>
     PIŠTA: Jaj, čože tak; ale počkaj, až sa prizrieš! To ti je dievča! Vieš, tá postava,
            tie oči, líčka a
     <span class="emphasis">
      <em>
       (ukazuje)
      </em>
     </span>
     tie bočky — vieš, a
     <span class="emphasis">
      <em>
       (šepce
               mu)
      </em>
     </span>
     má osemtisíc hotových a grunt. Dva voly, tri kone, štyri kravy, ovce,
            a to mi len stará, a čo mi ešte nezradila!
    </p>
    <p>
     ŽANDÁR: Osemtisíc, pekný groš; ale minie sa…
    </p>
    <p>
     PIŠTA: Nuž a keď sa minie? Je dom, grunt. Oj, na desať rokov i na pätnásť tak pomaly,
            to stačí.
    </p>
    <p>
     ŽANDÁR
     <span class="emphasis">
      <em>
       (s úsmevom):
      </em>
     </span>
     No a potom?
    </p>
    <p>
     PIŠTA: Potom
     <span class="emphasis">
      <em>
       (mykne plecom)
      </em>
     </span>
     obzrieme sa inam.
    </p>
    <p>
     ŽANDÁR: Že? To je myšlienka — no ja…
     <span class="emphasis">
      <em>
       (Krúti hlavou.)
      </em>
     </span>
    </p>
    <p>
     PIŠTA: Všakže je?!
    </p>
    <p>
     ŽANDÁR: Ale kam potom s paňou? A čo ona?
    </p>
    <p>
     PIŠTA: To sú otázky, na ktoré ja nemyslím. To príde samo, čo ďalej. Preto mňa hlava
            nebolí. Drenia som mal už dosť, teraz chcem žiť, a žiť bez starosti, veselo. Ja by
            najradšej len tých osemtisíc a dievča — no, tak; ale keď to nejde, iba za manželstvo,
            ani tak nie je to na zahodenie, že je sprostá, čo po tom; v koči ju voziť nebudem a
            ľahšie sa dá ošialiť. Ba sa to bude žiť, bude
     <span class="emphasis">
      <em>
       (mľaskne)
      </em>
     </span>
     pri takom
            dievčatku. Tak s paličkou do poľa, na vozíku do mesta, pohár dobrého vínka, vyhrať
            stovku-dve vo ferbličke, zapoľovať si a tak ďalej — to je život!
    </p>
    <p>
     ŽANDÁR: Ale ako on, starý, že…
    </p>
    <p>
     PIŠTA
     <span class="emphasis">
      <em>
       (do reči):
      </em>
     </span>
     — nechce? Hah, ale stará aká je hrdá! Na rukách
            by ma nosila. Len počkaj, uvidíš!
    </p>
    <p>
     ŽANDÁR: Ale že i dievča…
    </p>
    <p>
     PIŠTA
     <span class="emphasis">
      <em>
       (usmeje sa):
      </em>
     </span>
     Eh, čo len to! V mojej ruke skrotne. Najtiaž
            ju len dostať. Ale pôjde to! Mať je, vieš,
     <span class="emphasis">
      <em>
       (zatne päsť)
      </em>
     </span>
     rezolútna,
            ako sa vraví. Ten
     <span class="emphasis">
      <em>
       (na Matúša)
      </em>
     </span>
     — od toho by ju sotva vydriapal; ale
            tá vie rozkazovať, veď uvidíš! — Ticho, idú.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e774">
        </a>
        Výstup 4.
       </h2>
      </div>
     </div>
     <div>
     </div>
    </div>
    <p>
     <span class="emphasis">
      <em>
       Predošlí, Kata.
      </em>
     </span>
    </p>
    <p>
    </p>
    <p>
     KATA
     <span class="emphasis">
      <em>
       (vstúpi):
      </em>
     </span>
     Otec — vari ich nechal? To je človek!
    </p>
    <p>
     PIŠTA
     <span class="emphasis">
      <em>
       (hodí plecom, prikývne):
      </em>
     </span>
     Tým lepšie, lebo stále odporuje.
    </p>
    <p>
     KATA
     <span class="emphasis">
      <em>
       (vyhovára):
      </em>
     </span>
     Čo by na to dbali. Je chorý, nahnevaný na
            všetko. Z toho nech si nič nerobia. Ja som mati, čo ja poviem, to sa stane.
     <span class="emphasis">
      <em>
       (Tajnostne.)
      </em>
     </span>
     Len sa musia ponáhľať, lebo len pred nimi bol tu
            ten, ten —
     <span class="emphasis">
      <em>
       (urazená)
      </em>
     </span>
     ba mi ruku podával, ale šiel nevádzaný. Ba už
            on mu nadŕža.
    </p>
    <p>
     PIŠTA: Preto je taká.
    </p>
    <p>
     KATA: Pravdaže, je zbaláchaná, kým toho
     <span class="emphasis">
      <em>
       (na Matúša)
      </em>
     </span>
     nezavriem do
            komory a frajera neoparím.
    </p>
    <p>
     PIŠTA: Ja toho chalana zahluším!
    </p>
    <p>
     KATA: Nie, nie! To by bola voda na ich mlyn a vzdorovali by. Naopak, musia sa stavať,
            akoby o ňom nevedeli a jej ho ani nespomenúť.
    </p>
    <p>
     PIŠTA: Tak bude niečo z toho? Dobre, mama. Ja som hotový, ako rozkážu: alebo si ju do
            mesta vezmem a preoblečiem za paniu…
    </p>
    <p>
     KATA
     <span class="emphasis">
      <em>
       (do reči):
      </em>
     </span>
     A či by jej to vari nepristalo? Variže tá má
            driek hrubý? Aba, ako len tá srnka.
    </p>
    <p>
     PIŠTA
     <span class="emphasis">
      <em>
       (pokračuje):
      </em>
     </span>
     Alebo prídem sedľačiť, a to by som ja ešte
            radšej.
    </p>
    <p>
     KATA: Urobia si, ako chcú. To sa už rozhodne. Už som sa jej dosť do tej hlavy
            natrúbila — nebude taká zaťatá. Veď sa už šesť týždňov hádame, vadíme, ale jej ešte
            zakrútim, slepani!
    </p>
    <p>
     PIŠTA
     <span class="emphasis">
      <em>
       (rád prikývne a usmeje sa):
      </em>
     </span>
     A kdeže je Anička ešte? Júj,
            tak by ju — ja ju rád, mama, to by neverili…
    </p>
    <p>
     KATA: Akože by som nie, či nevidím? Príde — naložila som jej, niečo chystá.
    </p>
    <p>
     PIŠTA: V kuchyni? To sa mohli neustávať.
    </p>
    <p>
     KATA: Tam. Nono, viem, čo sa patrí.
    </p>
    <p>
     PIŠTA: Môžem? Dovolia?
     <span class="emphasis">
      <em>
       (Vstáva smerom ku dverám.)
      </em>
     </span>
    </p>
    <p>
     KATA: To je reč; prečože by nesmeli?
    </p>
    <p>
     PIŠTA
     <span class="emphasis">
      <em>
       (veľkými krokmi, so smiechom surovým, zmyselným odchádza):
      </em>
     </span>
     A-ni-čka, hu-bi-čka
     <span class="emphasis">
      <em>
       (rýchle)
      </em>
     </span>
     je moja!
     <span class="emphasis">
      <em>
       (Odíde.)
      </em>
     </span>
    </p>
    <p>
     KATA
     <span class="emphasis">
      <em>
       (prikrýva stôl, kladie taniere a fľašku s rumom; k
               žandárovi):
      </em>
     </span>
     Bože, či i oni majú tak radi ich dievča? Ten si ho už má rád
            veru, je ako zbláznený do nej!
     <span class="emphasis">
      <em>
       (Tajne.)
      </em>
     </span>
     A ten, v tej komore, čože
            mu už, prosím ich, vravel, čo?
    </p>
    <p>
     ŽANDÁR: Málo som počúval, lebo, viete, ja som neznámy, a to je môj predstavený
     <span class="emphasis">
      <em>
       (ukáže na dvere)
      </em>
     </span>
     , tak žeby, viete, mrcha oko — to veľa robí.
    </p>
    <p>
     KATA: Ale ba, ešteže čo: to nech sa neboja. Veď je dobrý ako baránok; tomu ani
            nepristane byť žandárom.
    </p>
    <p>
     ŽANDÁR: Dlho sa dohovárali, ale pán richtár sú neoblomný.
    </p>
    <p>
     KATA: A taký im je celý čas, hneď ako prvô k nám prišiel a oslovil nás. Nedá sa
            prehovoriť, a podľa neho potom ani ona. Ale uvidím…
    </p>
    <p>
     ANIČKA
     <span class="emphasis">
      <em>
       (z kuchyne):
      </em>
     </span>
     Pustia ma! Grobian! Ja som nie… Čo prišli?
            Nech idú!
    </p>
    <p>
     KATA: No, no, nech počúvajú, čo mu robí, pochabá, ako ho prezýva, vyháňa. Ak ti idem
            von…
     <span class="emphasis">
      <em>
       (Chce von.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e892">
        </a>
        Výstup 5.
       </h2>
      </div>
     </div>
     <div>
     </div>
    </div>
    <p>
     <span class="emphasis">
      <em>
       Predošlí, Anička, Pišta.
      </em>
     </span>
    </p>
    <p>
    </p>
    <p>
     ANIČKA
     <span class="emphasis">
      <em>
       (uteká pred Pištom; on ju drží za ruku, ona sa bráni a na javisku
               vytrhne).
      </em>
     </span>
    </p>
    <p>
     KATA: No, ty divoch, ty!
    </p>
    <p>
     ANIČKA: Lebo ma nemusia trhať! Nech mi dajú pokoj! Ja som nie ani na štípanie, ani na
            bozkávanie pre nich!
    </p>
    <p>
     KATA
     <span class="emphasis">
      <em>
       (k nej):
      </em>
     </span>
     To že je už čo zas? Akože som ti naložila? Ha?! Že
            sa budeš pekne chovať.
    </p>
    <p>
     ANIČKA: Ja sa budem, len nech mi dajú pokoj. Nemuseli tam za mnou prísť.
    </p>
    <p>
     PIŠTA: No, veď som nič…
    </p>
    <p>
     ANIČKA: Áno, bozkávať, to je nič!
    </p>
    <p>
     KATA: Ani tým by ti líce neodhryzli.
    </p>
    <p>
     PIŠTA
     <span class="emphasis">
      <em>
       (prežrie zlosť, chce ju objať):
      </em>
     </span>
     Vari ja, mojej Aničke
            roztomilej?
    </p>
    <p>
     ANIČKA: Ja som im nie nijaká.
     <span class="emphasis">
      <em>
       (Nedá sa.)
      </em>
     </span>
    </p>
    <p>
     KATA: Nolen neodvrávaj už toľko. Dones, čo máš.
     <span class="emphasis">
      <em>
       (Anička odíde.)
      </em>
     </span>
     Nech sa páči posadať bližšie k stolu… sem a oni sem.
     <span class="emphasis">
      <em>
       (Ukazuje miesta a
               odťahuje stoličky. K Pištovi.)
      </em>
     </span>
     Nechže sa nehnevajú; zato nič, mladé
            dievča, veď ona bude inakšia, ohladí sa, a keď nie, vezmem ju ja na ostro.
     <span class="emphasis">
      <em>
       (Prisadajú.)
      </em>
     </span>
    </p>
    <p>
     PIŠTA
     <span class="emphasis">
      <em>
       (v tajenej zlosti):
      </em>
     </span>
     Troška, troška by sa ju zišlo. Je
            trochu taká od ruky.
    </p>
    <p>
     KATA: To každé dievča, kým sa nevydá.
    </p>
    <p>
     PIŠTA
     <span class="emphasis">
      <em>
       (podriekne sa):
      </em>
     </span>
     Neveria, ja som už…
     <span class="emphasis">
      <em>
       (Spamätá
               sa.)
      </em>
     </span>
    </p>
    <p>
     KATA (so smiechom): Nolen dopovedať. Však už mali inakšie — eéj!
     <span class="emphasis">
      <em>
       (Hrozí
               mu.)
      </em>
     </span>
    </p>
    <p>
     PIŠTA: No, jednu kedysi — to som už i zabudol.
    </p>
    <p>
     KATA: Tak teraz nič; nejakú takto v meste a tu na dedine druhú.
    </p>
    <p>
     PIŠTA
     <span class="emphasis">
      <em>
       (so strojenou vážnosťou):
      </em>
     </span>
     Keby to mysleli dopravdy,
            nahneval by som sa.
    </p>
    <p>
     KATA: Pánboh chráň, ja len smiech: ja viem, že nie.
    </p>
    <p>
     ANIČKA
     <span class="emphasis">
      <em>
       (donesie v troch hrnčekoch čaj a na tanieri praženicu).
      </em>
     </span>
    </p>
    <p>
     KATA
     <span class="emphasis">
      <em>
       (pomáha jej skladať na stôl):
      </em>
     </span>
     Dajže už, daj.
     <span class="emphasis">
      <em>
       (K
               žandárom.)
      </em>
     </span>
     Len tak sme im napochytre, keď ani neodkázali: trochu čaju — tu
            je rumček —
     <span class="emphasis">
      <em>
       (chytí fľašu)
      </em>
     </span>
     a praženice akomak. Nech sa páči, ako
            doma.
    </p>
    <p>
     ANIČKA
     <span class="emphasis">
      <em>
       (odchádza s podložkou, na ktorej jedlo priniesla).
      </em>
     </span>
    </p>
    <p>
     PIŠTA: Ďakujeme, ďakujeme, to bolo škoda trápiť moju Aničku.
    </p>
    <p>
     ANIČKA
     <span class="emphasis">
      <em>
       (vo dverách opovržlive hľadí na Pištu a vychodí).
      </em>
     </span>
    </p>
    <p>
     KATA (sadla si tiež k čaju): A kdeže ideš? I tu môžeš vypiť.
    </p>
    <p>
     ANIČKA
     <span class="emphasis">
      <em>
       (zastane):
      </em>
     </span>
     Ja nechcem.
    </p>
    <p>
     KATA: Tak čože si nesadneš a nezhováraš sa pekne ako ľudia, a nie ako divá.
    </p>
    <p>
     ANIČKA
     <span class="emphasis">
      <em>
       (zvonku zavolá):
      </em>
     </span>
     Mám robotu.
    </p>
    <p>
     KATA
     <span class="emphasis">
      <em>
       (skočí a ide do dvier):
      </em>
     </span>
     Nič nemáš čo robiť, dnu sa pakuj.
    </p>
    <p>
     ANIČKA
     <span class="emphasis">
      <em>
       (vráti sa naprázdno; prejíma ju hnev a ľútosť, i sadne si do
               kúta):
      </em>
     </span>
     Dobre, no, tak som vám tu.
    </p>
    <p>
     PIŠTA
     <span class="emphasis">
      <em>
       (vstane):
      </em>
     </span>
     Sem, Anička, medzi nás; ja jej dám čaju.
    </p>
    <p>
     ANIČKA: Ďakujem.
     <span class="emphasis">
      <em>
       (S posmeškom sa ukloní.)
      </em>
     </span>
    </p>
    <p>
     PIŠTA
     <span class="emphasis">
      <em>
       (chytí ju za bôčky, ona mu odsotí ruky):
      </em>
     </span>
     No-no-no, kvapku
            z môjho.
    </p>
    <p>
     ANIČKA
     <span class="emphasis">
      <em>
       (vyskočí):
      </em>
     </span>
     Z nijakého!
    </p>
    <p>
     KATA: A ja vravím, sem si hybaj sadnúť, ku stolu. Ja kážem!
    </p>
    <p>
     ANIČKA
     <span class="emphasis">
      <em>
       (ide):
      </em>
     </span>
     Idem, ale nech mi oni dajú pokoj. Lebo im poviem,
            čo sa im nebude páčiť.
    </p>
    <p>
     KATA: Ty si súca na to, ale na inšie nie.
     <span class="emphasis">
      <em>
       (K Pištovi, ktorý tají
               hnev.)
      </em>
     </span>
     Nech si sadnú, čo ich po nej.
    </p>
    <p>
     PIŠTA: Jaj, veď by ju ja vari zjedol!
    </p>
    <p>
     KATA
     <span class="emphasis">
      <em>
       (obracia na smiech):
      </em>
     </span>
     A potom čože by mali?
    </p>
    <p>
     PIŠTA
     <span class="emphasis">
      <em>
       (sadá a priťahuje sa s hrnčekom k Aničke; Anička sa
               odvracia):
      </em>
     </span>
     Je pravda. Tak nie, až potom, keď bude Anička mojou.
     <span class="emphasis">
      <em>
       (Chytí ju.)
      </em>
     </span>
     Však bude?
    </p>
    <p>
     ANIČKA
     <span class="emphasis">
      <em>
       (vyskočí na rovné nohy):
      </em>
     </span>
     Nikdy!
    </p>
    <p>
     KATA: Sedieť! Ja rozkazujem, lebo ťa…
     <span class="emphasis">
      <em>
       (Anička si sadne a zakryje si oči,
               ticho plačúc.)
      </em>
     </span>
    </p>
    <p>
     MATÚŠ
     <span class="emphasis">
      <em>
       (z okienka komory volá):
      </em>
     </span>
     Čože vykrikujete? Som chorý.
     <span class="emphasis">
      <em>
       (Kašle a stíchne, i tí v izbe na chvíľu.)
      </em>
     </span>
    </p>
    <p>
     KATA
     <span class="emphasis">
      <em>
       (tichšie):
      </em>
     </span>
     Tak čuš, keď si chorý.
     <span class="emphasis">
      <em>
       (K
               Aničke.)
      </em>
     </span>
     A ty sa nemrašti.
    </p>
    <p>
     PIŠTA
     <span class="emphasis">
      <em>
       (tichšie, zaliečavo, chce chytiť okolo bôčkov Aničku, ona ho
               odstrčí).
      </em>
     </span>
     Ja usuším slzy.
     <span class="emphasis">
      <em>
       (Odťahuje jej záponku spred očú. Ona
               nedovolí.)
      </em>
     </span>
    </p>
    <p>
     ANIČKA: Lebo ma nesilte, čomu sa ja bránim.
    </p>
    <p>
     PIŠTA
     <span class="emphasis">
      <em>
       (sa zlostí, ale sa opanúva).
      </em>
     </span>
    </p>
    <p>
     KATA: Ba ťa musím. A čo som ti už sto ráz povedala, to ti ešte opakujem i pred pánom
            Pištom, i hen pred tým pánom.
     <span class="emphasis">
      <em>
       (Ukáže na žandára.)
      </em>
     </span>
     Keď ma
            nepočúvneš, pôjdeš z domu.
    </p>
    <p>
     ANIČKA: Už sem chcela, kieže ste ma pustili!
    </p>
    <p>
     KATA: Taák? Zabrať si truhlu, naložiť habitom, peniaze ešte — aba
     <span class="emphasis">
      <em>
       (prísne)
      </em>
     </span>
     — o jednej sukni ťa vyženiem.
    </p>
    <p>
     ANIČKA: Mne to nebude hanba, pôjdem i tak.
    </p>
    <p>
     PIŠTA
     <span class="emphasis">
      <em>
       (zaliečavo ako vždy):
      </em>
     </span>
     Ale, mama, Anička to nemyslí naozaj!
    </p>
    <p>
     KATA
     <span class="emphasis">
      <em>
       (slabikuje):
      </em>
     </span>
     Ne-je-duj ma! Už ma zlosť dôjde, a uvidíš, čo
            ti urobím.
    </p>
    <p>
     ANIČKA: Otrávte ma,
     <span class="emphasis">
      <em>
       (s bôľnym smiechom)
      </em>
     </span>
     jedno mi bude.
    </p>
    <p>
     KATA: To že mi viac nepovedz! Lebo keď som ťa za mala nebíjala, vyženiem tvoju
            hlavatosť teraz. Keď ty nemáš rozumu, musím ho mať ja. Za šťastím neskoro ruku
            vystierať, keď raz uletelo.
    </p>
    <p>
     ANIČKA
     <span class="emphasis">
      <em>
       (s trpkým smiechom):
      </em>
     </span>
     Také šťastie…
    </p>
    <p>
     KATA: Áno, šťastie, že z tisíca jednu nestihne.
     <span class="emphasis">
      <em>
       (Zlostne a
               nariekavo.)
      </em>
     </span>
     A preto ja som ti mati, ja som ťa pod srdcom nosila, ja som ťa
            vychovala, vyopatrovala a ja vládnem tebou. A keď mňa, mater svoju, nepočúvaš, zabúdaš
            na štvrtý príkaz boží, nebude sa ti nikdy dobre vodiť, ani ťa pánboh nepožehná.
    </p>
    <p>
     ANIČKA
     <span class="emphasis">
      <em>
       (v zúfalom plači):
      </em>
     </span>
     Na to sa odvolávate? Mama, mama…
     <span class="emphasis">
      <em>
       (Chytá ju za ruky.)
      </em>
     </span>
    </p>
    <p>
     KATA: Na to!
    </p>
    <p>
     PIŠTA: Tak, to je múdra reč; mamička to vedia.
     <span class="emphasis">
      <em>
       (Štuchne žandára, že musí i
               ten prikyvovať.)
      </em>
     </span>
    </p>
    <p>
     MATÚŠ
     <span class="emphasis">
      <em>
       (z komory):
      </em>
     </span>
     Zas ma budíte!
    </p>
    <p>
     ANIČKA: Ňanka môj!
     <span class="emphasis">
      <em>
       (Chce do komory, ale zarazí sa.)
      </em>
     </span>
     Nie, sú
            chorý…
    </p>
    <p>
     KATA: Ani kroka!
     <span class="emphasis">
      <em>
       (Chytí ju za ruku.)
      </em>
     </span>
     Tento pán
     <span class="emphasis">
      <em>
       (na
               žandára — ten prikyvuje hlavou)
      </em>
     </span>
     je svedok; je ti na výber; alebo pôjdeš do
            mesta a budeš paňou, alebo pán Pišta prídu k nám, aby ti vo všetkom bolo po vôli.
    </p>
    <p>
     PIŠTA
     <span class="emphasis">
      <em>
       (vstane a načúva Katu a prikyvuje, robiac sa vážnym. Hľadí však stále
               do stola. Žandár je v rozpakoch; nevie, čo má robiť, i púšťa oblaky dymu z úst; je
               pohnutý).
      </em>
     </span>
    </p>
    <p>
     ANIČKA
     <span class="emphasis">
      <em>
       (s trpkým smiechom, prenikavým plačom):
      </em>
     </span>
     To je výber? To
            je vôľa, rozkaz rodiča!
    </p>
    <p>
     PIŠTA
     <span class="emphasis">
      <em>
       (zaliečavo):
      </em>
     </span>
     Všetko, všetko, čo len chce, urobím Aničke po
            vôli, len aby bola mojou.
     <span class="emphasis">
      <em>
       (So strojenou naivnosťou.)
      </em>
     </span>
     Však už bude,
            Anička, však moja zlatá prepelička?
     <span class="emphasis">
      <em>
       (Chytí ju za briadku. Anička v duševnom
               boji ani sa mu nebráni.)
      </em>
     </span>
    </p>
    <p>
     ANIČKA
     <span class="emphasis">
      <em>
       (rozhodla sa; trpko, bôľne, ba zúfale):
      </em>
     </span>
     Nuž dobre! Čo si
            počnem v tomto svete? Utekala by stadeto a azda ušla záhube, ktorá ma iste očakáva. Ale
            matka, matka, rodič môj to chce.
     <span class="emphasis">
      <em>
       (Obráti sa proti komore.)
      </em>
     </span>
     Ňanka
            môj, vy ste chorý; keby ste neboli…
     <span class="emphasis">
      <em>
       (Chce do komory, ale iba krok urobí —
               obráti sa k Pištovi.)
      </em>
     </span>
     Ja vás nemilujem, nemôžem vás vidieť!
    </p>
    <p>
     KATA
     <span class="emphasis">
      <em>
       (k nemu):
      </em>
     </span>
     Ona zvykne, to tak býva.
    </p>
    <p>
     PIŠTA: O to sa ja, mama, nebojím.
     <span class="emphasis">
      <em>
       (Smeje sa.)
      </em>
     </span>
    </p>
    <p>
     ANIČKA
     <span class="emphasis">
      <em>
       (pokračuje):
      </em>
     </span>
     Ale keď matka moja na tom tak nástoja,
            všetko mi je jedno: tak alebo tak peklo znášať.
     <span class="emphasis">
      <em>
       (V zajakavom
               plači.)
      </em>
     </span>
     Ja, ja poddávam sa vám v tej svätej nádeji, že ma boh vyslyší prv
            ešte, než sa to stane.
    </p>
    <p>
     MATÚŠ
     <span class="emphasis">
      <em>
       (z komory):
      </em>
     </span>
     Bože môj…
    </p>
    <p>
     PIŠTA
     <span class="emphasis">
      <em>
       (vyskočí a bozká Aničku):
      </em>
     </span>
     Na závdavok; Anička, moja si!
    </p>
    <p>
     KATA: A žeby si videla, ako ťa pán Pišta rád vidí, nechá žandárstvo a príde k nám
            bývať.
    </p>
    <p>
     PIŠTA
     <span class="emphasis">
      <em>
       (bozká Kate ruku):
      </em>
     </span>
     Prídem, prídem, pani mamička.
    </p>
    <p>
     ANIČKA
     <span class="emphasis">
      <em>
       (spamätá sa):
      </em>
     </span>
     Vy, vy ste mňa bozkali?!
     <span class="emphasis">
      <em>
       (Driape
               si líce.)
      </em>
     </span>
     Nie, bozkávať ma nikdy nesmiete!
    </p>
    <p>
     PIŠTA: Anička, veď bozk je dôkazom lásky…
    </p>
    <p>
     ANIČKA: Ja nemôžem vás vidieť, ja opovrhujem vašou láskou, áno, opovrhujem!
    </p>
    <p>
     KATA: Lebo si nikoho nevážiš, ani vlastného rodiča.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e1280">
        </a>
        Výstup 6.
       </h2>
      </div>
     </div>
     <div>
     </div>
    </div>
    <p>
     <span class="emphasis">
      <em>
       Predošlí, Matúš.
      </em>
     </span>
    </p>
    <p>
    </p>
    <p>
     MATÚŠ
     <span class="emphasis">
      <em>
       (vyjde z dvier):
      </em>
     </span>
     Bože, zmilujže sa nado mnou a vysloboď
            ma! Nuž či nemáte ani kúska svedomia so mnou?
     <span class="emphasis">
      <em>
       (K žandárom.)
      </em>
     </span>
     Čože už
            nejdete niekam v peklo?
    </p>
    <p>
     KATA: Čože, čože, už si vyšiel? Pôjdeme spať, no…
     <span class="emphasis">
      <em>
       (Zachytí Aničku, ktorá za
               reči Matúšovej váhala, či má sa vrhnúť k Matúšovi alebo nie. Rozhodla sa.)
      </em>
     </span>
    </p>
    <p>
     ANIČKA: Ňanka, ňanka môj drahý, ja, ja s vami umriem.
     <span class="emphasis">
      <em>
       (Driape sa Kate z
               rúk.)
      </em>
     </span>
    </p>
    <p>
     MATÚŠ
     <span class="emphasis">
      <em>
       (náramne sa ľakne, chytá sa dvier, steny, seba):
      </em>
     </span>
     Ty so
            mnou? Tak ja, ja umriem? Ty vravíš, dcéra moja dobrá! Kto ti to povedal? Vnuknutie?
            Doktor? Oh, ja umriem, umriem, a v hriechu…
     <span class="emphasis">
      <em>
       (Klesá Aničke v
               náručí.)
      </em>
     </span>
    </p>
    <p>
     ŽANDÁR
     <span class="emphasis">
      <em>
       (beží k nemu; dvíha a kriesi ho):
      </em>
     </span>
     Pán richtár, pán
            richtár, spamätajte sa!
     <span class="emphasis">
      <em>
       (Nesú ho do komory na posteľ.)
      </em>
     </span>
    </p>
    <p>
     KATA
     <span class="emphasis">
      <em>
       (skočí a prinesie vodu s krčahom).
      </em>
     </span>
    </p>
    <p>
     ANIČKA
     <span class="emphasis">
      <em>
       (kričí a myká otca).
      </em>
     </span>
     Ňanka, ňanka, neumriete, neumriete.
            Ja umriem, ja sama!
    </p>
    <p>
     PIŠTA
     <span class="emphasis">
      <em>
       (iba vstane a rozhadzuje rukami; i chcel by vkročiť do komory i nie;
               konečne za Katou vojde, ale nepomáha).
      </em>
     </span>
    </p>
    <p>
     ŽANDÁR: Mdloba, iba mdloba a slabosť veliká. Len sa im dajte vody napiť.
     <span class="emphasis">
      <em>
       (Drží mu hlavu. Matúš ťažko dýcha a napije sa.)
      </em>
     </span>
    </p>
    <p>
     KATA
     <span class="emphasis">
      <em>
       (k Aničke):
      </em>
     </span>
     Nerev, nič mu je!
     <span class="emphasis">
      <em>
       (Zaženie sa na
               ňu.)
      </em>
     </span>
     To mu len taký závrat prišiel. Len ho teraz už nechajme, to mu
            prejde.
     <span class="emphasis">
      <em>
       (Na Aničku.)
      </em>
     </span>
     Taký krik porobí; ty si vina, načože mu také
            táraš?
    </p>
    <p>
     ANIČKA
     <span class="emphasis">
      <em>
       (odíde ku dverám).
      </em>
     </span>
    </p>
    <p>
     MATÚŠ
     <span class="emphasis">
      <em>
       (ťažko dýcha):
      </em>
     </span>
     Cha-cha — jaj, bože, bože…
    </p>
    <p>
     ŽANDÁR: Ticho potrebujú, pokoj.
     <span class="emphasis">
      <em>
       (Zberá sa.)
      </em>
     </span>
    </p>
    <p>
     KATA: No, veď už pôjdeme spať.
     <span class="emphasis">
      <em>
       (Zavrie komoru.)
      </em>
     </span>
    </p>
    <p>
     PIŠTA
     <span class="emphasis">
      <em>
       (ľahostajne):
      </em>
     </span>
     Ja som sa ľakol, mama, nech mi veria.
    </p>
    <p>
     KATA: Akože by nie; nuž i ja som sa.
    </p>
    <p>
     PIŠTA: Ideme spať. Dopovieme si ráno.
     <span class="emphasis">
      <em>
       (Zberá sa.)
      </em>
     </span>
     Tak dobrú noc,
            môj holúbok!
     <span class="emphasis">
      <em>
       (Nahne sa nad Aničku.)
      </em>
     </span>
     Dobrú noc!
    </p>
    <p>
     ANIČKA
     <span class="emphasis">
      <em>
       (významne):
      </em>
     </span>
     Pánboh daj!
    </p>
    <p>
     ŽANDÁR
     <span class="emphasis">
      <em>
       (pobral svoje i Pištove ostatné veci):
      </em>
     </span>
     Dobrú noc
            vinšujem!
     <span class="emphasis">
      <em>
       (Odchádzajú.)
      </em>
     </span>
    </p>
    <p>
     KATA
     <span class="emphasis">
      <em>
       (za nimi):
      </em>
     </span>
     Dobrú noc; majú tam už popravené.
    </p>
    <p>
     ANIČKA
     <span class="emphasis">
      <em>
       (ticho hovorí):
      </em>
     </span>
     Hah!
     <span class="emphasis">
      <em>
       (Tvárou do
               komory.)
      </em>
     </span>
     Prečo ja neležím v tej posteli už chorá na smrť. Azda by zmäklo
            to kamenné matkino srdce. Prečo ja mám byť za živa pochovaná? Prečo? Ňanka môj
     <span class="emphasis">
      <em>
       (blíži sa ku dverám komory)
      </em>
     </span>
     , vstaňte, vy nechcete umrieť, a ja
            rada, tak rada by som.
     <span class="emphasis">
      <em>
       (Klesne na roh stola proti komore. Chvíľu je ticho,
               potom vstane a utiera si tvár a odhŕňa vlasy.)
      </em>
     </span>
    </p>
    <p>
     KATA
     <span class="emphasis">
      <em>
       (dnu; akoby nič, len tichšie hovorí):
      </em>
     </span>
     Ba by si sa
            nesmoklila už. Pristala si: čože už teraz? Otca nebúr, nuž mu prejde, ako už koľko ráz.
     <span class="emphasis">
      <em>
       (Zvrtne sa.)
      </em>
     </span>
     A nebude ti zle.
    </p>
    <p>
     ANIČKA
     <span class="emphasis">
      <em>
       (prikývne, mysliac na iné):
      </em>
     </span>
     Nebude.
    </p>
    <p>
     KATA: Hľaď: nechá žandárstvo, príde gazdovať, gruntu máme… On ti ani robiť nedá, ako
            ťa rád vidí. Čo si ty len taká proti nemu, a pre koho? Pre takého šklbana, čo ani košele
            dobrej nemá. A pekný je, hodný, a aký úctivý — teda ešte mi ruku bozkal, či by to takýto
            urobil? To si však nevidela!
    </p>
    <p>
     ANIČKA
     <span class="emphasis">
      <em>
       (vzpriami sa):
      </em>
     </span>
     Ba hej! Tak, to sa vám na ňom tak páči a…
    </p>
    <p>
     KATA: A čože mám ešte viac žiadať? Veď by sme s lampášom lepšieho nenašli.
    </p>
    <p>
     ANIČKA: A tobôž, keby ste ho vy hľadali!
    </p>
    <p>
     KATA: No — už sa stalo; ja sa už nejdem s tebou škriepiť. Idem sa pomodliť a spať. A
            ty tiež nie dlho svetlo páliť.
     <span class="emphasis">
      <em>
       (Vojde potichu do komory.)
      </em>
     </span>
     Otec spí.
     <span class="emphasis">
      <em>
       (Zavrie dvere.)
      </em>
     </span>
    </p>
    <p>
     ANIČKA
     <span class="emphasis">
      <em>
       (sadne si; myslí, podoprúc si hlavu. Ticho. Chodí po izbe, obzerá
               sa; nevie, čo počať. Stiahne svetlo, sadne a, podoprúc si hlavu, narieka):
      </em>
     </span>
     Martin, Martinko… Už ma sľúbili… Toho ženou sa mám stať? Ach!
     <span class="emphasis">
      <em>
       (Zopne ruky k
               obrazu Krista.)
      </em>
     </span>
     Ježiši môj láskavý, prečo ma tak strestať chceš? Čo som
            zavinila? Že Martina milujem? Oh, srdce, srdce káže, a zabudnúť ho nemôžem, ani za pokoj
            s vlastnou matkou.
     <span class="emphasis">
      <em>
       (Ťukanie na okno.)
      </em>
     </span>
     On je, Martin…
     <span class="emphasis">
      <em>
       (Beží von, ale rýchle sa vráti s ním.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e1473">
        </a>
        Výstup 7.
       </h2>
      </div>
     </div>
     <div>
     </div>
    </div>
    <p>
     <span class="emphasis">
      <em>
       Anička, Martin.
      </em>
     </span>
    </p>
    <p>
    </p>
    <p>
     ANIČKA
     <span class="emphasis">
      <em>
       (prvá ide dnu a vedie Martina za ruku; hovorí ticho, len vše to z
               nej vybúši):
      </em>
     </span>
     A ty nejdeš, ty nejdeš ma vyslobodiť!
     <span class="emphasis">
      <em>
       (Padne mu na
               plece.)
      </em>
     </span>
     Ja radšej umriem.
    </p>
    <p>
     MARTIN
     <span class="emphasis">
      <em>
       (dobrácky, úprimne):
      </em>
     </span>
     Počkaj, počkaj
     <span class="emphasis">
      <em>
       (vykladá na
               stôl z rukáva haleny)
      </em>
     </span>
     , nesiem ti čerešne, sám som ich oberal — potme.
    </p>
    <p>
     ANIČKA: Preto tak neskoro. Nebudem ich už jesť.
    </p>
    <p>
     MARTIN: Len okús — sladunké ako med, a štepené — veru teraz som ich oberal.
    </p>
    <p>
     ANIČKA: Ach, ty ani netušíš!
    </p>
    <p>
     MARTIN: Čo ti je, Anička? Prečo chceš umrieť?
    </p>
    <p>
     ANIČKA
     <span class="emphasis">
      <em>
       (vypukne v plač):
      </em>
     </span>
     Že už nie som viac tvoja, iba moja
            duša, kým ju bohu neoddám.
    </p>
    <p>
     MARTIN: Ty chorieš? Netráp ma, vrav predsa. Ja ťa nerozumiem.
    </p>
    <p>
     ANIČKA: Bodaj by sme sa radšej ani nikdy neboli rozumeli. Nie, zriekni sa ma, nedrž
            ma, pusť — ja…
    </p>
    <p>
     MARTIN: Anička
     <span class="emphasis">
      <em>
       (drží ju stále, ona sa mu ťahá z rúk)
      </em>
     </span>
     moja…
    </p>
    <p>
     ANIČKA: Nie, nevolaj ma tak. Ja nie som viac tvoja. Ja poddala som sa materi, materi…
    </p>
    <p>
     MARTIN
     <span class="emphasis">
      <em>
       (so strachom čaká slovo):
      </em>
     </span>
     A- a-
    </p>
    <p>
     ANIČKA: — a tá ma sľúbili žandárovi.
    </p>
    <p>
     MARTIN
     <span class="emphasis">
      <em>
       (chytí sa za hlavu, omráčený):
      </em>
     </span>
     Môj bože! Ty ma zabíjaš!
    </p>
    <p>
     ANIČKA: Nie ty, Martinko, ja, ja zahyniem, mňa odsúdila moja mať!
     <span class="emphasis">
      <em>
       (Rýchle
               jej príde na um.)
      </em>
     </span>
     A ja z tvojej ruky chcem — prosím ťa, pre boha a lásku
            našu, ty ma miluješ a dopomôžeš, áno, musíš mi pomôcť — k smrti.
     <span class="emphasis">
      <em>
       (Zopnutými
               rukami prosí.)
      </em>
     </span>
     Zaklínam ťa!
    </p>
    <p>
     MARTIN: Ja že ťa mám…
    </p>
    <p>
     ANIČKA: Ty, ty, otráviť sa chcem, a ty ma miluješ, ty ma musíš…
    </p>
    <p>
     MARTIN: Nie! Nikdy! Ty neumrieš! Ty mojou budeš, živá! A čo jeho krvou vykúpime lásku
            našu.
     <span class="emphasis">
      <em>
       (Kŕčovite ju objíma a bozká.)
      </em>
     </span>
     Kde je?
     <span class="emphasis">
      <em>
       (Vždy tichšie
               a tichšie, tajnostne)
      </em>
     </span>
     , kde je? Ja žandára, ja ho
     <span class="emphasis">
      <em>
       (tajne,
               ticho)
      </em>
     </span>
     za — za-bi-jem…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e1561">
        </a>
        Výstup 8.
       </h2>
      </div>
     </div>
     <div>
     </div>
    </div>
    <p>
     <span class="emphasis">
      <em>
       Predošlí, Pišta, potom Kata, žandár a Matúš.
      </em>
     </span>
    </p>
    <p>
     <span class="emphasis">
      <em>
       (Koniec výstupu veľmi rýchly.)
      </em>
     </span>
    </p>
    <p>
    </p>
    <p>
     PIŠTA
     <span class="emphasis">
      <em>
       (bez kabáta, klobúka, šable, ticho sa vkráda a hovorí cez dvere
               chechotom):
      </em>
     </span>
     Do ná-ru-čia! —
     <span class="emphasis">
      <em>
       (Zazrie Aničku a Martina v objatí,
               trhne sebou, zasipí, zahreší a vrhne sa na Martina.)
      </em>
     </span>
     Boha ti… Ameň si
            mŕtvy!
    </p>
    <p>
     ANIČKA
     <span class="emphasis">
      <em>
       (skríkne):
      </em>
     </span>
     Martin, jaj, zabije ho, Martin!
     <span class="emphasis">
      <em>
       (Bráni Martina.)
      </em>
     </span>
    </p>
    <p>
     MARTIN
     <span class="emphasis">
      <em>
       (vykĺzne sa mu a v tom myknutí je Pišta na zemi a Martin na
               ňom):
      </em>
     </span>
     I mne dal boh zdravé údy!
    </p>
    <p>
     ANIČKA
     <span class="emphasis">
      <em>
       (proti komore kročí a volá):
      </em>
     </span>
     Ňanka, ňanka!…
    </p>
    <p>
     KATA
     <span class="emphasis">
      <em>
       (v komore):
      </em>
     </span>
     Čože je? Otec, otec, ľudia!
    </p>
    <p>
     PIŠTA
     <span class="emphasis">
      <em>
       (pod Martinom kričí):
      </em>
     </span>
     Andráš! Andráš!
    </p>
    <p>
     ANIČKA
     <span class="emphasis">
      <em>
       (otvorí komoru, z nej vychádza Kata):
      </em>
     </span>
     Mami —
     <span class="emphasis">
      <em>
       (Nedopovie.)
      </em>
     </span>
     Ňanka môj!
    </p>
    <p>
     MARTIN
     <span class="emphasis">
      <em>
       (k Pištovi):
      </em>
     </span>
     V moci ťa mám, keby čo nehľadel, žobrákom si
            na večnosť — no beda by ti bolo o chlieb!
     <span class="emphasis">
      <em>
       (Púšťa ho spod seba.)
      </em>
     </span>
    </p>
    <p>
     KATA
     <span class="emphasis">
      <em>
       (vyšla; za ňou vychádza Matúš):
      </em>
     </span>
     Čože pochytím naň?!
     <span class="emphasis">
      <em>
       (Vrtí sa po izbe.)
      </em>
     </span>
     Pakuješ sa z môjho domu!
    </p>
    <p>
     MARTIN
     <span class="emphasis">
      <em>
       (pustil Pištu, ten vyskočí a chytí ho):
      </em>
     </span>
     Už idem.
     <span class="emphasis">
      <em>
       (Anička pomáhala Matúšovi a i potom ho drží.)
      </em>
     </span>
    </p>
    <p>
     PIŠTA
     <span class="emphasis">
      <em>
       (ako ho chytil, v náramnej zlosti):
      </em>
     </span>
     Aha, nepôjdeš!
            Spravíme s ním poriadok!
     <span class="emphasis">
      <em>
       (Príde žandár v plnej zbroji.)
      </em>
     </span>
     Sem
            retiazku!
     <span class="emphasis">
      <em>
       (Chytá mu ruky.)
      </em>
     </span>
    </p>
    <p>
     MARTIN: Ty mňa?!
     <span class="emphasis">
      <em>
       (Trhá sa mu.)
      </em>
     </span>
    </p>
    <p>
     ANIČKA: Ňanka, on ho zabije!
    </p>
    <p>
     PIŠTA
     <span class="emphasis">
      <em>
       (k žandárovi):
      </em>
     </span>
     Drž ho!
    </p>
    <p>
     ŽANDÁR
     <span class="emphasis">
      <em>
       (chytí Martina, vážne):
      </em>
     </span>
     Neprotiv sa.
    </p>
    <p>
     MATÚŠ
     <span class="emphasis">
      <em>
       (schádza z prahu komory, poznáva):
      </em>
     </span>
     Veď je to Martin…
     <span class="emphasis">
      <em>
       (Pokročí.)
      </em>
     </span>
    </p>
    <p>
     ANIČKA
     <span class="emphasis">
      <em>
       (pustila otca, chce brániť Martinove ruky, no Kata ju
               odtrhuje):
      </em>
     </span>
     Martin, ňanka, Martin…
    </p>
    <p>
     KATA
     <span class="emphasis">
      <em>
       (k Aničke, keď ju trhá):
      </em>
     </span>
     Fuj, fuj, nehanblivica! Tak mu
            treba! Trhanovi!
    </p>
    <p>
     MATÚŠ: Pustiť ho! Ja kážem!
     <span class="emphasis">
      <em>
       (Ku Kate.)
      </em>
     </span>
     Ty dračica!
     <span class="emphasis">
      <em>
       (Zaženie sa na ňu.)
      </em>
     </span>
     Kebych vládal…
    </p>
    <p>
     PIŠTA
     <span class="emphasis">
      <em>
       (poviazali Martina):
      </em>
     </span>
     Budeš biedny!
    </p>
    <p>
     ANIČKA: Život vám daroval, zato…
     <span class="emphasis">
      <em>
       (Kata ju stále drží.)
      </em>
     </span>
    </p>
    <p>
     KATA: Fuj, zverená dievka!
    </p>
    <p>
     PIŠTA: Ber sa.
     <span class="emphasis">
      <em>
       (Strčí ho.)
      </em>
     </span>
    </p>
    <p>
     ANIČKA
     <span class="emphasis">
      <em>
       (Kate):
      </em>
     </span>
     So smrťou zverená!
    </p>
    <p>
     MATÚŠ
     <span class="emphasis">
      <em>
       (k Martinovi):
      </em>
     </span>
     Neprieč sa, im, synku, nájdeš pravdu ešte.
     <span class="emphasis">
      <em>
       (Žandár odvádza Martina, držiac ho za ruku.)
      </em>
     </span>
    </p>
    <p>
     MARTIN: Ale mati, moja mati — kto ich bude chovať?
     <span class="emphasis">
      <em>
       (Zaplače.)
      </em>
     </span>
    </p>
    <p>
     ANIČKA
     <span class="emphasis">
      <em>
       (chce za ním, Kata ju drží; Anička klesne na kolená):
      </em>
     </span>
     On
            ho zabije!
    </p>
    <p>
     MARTIN
     <span class="emphasis">
      <em>
       (cez dvere):
      </em>
     </span>
     Anička!
     <span class="emphasis">
      <em>
       (Videl ju klesnúť, chce sa
               vrátiť. Pišta ho strčí.)
      </em>
     </span>
     Ujček, zbohom!
     <span class="emphasis">
      <em>
       (Žandár, Martin a Pišta
               idú von.)
      </em>
     </span>
     Mať moja, mať moja!
     <span class="emphasis">
      <em>
       (Vzdychá.)
      </em>
     </span>
    </p>
    <p>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1756">
       </a>
       Dejstvo II.
      </h2>
     </div>
    </div>
    <div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#d56e1768">
        Výstup 1.
       </a>
      </span>
     </dt>
     <dt>
      <span class="sect1">
       <a href="#d56e1961">
        Výstup 2.
       </a>
      </span>
     </dt>
     <dt>
      <span class="sect1">
       <a href="#d56e2037">
        Výstup 3.
       </a>
      </span>
     </dt>
     <dt>
      <span class="sect1">
       <a href="#d56e2055">
        Výstup 4.
       </a>
      </span>
     </dt>
     <dt>
      <span class="sect1">
       <a href="#d56e2206">
        Výstup 5.
       </a>
      </span>
     </dt>
     <dt>
      <span class="sect1">
       <a href="#d56e2333">
        Výstup 6.
       </a>
      </span>
     </dt>
     <dt>
      <span class="sect1">
       <a href="#d56e2484">
        Výstup 7.
       </a>
      </span>
     </dt>
     <dt>
      <span class="sect1">
       <a href="#d56e2546">
        Výstup 8.
       </a>
      </span>
     </dt>
     <dt>
      <span class="sect1">
       <a href="#d56e2778">
        Výstup 9.
       </a>
      </span>
     </dt>
     <dt>
      <span class="sect1">
       <a href="#d56e2812">
        Výstup 10.
       </a>
      </span>
     </dt>
     <dt>
      <span class="sect1">
       <a href="#d56e3041">
        Výstup 11.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      (Javisko ako v dejstve prvom, lenže popanštené. Nové panské postele, dve kasne,
            stolce a svetské obrazy po stenách. Od komorných dvier vpravo na stene rám, na ňom
            pušky, šable a pištole. Stôl zakrytý bielym obrusom. Prvá sieň je bývaním „mladých“, v
            komore bývajú „starí“. Keď sa dvere otvoria, vidno je i v komore ako v izbe prvej. Pri
            okne šijací stroj. Je popoludní v týždni.)
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e1768">
        </a>
        Výstup 1.
       </h2>
      </div>
     </div>
     <div>
     </div>
    </div>
    <p>
     <span class="emphasis">
      <em>
       Pišta, Kata.
      </em>
     </span>
    </p>
    <p>
    </p>
    <p>
     PIŠTA
     <span class="emphasis">
      <em>
       (v hrdom sedliackom kroji prichádza. Na nohách do kolien čierne
               kapce, na pleci puška a poľovnícka kapsa; okolo pása na remeni náboje. V ruke
               valaška, za sárou končiar na srnčom rožku. Zavesí valašku, flintu, kapsu i náboje na
               rám. Končiar síce vytiahne spoza sáry, ale zastrčí ho späť a skladá na posteľ kabát a
               baranicu. Rozopne vestu a utrie si šatkou čelo. Je zamračený. Často sa zahľadí na
               jedno miesto, alebo sadne, preloží nohy krížom a nervózne nimi potriasa, alebo
               preberá prstami po stole)
      </em>
     </span>
     .
    </p>
    <p>
     KATA
     <span class="emphasis">
      <em>
       (ide zápät za ním dnu; na ruke donesie drevo a chce položiť do
               kachieľ).
      </em>
     </span>
    </p>
    <p>
     PIŠTA
     <span class="emphasis">
      <em>
       (medzi skladaním sa):
      </em>
     </span>
     Nože nekladú, je tu ako v pekle, čo
            je i vonku odmäk.
     <span class="emphasis">
      <em>
       (Pokročí rýchle a otvorí okno.)
      </em>
     </span>
    </p>
    <p>
     KATA: Neotvárajže, tým bude zima.
    </p>
    <p>
     PIŠTA: V komore im bude teplo dosť.
    </p>
    <p>
     KATA: Tak im idem ta priložiť.
     <span class="emphasis">
      <em>
       (Vezme drevo, ide do komory, ale hneď sa
               vráti s jedlom, ktoré kladie pred Pištu. Láskave.)
      </em>
     </span>
     Tak akáže bude
            pečienka, Pištík? Ešte by sem sa zavrtla, kým otec s Annou dôjdu.
    </p>
    <p>
     PIŠTA: Ako vidia: ani peria, ani srsti. Ani sme nič nevideli.
    </p>
    <p>
     KATA: To ste boli s horárom z Kamenia?
    </p>
    <p>
     PIŠTA: Vlastne sa ma pýtajú, či som s horárkou bol? Nuž — dnes nie.
    </p>
    <p>
     KATA: Bože, ako som ja to len pomyslela…
    </p>
    <p>
     PIŠTA: Nono, známe sa.
    </p>
    <p>
     KATA: Ale, Pišta, Pišta! Na moj dušu, ani som to v päte nemala. Nože sa nezlosti; veď
            ti to musí škodiť, deň po deň si takto srdce hrýzť.
    </p>
    <p>
     PIŠTA
     <span class="emphasis">
      <em>
       (podoprie si hlavu, druhou rukou klope na stôl; je-neje):
      </em>
     </span>
     „Srdce hrýzť.“ Veď vám ho ja pohryziem. Už ma dochádza — len ma podpaľujte ešte. A just
            pôjdem za horárkou. Čo mi je z chorej ženy? Zastrčiť voľakam.
     <span class="emphasis">
      <em>
       (Zahrozí.)
      </em>
     </span>
     Ale počkajte! Uvidím, čo donesú z toho mesta. Či mi
            dáte, čo ste mi nasľubovali. Nazdávate sa, že ja stále budem takým trpezlivým baranom?
            Hahoj! Vás hegne! Keď som dosiaľ bol, ale od dneska nie som paholkom u Jahodov.
    </p>
    <p>
     KATA: Ale, ale, len si nevymýšľaj: to nikto nevraví!
    </p>
    <p>
     PIŠTA: Nikto nevraví; ale všetko je tak. To je posmech. Nemám nič. Za syna ma
            uznávajú; ale v čom mi to preukázali, čo mi dali z nasľubovaného? Ani dvadsiatu čiastku.
    </p>
    <p>
     KATA: Nuž veď je ešte všetko tu. Len už nebuď taký, a sa ti len i dalo už niečo.
            Kedyže som ťa pustila bez dvadsať i tridsať zlatých do mesta?
    </p>
    <p>
     PIŠTA
     <span class="emphasis">
      <em>
       (posmešne):
      </em>
     </span>
     Chacha, dvadsať-tridsať zlatých, čo je mne to
            na osemtisíc? To činí desať ráz iba dve stovky. K tomu ufňukanú, chorú ženu a takú, že
            radšej by sa dala kolom ovaliť, ako ja mám na ňu ruku položiť.
    </p>
    <p>
     KATA: Veď nebude vždy chorá.
    </p>
    <p>
     PIŠTA: Nemám mať to, čo mi bolo sľúbené, nech nemám radšej nič, a som slobodný. Šiel
            otec ozaj po peniaze?
    </p>
    <p>
     KATA: Nuž pravdaže šiel a Anna k doktorovi.
    </p>
    <p>
     PIŠTA
     <span class="emphasis">
      <em>
       (zmierni hlas):
      </em>
     </span>
     A keď otec lúku a toto haraburdie
     <span class="emphasis">
      <em>
       (ukáže na náradie v izbe)
      </em>
     </span>
     , čo je sekvestrované vymení, myslia
            si, že mi to dosť bude? Aba! Ja chcem do ruky peniaze, žeby ja
     <span class="emphasis">
      <em>
       (myslí)
      </em>
     </span>
     — žeby som niečo mohol začať.
    </p>
    <p>
     KATA: A čože chceš začínať zas?
    </p>
    <p>
     PIŠTA: Čo som im už povedal. Kúpim kus hory, tri-štyri páry koní, a tak furmaniť,
            kupčiť, gazdovať, to hej! Ale takto groša žiadať — nebudem.
    </p>
    <p>
     KATA: To by nebolo zle. Ale, Pišta môj, načože i to máš začínať? Či ti je nie lepšie
            netrápiť sa? Naraz môžeš o všetko prísť. A keď teba i tak len samé nešťastie
            prenasleduje, ešte len i v tých kartách.
    </p>
    <p>
     PIŠTA
     <span class="emphasis">
      <em>
       (vstane):
      </em>
     </span>
     Mama, tej kázne mám už dosť!
    </p>
    <p>
     KATA: Donesiem ti teda šunky.
     <span class="emphasis">
      <em>
       (Chce von.)
      </em>
     </span>
    </p>
    <p>
     PIŠTA: Ďakujem.
     <span class="emphasis">
      <em>
       (Významne posunkuje rukou.)
      </em>
     </span>
     Som sýty. Paholkovi
            to dosť. A namiesto vína napije sa vody.
    </p>
    <p>
     KATA: Kieže povieš, ja som zabudla.
     <span class="emphasis">
      <em>
       (Kročí po fľašu.)
      </em>
     </span>
    </p>
    <p>
     PIŠTA
     <span class="emphasis">
      <em>
       (siahne do vrecka vesty a vytiahne):
      </em>
     </span>
     Veď už mám práve
            šesták.
     <span class="emphasis">
      <em>
       (Posmešne.)
      </em>
     </span>
     Jahodovie zaťko má šesták!
    </p>
    <p>
     KATA: Ja mám ešte celkovú piatku, zaobíď sa, kým ti otec dá.
     <span class="emphasis">
      <em>
       (Chytro vyjme
               z truhly a podá.)
      </em>
     </span>
    </p>
    <p>
     PIŠTA: Ja z jeho ruky nevezmem. Oni mi nasľubovali, viac im, ako sebe kvôli som si
            ich dcéru vzal; od nich peniaze i grunt, čo mi patrí, požadujem. Ak nie, ja, ja prvý
            otca oznámim, že sú peniaze pri komasácii falošne nadobudnuté.
    </p>
    <p>
     KATA: To by si mu, to by si nám urobil?
    </p>
    <p>
     PIŠTA: To!
    </p>
    <p>
     KATA: Veď už len aby došli. Ja ti ich už budem pýtať; ale predsa, len i ty aspoň
            peknú tvár mu ukáž.
    </p>
    <p>
     PIŠTA
     <span class="emphasis">
      <em>
       (posmešne, potom so zlosťou):
      </em>
     </span>
     Ba ho prosiť budem, ruku mu
            bozkám! Aba! Kto nemá pre mňa iba slová urážky, kto mne už sto ráz povedal, že som mohol
            krk zlomiť, keď som mal prvô sem prísť a kto mňa iba vyháňa: toho ja ani vidieť nechcem.
            A tak sa mu pozdravia, aby sa chránil mojej ruky, lebo že ak ho ešte raz za pažerák
            chytím, pustí dušu. A to sa mu zaprisahám!
     <span class="emphasis">
      <em>
       (Obliekol kabát, chce
               von.)
      </em>
     </span>
    </p>
    <p>
     KATA
     <span class="emphasis">
      <em>
       (plače):
      </em>
     </span>
     Keby už bol radšej umrel, bolo by vari lepšie.
    </p>
    <p>
     PIŠTA: Toho už dávno mal čert vziať prv, než by som ja bol sem vkročil.
    </p>
    <p>
     KATA: Len ho už nechaj; ešte bude dobre, ja sa vždy modlím.
    </p>
    <p>
     PIŠTA: Eh, modliť, modliť! Tu treba konať! A ja im hovorím, mama, alebo budem pánom v
            Jahodovskom dome, alebo pôjdem, kde mi bude vôľa. Mne je svet otvorený. Ja môžem i dnes
            ísť späť k žandarmerii.
    </p>
    <p>
     KATA: Nestraš ma, preboha, a neodchádzaj ani teraz nikam. Nebudeš ani vedieť, čo
            otec, i Anne čo doktor…
    </p>
    <p>
     PIŠTA: Však sa dozviem! A tej doktor? Martinko by tú vyliečil, ale nie doktor.
    </p>
    <p>
     KATA
     <span class="emphasis">
      <em>
       (zopne ruky):
      </em>
     </span>
     Nepotvárajže ju už s ním. Veď ho ani nikdy
            nespomnela, ako je s tebou. Len jej neubližuj.
     <span class="emphasis">
      <em>
       (Žiaľne.)
      </em>
     </span>
     Ale keď sa
            hanbíš za ňu, a zvlášte v meste, že akoby ani tvoja žena nebola.
    </p>
    <p>
     PIŠTA: Keď je ako lekvár a
     <span class="emphasis">
      <em>
       (strasie sa)
      </em>
     </span>
     sprostá. Učiť ju mali
            dať, nie kravy dojiť a kôš na chrbát.
    </p>
    <p>
     KATA: Ktože vedel, že ty prídeš po ňu! A ja som chcela, ale otec ani počuť. Ešte len
            i tú šijaciu mašinu
     <span class="emphasis">
      <em>
       (ukáže)
      </em>
     </span>
     mi bránil… Nechoďže, nechoď!
    </p>
    <p>
     PIŠTA
     <span class="emphasis">
      <em>
       (odchádza):
      </em>
     </span>
     Veď ja ešte nejdem v svety.
     <span class="emphasis">
      <em>
       (Ťapne
               si na vrecko.)
      </em>
     </span>
     Keď budú peniažky. Aba, tak ľahko nevytiahnem nohy
            odtiaľto.
     <span class="emphasis">
      <em>
       (Zatína päsť.)
      </em>
     </span>
     Ja sa ešte nezriekam, ale ak otec
            nepopustí — dobre nebude.
     <span class="emphasis">
      <em>
       (Odíde.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e1961">
        </a>
        Výstup 2.
       </h2>
      </div>
     </div>
     <div>
     </div>
    </div>
    <p>
     <span class="emphasis">
      <em>
       Kata, potom Janko.
      </em>
     </span>
    </p>
    <p>
    </p>
    <p>
     KATA
     <span class="emphasis">
      <em>
       (vráti sa k stolu, zberá po Pištovi taniere):
      </em>
     </span>
     Ešte nejdeš v
            svety! Nuž či by už ozaj to malo prísť na mňa, pre nepožehnané peniaze! No, však ti ich
            už dnes vydriapem od neho. Nech ich už má a začína, kým o ne nepríde. Potom bude dobre,
            skorej nie.
     <span class="emphasis">
      <em>
       (Ide do komory k oknu, ale vráti sa hneď.)
      </em>
     </span>
     Či už idú,
            či nie?
     <span class="emphasis">
      <em>
       (Otvorí dvere.)
      </em>
     </span>
     Jano, Jano, chytro sa ponáhľaj!
     <span class="emphasis">
      <em>
       (Odstúpi.)
      </em>
     </span>
    </p>
    <p>
     JANKO
     <span class="emphasis">
      <em>
       (vojde, sútrpne):
      </em>
     </span>
     Každého sa opytujem, ale mi nikto nevie
            povedať, či idú gazda s mladou gazdinou, či nie. Iba dvaja žandári idú hore dedinou. Ani
            v krčme nikoho, iba vari náš pán Pišta zahýbal chodníčkom. Ale ani pánov nejakých, ani
            našich gazdov nevidieť. Len, čo vám nechcem povedať…
    </p>
    <p>
     KATA: Čo prepánajána? Vrav!
    </p>
    <p>
     JANKO: Martina že už pustili, že ho už videl ktosi v meste. Minulo sa mu od leta do
            fašiangov.
    </p>
    <p>
     KATA: Martina že pustili? Nemožno; vari by to už päť mesiacov bolo? Ešte i to na
            tento čas! A že tí naši ešte nejdú!
    </p>
    <p>
     JANKO: Ľá, Šúrikovie kone veru nikdy tak nevozili ako naše. Tak je to, keď ste si
            svoje predali. Hm!
    </p>
    <p>
     KATA: Či sa predali? A či som ich ja, ty papľuh!
    </p>
    <p>
     JANKO: Ja nevravím. Viem, že ich mladý náš pán Pišta v stávke prehral: ale hádam vám
            to nemôžem tak vysvietiť.
    </p>
    <p>
     KATA: Veď ani nie. A jemu žeby si sa to neopovážil pripomenúť! Vieš, že je už vtedy
            akoby ani on nebol, keď mu vše gazda niečo. A to je gazda, otec… Ba choď sa presvedčiť,
            kde je mladý.
    </p>
    <p>
     JANKO: Vravím vám, kde. Viete, že je jemu krčma domom i kostolom a karty bibliou,
            víno medicínou.
    </p>
    <p>
     KATA: Len nežviakaj.
     <span class="emphasis">
      <em>
       (Tichšie vzdychne.)
      </em>
     </span>
     Veď tie karty! Veru už
            mnohá piatka šla — kade ľahšie.
    </p>
    <p>
     JANKO
     <span class="emphasis">
      <em>
       (usmeje sa):
      </em>
     </span>
     Piatka! Ale ste mi krásna! Nazdávate sa, že
            ja neviem? A keď sa ja len vše dívam. A čože ešte tu, ale keď som ho do mesta vozieval a
            neprišli sme len k ránu; alebo, viete, keď sme si to boli pekne pešky doďupkali, nuž keď
            sme tie kone prehrali i s vozíkom! Ej, to bola nôcka! Gazdiná, všetko vám ani nezradím,
            ale pili ste vy už šampániu? Nepili! Ale ja som ju už! Len sa mi tak prskalo! Aha, býk
            na jedno posedenie, voly dva na druhé, sú tie tam. Ak to tak pôjde, na jar nebudeme mať
            ani na čom robiť. A druhého sluhu môžete už i skoro domov poslať. Iba ma posmievať budú
            kamaráti, že som ja statok prežral, alebo frajerkám rozdal, a ja ešte nijakej ani nemám.
            Prosím vás, svet ľahko vychytí i nevinného.
    </p>
    <p>
     KATA: No, len nemeľ už toľko. Ja viem lepšie, kto je vina.
    </p>
    <p>
     JANKO: Hm! Kto? Páni, kamarátstvo; ale načo ide medzi nich, handrošov, čo by sa iba
            za cudzie nažrať a napiť chceli?
     <span class="emphasis">
      <em>
       (Odpovie si.)
      </em>
     </span>
     Keď je pán a chce sa
            ukázať, že mu stačí vrecko, čo koľko. A ešte ste si dali lúku na neho prepísať…
    </p>
    <p>
     KATA: Ešte ma i ty káraj!
    </p>
    <p>
     JANKO: Čože by vás, ja len vravím, čo svet, a vy ste začali reč o ňom.
    </p>
    <p>
     KATA: Choď, choď, či už gazda ide? I čo sa robí na obecnom dome. Či sa zberajú ľudia
            na licitáciu sem, k nám?
    </p>
    <p>
     JANKO: A načože je komu panské drevo?
     <span class="emphasis">
      <em>
       (Von.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e2037">
        </a>
        Výstup 3.
       </h2>
      </div>
     </div>
     <div>
     </div>
    </div>
    <p>
    </p>
    <p>
     KATA
     <span class="emphasis">
      <em>
       (sama):
      </em>
     </span>
     „Začali“ — ja! Ale ja som dobre chcela. Veď kto by
            sa bol nazdal? — Taký bol ako dieťa: dobrý, vďačný, úctivý. Ba by som dušu bola zaň
            dala! Teda päť stovák ešte pred sobášom som mu dala na dlžoby — tam sú. Pobil sa —
            platilo sa — nikto nevie. Ale ona a otec sú mu na vine. Lebo ho rada nemá, láskavého
            slova mu nedá, a ten zazerá naň, že márni! Veď musí potom už od žiaľu a zlosti, že si
            tak svoj život zaviazal, to robiť, čo robí. A čo som sa im už narobila, i jemu i jej.
            Modlím sa každý od boha deň za nich — i svätenou vodou som ich už kropila všetkých
            troch, i kadila, i čarila; je ako bolo, ba horšie zo dňa na deň. A už len s otcom keby
            sa znášali! Ale aký jeden zádrapčivý, taký druhý neústupný. Ba bitky sa bojím. A ešte
            toho pustili. Krv potečie, ak sa tu ukáže. Bože, ja prídem o rozum. Som si ja len
            nadobarila trápenia!
     <span class="emphasis">
      <em>
       (Vonku zacengá zvonec.)
      </em>
     </span>
     Už predsa idú.
     <span class="emphasis">
      <em>
       (Chce von. Vonku: Hó, čiha, hoó!)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e2055">
        </a>
        Výstup 4.
       </h2>
      </div>
     </div>
     <div>
     </div>
    </div>
    <p>
     <span class="emphasis">
      <em>
       Kata, Anička, potom Matúš.
      </em>
     </span>
    </p>
    <p>
    </p>
    <p>
     ANIČKA
     <span class="emphasis">
      <em>
       (vstúpi; je zimne oblečená, v tvári bledá, chorá, v chôdzi tichá;
               len sedieť a sedieť; položí malý košík z ruky na stolec a pomaly sa zoblieka; skoro
               šeptom):
      </em>
     </span>
     Pochválen Ježiš!
    </p>
    <p>
     KATA: Na veky amen!
     <span class="emphasis">
      <em>
       (Chvíľu ju pozoruje a dva-tri razy chce začať reč, ale
               vždy sa odvráti, konečne láskave):
      </em>
     </span>
     No, čo ti doktor?
    </p>
    <p>
     ANIČKA
     <span class="emphasis">
      <em>
       (zarazená nad tým oslovením, hovorí pomaly a ticho):
      </em>
     </span>
     Čože
            mi — predpísal mi prachy a medicínu.
    </p>
    <p>
     KATA: No aleže to budeš užívať na poriadok.
     <span class="emphasis">
      <em>
       (Vyberá z košíčka):
      </em>
     </span>
     Dám ti to sem
     <span class="emphasis">
      <em>
       (na okno)
      </em>
     </span>
     a lyžičku striebornú, a tak, vždy na
            hodinu. A otec? Vytiahol peniaze?
    </p>
    <p>
     ANIČKA: Hej.
    </p>
    <p>
     KATA: A koľkože?
    </p>
    <p>
     ANIČKA: Všetkých osemtisíc — i vari dve stovky.
    </p>
    <p>
     KATA
     <span class="emphasis">
      <em>
       (vydýchne):
      </em>
     </span>
     No, predsa sa už raz prebudilo v ňom svedomie.
            A už však i zaplatil exekútorovi za lúku, i za kasne, postele? Vymenil sekvestrované?
    </p>
    <p>
     ANIČKA: Čoby — nikomu neplatili ešte. Sebou majú peniaze; že oni nebudú za nikoho
            platiť, len za seba.
    </p>
    <p>
     KATA: Nuž veď za seba — či už ako to mám povedať. Či ťa vari nerozumiem?
    </p>
    <p>
     ANIČKA: Ach, veď ňanka nič nepremárnili; ale za Pištu že oni nebudú nič platiť.
    </p>
    <p>
     KATA
     <span class="emphasis">
      <em>
       (už sa rozohňuje):
      </em>
     </span>
     Nuž načože teda ťahal peniaze? Či ich
            chce darovať niekomu, či suché prežrieť?
    </p>
    <p>
     ANIČKA: Nie darovať, ale iba vrátiť.
    </p>
    <p>
     KATA: Komu?
    </p>
    <p>
     ANIČKA: Viete, kde ich vzali. Svetu, čo naklamali s inžinierom a notárom. A lúka tiež
            že i tak nie je naša.
    </p>
    <p>
     KATA
     <span class="emphasis">
      <em>
       (ľakne sa):
      </em>
     </span>
     Akože by nebola! Veď sme ju hádam kúpili! Čože
            ty vieš!
    </p>
    <p>
     ANIČKA: Kúpili od inžiniera za sto zlatých, i to za cudzích. Mne všetko rozpovedali
            ňanka.
    </p>
    <p>
     KATA
     <span class="emphasis">
      <em>
       (spamätá sa, ale hneď to strasie):
      </em>
     </span>
     Ktože o tom vie po
            dvanástich rokoch?
    </p>
    <p>
     ANIČKA: Ňanka a ich svedomie, i notár, s kým klamali obec, i svet šípi.
    </p>
    <p>
     KATA: Notár by to nikdy nezradil! Delili sa. Nuž či na to vstal? Čo mieni ten človek?
            Či ešte väčší nepokoj a rozbroj v dome?
     <span class="emphasis">
      <em>
       (Beží von.)
      </em>
     </span>
    </p>
    <p>
     ANIČKA: To zaiste, ale pritom aspoň pokoj v svedomí, a ten vari stojí za to.
    </p>
    <p>
     KATA
     <span class="emphasis">
      <em>
       (s krikom sa vráti):
      </em>
     </span>
     Nuž kdeže ho parom vzal?
     <span class="emphasis">
      <em>
       (Otvorí dvere komory. V nej objaví sa Matúš ešte ako z mesta sa doviezol —
               sedliak v plnom kroji. Chorý vždy a výraz duševného trápenia v tvári. Na javisko
               nevystúpi, a keď aj, len aby povedal svoje, a hneď sa vracia do komory. Kata zalomí
               proti nemu rukami):
      </em>
     </span>
     Nuž ty človek!
     <span class="emphasis">
      <em>
       (Vše položí mu ruky na
               plecia, zas ho chytá za ruku, alebo prosí zopnutými.)
      </em>
     </span>
     Čo ty zamýšľaš,
            prepánajána? Vrav, čo ideš robiť? Ja tomu veriť nemôžem, lebo ma porazí od jedu a — a
            strachu.
    </p>
    <p>
     MATÚŠ: To sa dozvieš o chvíľu; len nekrič a ma netrhaj. Mňa už dosť natrhalo svedomie
            moje skoro za tri štvrte roka, za moju nepoctivosť v mojom richtárstve; bodaj som sa ho
            nebol dožil, bolo by ma to minulo. Ja od mojej choroby bojujem sám so sebou, nikto
            nevidel, a konečne — ďakuj bohu a pros, aby ešte i teba netrestal — odhodlal som sa
            napraviť, čo sa ešte dá.
    </p>
    <p>
     KATA: To si len vymýšľaš, aby si Pištovi nemusel dať; nič nebudeš naprávať, ani mak.
            Peniaze daj sem!
     <span class="emphasis">
      <em>
       (Ide mu do kožucha.)
      </em>
     </span>
    </p>
    <p>
     MATÚŠ
     <span class="emphasis">
      <em>
       (nedovolí):
      </em>
     </span>
     Tie ty už sotva vidíš!
    </p>
    <p>
     KATA
     <span class="emphasis">
      <em>
       (myká ho):
      </em>
     </span>
     Ty šalieš vari, ani nemožno! Ktože o tom vie??
    </p>
    <p>
     MATÚŠ: My a boh.
    </p>
    <p>
     KATA: Ja ťa nepôjdem žalovať, keď dáš, ale ak nie, tu sa ti zakľajem, že ťa ja, tvoja
            žena, dám na súd.
    </p>
    <p>
     MATÚŠ: Hoden som trestu.
    </p>
    <p>
     KATA
     <span class="emphasis">
      <em>
       (k Matúšovi, spínajúc ruky prosebne):
      </em>
     </span>
     Daj, daj mu tie
            peniaze a nevrhaj takú potupu pred celým svetom na náš dom a svoju richtársku hlavu.
    </p>
    <p>
     ANIČKA: Ňanka, ňanka, väčšia potupa pred bohom!
    </p>
    <p>
     KATA: Tak, ty tak stojíš za svojho muža? Však, už ti prišiel. Nedbala by si tohoto
            vyhnať a Martinka si vziať. Čo tebe muž, keď ti frajer prišiel! Fuj, fuj!
    </p>
    <p>
     ANIČKA: Neviem o ňom; ale či prišiel, alebo nie — ja som ho milovala, i dnes ho
            milión ráz viac ako vášho Pištu; no ani vtedy nebola som mu, ani mu nikdy frajerkou
            nebudem!
     <span class="emphasis">
      <em>
       (Plače.)
      </em>
     </span>
    </p>
    <p>
     MATÚŠ: Tak, tak, dcéra moja.
     <span class="emphasis">
      <em>
       (Ku Kate.)
      </em>
     </span>
     On, on, tvoj pán Pištík,
            má v každom kúte druhú. Pekné veci sme sa dozvedeli i teraz v meste.
    </p>
    <p>
     KATA: Lebo ho ona nechce. A to je nie pravda! Ja neverím! Len vy by ste naň hory-doly
            zvalili, vy, vy, kati jeho!
    </p>
    <p>
     MATÚŠ: My že kati? Keď sa sem proti jej a mojej vôli vodral na tvoje sľuby, mal sa
            nielen za sedliaka obliecť, ale i sedliackej práce chytiť, nie záhaľky, zábavy, flinty,
            karát a — a fľandár! Fuj, ale vtedy som ti mal krk vykrútiť, keby som bol vládal!
    </p>
    <p>
     KATA
     <span class="emphasis">
      <em>
       (hrozí mu):
      </em>
     </span>
     Veď ho on tebe zakrúti; ale ja, ako tu stojím,
            nebudem ťa brániť, ako som ťa dosiaľ. Ba by ťa otrávila sama!
    </p>
    <p>
     MATÚŠ: No, len mi už urob, čo mieniš, i s ním. Hoci otráv.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e2206">
        </a>
        Výstup 5.
       </h2>
      </div>
     </div>
     <div>
     </div>
    </div>
    <p>
     <span class="emphasis">
      <em>
       Predošlí, Janko, potom posol.
      </em>
     </span>
    </p>
    <p>
    </p>
    <p>
     JANO
     <span class="emphasis">
      <em>
       (pribehne):
      </em>
     </span>
     Gazdiná…
     <span class="emphasis">
      <em>
       (Zarazí sa,
               Matúšovi.)
      </em>
     </span>
     Ale som vás len vystriehol! Páni sú už tu, a to traja, i notár.
    </p>
    <p>
     KATA: Chlapče — či ozaj?
    </p>
    <p>
     JANKO: Na vlastné oči som videl. Gazdovia sú už na obecnom dome, i svet sa hrnie ako
            na komédiu.
    </p>
    <p>
     KATA
     <span class="emphasis">
      <em>
       (bojovala sama so sebou; konečne sa odhodlá, prosí Matúša; Janko sa na
               prvé slová vytratí):
      </em>
     </span>
     Otec, počul si, čo je. Ja kľakám pred tebou, a keď už
            inak nie: kúp, človeče, za ten svoj pokoj, pokoj môj a domu. Hľaďže, ty si už starý,
            jedno ti je, dnes-zajtra zaľahne ťa hruda. Ale deti máš…
    </p>
    <p>
     MATÚŠ: Len jedno…
    </p>
    <p>
     KATA: Čo i jedno. Prežije ťa — maj nad ňou zľutovanie. Ja prosím ťa za ňu, keď ona v
            zášti proti Pištovi slova neprerečie. Buď mu otcom, neprezývaj, nevyháňaj ho, sľubuje
            dobrým byť.
    </p>
    <p>
     MATÚŠ: Ten dobrým? To ti už sto ráz sľúbil — zakaždým, keď ťa chcel podviesť. Zmrhané
            peniaze, kone, voly, bitky a čo ešte ja neviem, to všetko ukazuje, že sa ide polepšiť.
    </p>
    <p>
     KATA: Že — keď mu dáš peniaze a grunt a táto obráti srdce svoje k nemu.
     <span class="emphasis">
      <em>
       (K
               Aničke.)
      </em>
     </span>
     Ja, matka tvoja, ťa prosím…
    </p>
    <p>
     ANIČKA
     <span class="emphasis">
      <em>
       (v slzách):
      </em>
     </span>
     Mama…
    </p>
    <p>
     KATA
     <span class="emphasis">
      <em>
       (ďalej):
      </em>
     </span>
     Zabudni na Martina, ak si ešte nie, a obmäkči
            proti mužovi svojmu to svoje kamenné srdce, a všetko bude dobre.
    </p>
    <p>
     ANIČKA: Mama, keď chce v pokoji žiť, to iste môžme i bez tých peňazí. A ja, hoci mi
            zo dňa na deň ťažšie bremeno nakladá, vernou jeho ženou som mu a budem v povedomí, že
            sme chudobní, ale na svojom — nie ako dosiaľ. Veď statočnosť a práca nám ostane, a tá
            nás uživí, keď i povraciame, čo je nie naše.
    </p>
    <p>
     MATÚŠ: Tak, tak. A peniaze nie sú moje, a grunt, môj vlastný a spravodlivý, mu do
            hrobu nevezmem; ale musí počkať, kým mňa boh povolá, aby ma nevyhodil z môjho a ja
            nemusel po pýtaní.
    </p>
    <p>
     KATA: Tak nedáš? Ani za toto sekvestrované náradie nezaplatíš?
     <span class="emphasis">
      <em>
       (Ukazuje na
               náradie.)
      </em>
     </span>
    </p>
    <p>
     MATÚŠ: Ani grajciara, lebo i toto je z tých peňazí kúpené.
    </p>
    <p>
     KATA
     <span class="emphasis">
      <em>
       (chytí sa za hlavu):
      </em>
     </span>
     Nuž ale či je to napísané na tej
            kasni?!
     <span class="emphasis">
      <em>
       (Rúti sa von.)
      </em>
     </span>
     Hah, môj zať dobrý! Čo si počnem?
     <span class="emphasis">
      <em>
       (Príde jej čosi na um, vzpriami sa a beží von.)
      </em>
     </span>
     A predsa!…
     <span class="emphasis">
      <em>
       (Pauza.)
      </em>
     </span>
    </p>
    <p>
     MATÚŠ: Kam sa rúti v zaslepení?
    </p>
    <p>
     ANIČKA: Azda poň bežia, poň. Choďte vrátiť tie peniaze. Podhuckajú ho — vyrve vám
            ich, ak doletí.
    </p>
    <p>
     MATÚŠ: Nevyrve, iba ak mŕtvemu. Ale čo bude potom? Svoj pokoj azda nájdem, ale či
            tvoj…
     <span class="emphasis">
      <em>
       (Objíme ju.)
      </em>
     </span>
     Dcéra moja, ja, hoci som si to v duši sľúbil a
            už i vypovedal, ja vari len predsa nemám dosť sily, aby som za poctivosť teba, jediné
            dieťa moje — ako i tá mati vraví — žobrákom spravil. Mne je na ume tvoja choroba; kto ťa
            opatrí, keď peňazí nebude, a matkou sa čuješ? Ja som len nadnes-zajtra tu. Umučia ťa oni
            dvaja za živa.
    </p>
    <p>
     ANIČKA: A nech ma, ňanko môj zlatý, čo mi je z toho života? Prosím vás, pre pokoj
            duše vašej, zaneste ich, kam patria.
    </p>
    <p>
     MATÚŠ: Tak idem už, a bude všetko v poriadku.
     <span class="emphasis">
      <em>
       (Vytiahne
               tobolku.)
      </em>
     </span>
     Akože ich deliť? Kto odovzdá Martinovej materi stodvadsať
            zlatých?
    </p>
    <p>
     ANIČKA: Pošlite im ich, ale potom. Teraz len tieto na obec, a hárok potom spíšete. Ja
            sa celá trasiem, že dobehnú prv, než vy odídete.
     <span class="emphasis">
      <em>
       (Počuť kroky.)
      </em>
     </span>
     Už
            i tak sú tu!
    </p>
    <p>
     POSOL
     <span class="emphasis">
      <em>
       (vojde):
      </em>
     </span>
     Pán richtár, že či vy ani neprídete, odkázali pán
            exekútor. Chcú začať licitovať — fiškál poslal ma po vás. I gazdiná vaša letia
            stobohujúc s veľkým krikom a plačom. A u žida sme sa stretli — v hornej krčme — tak ruky
            spínajú, aby im požičal — už neviem čo, lebo zatíchli. Zalamujú rukami, že ak sa to
            Pišta dozvie, ak sa dozvie — ja už neviem čo. Ale ten je u Jakuba — v dolnej krčme, už
            pod forgom. Ale ja vás zahováram. No, je pravda, že beda-prebeda, ak mu nedáte peniaze a
            grunt prepísať na jeho meno. Že si ešte jeden dobrý deň spraví tu, ale ten že pamätať
            bude svet, a potom, že — už neviem, kam sa obráti.
    </p>
    <p>
     ANIČKA: Vidíte, čím sa vyhráža, čo chce. Len statočnosť a prácu nie.
    </p>
    <p>
     POSOL
     <span class="emphasis">
      <em>
       (odchádza, cestou):
      </em>
     </span>
     Hja, každému to neslúži.
    </p>
    <p>
     MATÚŠ
     <span class="emphasis">
      <em>
       (chystá sa odísť):
      </em>
     </span>
     Idem, tak pozdrav.
    </p>
    <p>
     ANIČKA: Nedajteže sa prehovoriť.
    </p>
    <p>
     MATÚŠ: Už nie! Dosiaľ mi bolo ľúto, hoci za ukradeným, ale keď ty si s tým uzmierená,
            ja nikomu, ani sebe kvôli nechodím viac s bremenom hriešneho svedomia.
     <span class="emphasis">
      <em>
       (Odíde.)
      </em>
     </span>
    </p>
    <p>
     ANIČKA
     <span class="emphasis">
      <em>
       (sama, uspokojená):
      </em>
     </span>
     Tak, už je po bohatstve našom! Taká
            je pravda: prebije sa navrch, keď svedomie zvíťazí. Už v ten nešťastný večer, keď som im
            tú smrť spomnela, ako sa zdesili, a predsa ako ťažko je im rozlúčiť sa s nimi. Ale mama?
            A čo ten? Čo ho bude ďalej k nám viazať, keď peniazom nebude sa môcť úfať! Či dá sa na
            nový život a chytí sa práce? Akokoľvek, dnes, dnes sa ukáže, prečo mi vlastne život
            zahrdúsil.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e2333">
        </a>
        Výstup 6.
       </h2>
      </div>
     </div>
     <div>
     </div>
    </div>
    <p>
     <span class="emphasis">
      <em>
       Anička, Martin.
      </em>
     </span>
    </p>
    <p>
    </p>
    <p>
     MARTIN
     <span class="emphasis">
      <em>
       (vstúpi v špinavých šatách, zlomený, biedny, iba tieň bývalého
               mládenca; vo dverách zastane; dusí pohnutie a plač, len vše si utrie päsťou
               slzu):
      </em>
     </span>
     Pochválen Ježiš!
    </p>
    <p>
     ANIČKA
     <span class="emphasis">
      <em>
       (ľakne sa):
      </em>
     </span>
     Navek —
     <span class="emphasis">
      <em>
       (Nedopovie.)
      </em>
     </span>
     Martin, tos’ ty?
    </p>
    <p>
     MARTIN
     <span class="emphasis">
      <em>
       (podáva jej ruku).
      </em>
     </span>
    </p>
    <p>
     ANIČKA: Načo si prišiel? Ja som už vydatá.
    </p>
    <p>
     MARTIN: Počul som a vidím, ale neveľmi ti to slúži.
    </p>
    <p>
     ANIČKA: Veď i ty si strašný, strašný, Martin! Čo ti je, pre boha večného?
    </p>
    <p>
     MARTIN
     <span class="emphasis">
      <em>
       (založí si päsť na čelo):
      </em>
     </span>
     Oh, ty sa pýtať môžeš? Ty už
            ani nechápeš, koľko som trpel? Ba div sa, že som vôbec ešte vydržal a nezhynul.
    </p>
    <p>
     ANIČKA: Nezhynul?
    </p>
    <p>
     MARTIN: Áno, aby už pochované bolo to srdce, ktoré toľko trpelo, a to je všetko
            márne.
    </p>
    <p>
     ANIČKA: A či len tvoje trpelo?
    </p>
    <p>
     MARTIN: I tvoje. Ale iste zabúdalo, keď ty predsa si sa vydala.
    </p>
    <p>
     ANIČKA: Nevrav tak, nevrav. Mňa donútili.
    </p>
    <p>
     MARTIN: Viem. Však si len predsa málo tvrdou bola — ty, čo si jed chcela z mojej
            ruky!
    </p>
    <p>
     ANIČKA
     <span class="emphasis">
      <em>
       (prikývne):
      </em>
     </span>
     A mal si vtedy urobiť poriadok, dnes už mohol
            byť pokoj.
    </p>
    <p>
     MARTIN: Otráviť som ťa predsa nemohol.
    </p>
    <p>
     ANIČKA: A jednako je otrávený môj život. Trpíš ty — nie menej ja. A čo ty? Pomaly
            zabudneš…
    </p>
    <p>
     MARTIN
     <span class="emphasis">
      <em>
       (do reči):
      </em>
     </span>
     Ako ľahko sa to povie!
    </p>
    <p>
     ANIČKA: A budeš i šťastný ešte.
    </p>
    <p>
     MARTIN
     <span class="emphasis">
      <em>
       (udusí plač):
      </em>
     </span>
     Ja šťastný? Bez teba? Hej, len pozri na
            mňa, aký som šťastný — až k smrti — bodaj by už tu bola!
    </p>
    <p>
     ANIČKA: Vari pre mňa — i stálo by to za to, ďalej sa sužovať kvôli mne — vydatej
            žene? Nie, len zachráň svoj život, len utekaj, lebo dnes sa u nás strašné veci robia.
    </p>
    <p>
     MARTIN: Ja mám utekať? Hej, k materi. Tú rád vidím, a len tá mi udržala život, ako
            som raz počul, že je žandár už mužom tvojím. K tej ešte…
    </p>
    <p>
     ANIČKA: Veď preto ťa prosím, hľaď na matku svoju starú. Utekaj od nás. Ty máš komu
            žiť. Veď ani sa nenazdáš — dnes nás už predávajú, i
     <span class="emphasis">
      <em>
       (ukazuje na
               náradie)
      </em>
     </span>
     toto je všetko sekvestrované. A čo viac, ňanka niesli všetky
            peniaze vrátiť, čo boli cudzie.
    </p>
    <p>
     MARTIN: Aké cudzie?
    </p>
    <p>
     ANIČKA: Naklamané. I tebe že sú dlžni stodvadsať zlatých.
    </p>
    <p>
     MARTIN: Mne — neviem.
    </p>
    <p>
     ANIČKA: Ale oni vedia — otcovské od komasácie. Veď sa dozvieš; len nečakaj tu,
            nečakaj. Zle bude, ak ťa tu nájde.
    </p>
    <p>
     MARTIN: Už horšie byť nemôže. A čo mi môže urobiť takého, čo by ma viac znivočilo,
            ako som. Ja sa ho nebojím, ale on sa mňa bude ešte. Som strašný, hovoríš, ale strašnejší
            budem, keď ho začnem strašiť.
     <span class="emphasis">
      <em>
       (Pristúpi.)
      </em>
     </span>
     Len, len ty chci. Chceš?
     <span class="emphasis">
      <em>
       (Chytí ju za ruku.)
      </em>
     </span>
    </p>
    <p>
     ANIČKA: Nie, nemôžem, Martin. Na čo ty myslíš, to, keď srdce nie, zákon bráni,
            prísaha.
    </p>
    <p>
     MARTIN: Hah, čo! Mne si prvému prisahala v srdci svojom, preň ju len vynútili z úst
            tvojich.
    </p>
    <p>
     ANIČKA: Len. Ale jednako. Nie, Martin, mňa už upodozrievala matka, ešte si tu nebol.
            Čo by bolo potom? A cieľa svojho by sme pred svetom predsa nedošli. Veď on by azda ani
            nežiarlil — má iné, skorej by šiel svetom, ale svet povedal by, že ja som ho vyštvala.
            Nie, choď preč, Martin — a prosím ťa, nikdy sa neobzri na tento dom a nespomeň si na mňa
            — hľadaj inú.
    </p>
    <p>
     MARTIN: To zadrhnúť bych musel srdce svoje.
    </p>
    <p>
     ANIČKA: Zadrhni, ako som si ho ja musela. Choď, choď už, nelej oleja na vatriacu dušu
            moju. Ja vždy sa budem rozpomínať na lásku našu a čo si trpel pre mňa — lebo, mnoho si
            trpel.
    </p>
    <p>
     MARTIN: Oj, a ešte by, len bych sa toho nebol dožil, že si jeho ženou.
    </p>
    <p>
     ANIČKA: Neboli sme si súdení. A preto škoda nárekov — nepomôžu, a hriech sa mi
            oškliví, a svedomie by sme nezadusili časom ako ňanka môj nemohli.
    </p>
    <p>
     MARTIN
     <span class="emphasis">
      <em>
       (prikyvuje):
      </em>
     </span>
     Eh, divná to sudba!
    </p>
    <p>
     ANIČKA: Buď teda hrobom lásky našej — hoci živým. Sľúb mi, že ma nikdy nebudeš
            prenasledovať.
    </p>
    <p>
     MARTIN: Čo to žiadaš odo mňa? Čoho sa bojíš? Čo ešte môžeš stratiť?
    </p>
    <p>
     ANIČKA: Statočnosť pred svetom a sama sebou. Prosím ťa!
    </p>
    <p>
     MARTIN: Nuž — nuž — keď prosíš…
     <span class="emphasis">
      <em>
       (Podá jej ruku, chystá sa
               odísť.)
      </em>
     </span>
     Idem. No či sa premôžem… netvrdím… ale nadnes — zbohom! Len okolo
            vášho domu mi dovoľ vše obísť.
    </p>
    <p>
     ANIČKA: Obíď. A kam ideš, to mi ešte povedz.
    </p>
    <p>
     MARTIN: Eh, nepýtaj sa ma to. Ja žiadal som si len k vám prísť. Tu, myslel som, že
            nájdem raj, alebo zhyniem; no ani smrť ma už nechce. Idem k materi a potom, potom iba
            boh sám zná, kam.
     <span class="emphasis">
      <em>
       (Rýchle sa obráti, odchádza, hodí rukou.)
      </em>
     </span>
     Alebo
            tu zostanem.
    </p>
    <p>
     ANIČKA: Zbohom, Martin, a zabudni, ak môžeš.
     <span class="emphasis">
      <em>
       (Sama.)
      </em>
     </span>
     Ako sa to
            ľahko povie! A či ja naň môžem zabudnúť? Chcela bych, aby som si ani nespomenula, že som
            ho kedysi milovala — ale to srdce… Oj, prečo nemám skalu miesto neho, tá by ma aspoň
            nebolela a azda nehrešila. Zbohom, Martin, buď šťastný, ako sem ja nešťastlivá, a zídem
            ti z mysle. Ja pri mojom ňankovi azda tiež ľahšie ponesiem mučenia toho
     <span class="emphasis">
      <em>
       (plače)
      </em>
     </span>
     surovca… surovca…
     <span class="emphasis">
      <em>
       (Zatíchne a utiera si
               slzy.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e2484">
        </a>
        Výstup 7.
       </h2>
      </div>
     </div>
     <div>
     </div>
    </div>
    <p>
     <span class="emphasis">
      <em>
       Anička, Matúš (vstúpi komorou).
      </em>
     </span>
    </p>
    <p>
    </p>
    <p>
     ANIČKA
     <span class="emphasis">
      <em>
       (radostne):
      </em>
     </span>
     Tu ste, ňanka? Ako ste pochodili? Kde je
            Pišta?
    </p>
    <p>
     MATÚŠ: Ako? Tým som povedal, aby si predali… Ten že si vraj s notárom popíja v dolnej
            krčme.
    </p>
    <p>
     ANIČKA: Tak to ešte nevie?
    </p>
    <p>
     MATÚŠ: Neviem, či bola za ním. Ja len — boli tam traja občania a kasír — zložil som
            peniaze a povedal, čie boli a komu patria, a vrátil som sa. Vo tri vrhy ma páni volali —
            nešiel som. Oni si myslia, že som ja ešte ten starý — a ja už nový človek. Veru akoby
            som sa bol znovu narodil.
     <span class="emphasis">
      <em>
       (Zopne ruky k obrazu.)
      </em>
     </span>
     Ach, bože, či ti
            ďakujem, tisíckrát ti ďakujem, že si mi dal tejto chvíle sa dožiť a dušu,svoju si omyť!
    </p>
    <p>
     ANIČKA: Však mi už teraz, ňanka môj
     <span class="emphasis">
      <em>
       (hladí ho po tvári)
      </em>
     </span>
     ,
            ozdraviete i na tele?
    </p>
    <p>
     MATÚŠ
     <span class="emphasis">
      <em>
       (vzdychne):
      </em>
     </span>
     Dá pánboh, dcéra moja, že azda. Hej, veď keby
            som ja bol mohol v tých dňoch sa pohnúť, alebo aspoň kričať, nebolo by sa stalo, čo sa
            stalo; ale mati robila, akoby ma už ani nebolo. V komore ma zamkýnala.
    </p>
    <p>
     ANIČKA: Ňanka, ani vám nevravím…
    </p>
    <p>
     MATÚŠ: Čo?
    </p>
    <p>
     ANIČKA: Martin je už doma a len čo odišiel.
    </p>
    <p>
     MATÚŠ: Chudák! Že si ho nezdržala — tie peniaze by som mu bol rád dať. A akýže je,
            aký? Veďže vrav!
    </p>
    <p>
     ANIČKA: Na nepoznanie zlomený, zbiednený.
    </p>
    <p>
     MATÚŠ: Škoda chlapa! Ba mi je do plaču, dievka moja, keď si pomyslím, že nebolo, jej
            dosť, že vykonala svoju vôľu, ale ešte svedčila proti nemu, že nemal k nám dovolený
            prístup, že on začal bitku. Boh ho požehnaj a vynahraď mu, čo pre teba trpel bez viny.
            Ja by som ťa mu bol tak rád doprial, tým by som mu bol azda krivdu nahradil.
    </p>
    <p>
     ANIČKA: Už sa to neodstane.
    </p>
    <p>
     MATÚŠ: Tak je. Ale len predsa — tá mati, tá mati zaslepená! No, veľmi som ustatý,
            idem sa prevaliť
     <span class="emphasis">
      <em>
       (Odíde do komory.)
      </em>
     </span>
    </p>
    <p>
     ANIČKA: Choďte, oddýchnite si, ňanka
     <span class="emphasis">
      <em>
       (zavrie za ním dvere)
      </em>
     </span>
     , ak
            budete môcť v tomto lomoze, a ešte ak toto prídu sem predávať.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e2546">
        </a>
        Výstup 8.
       </h2>
      </div>
     </div>
     <div>
     </div>
    </div>
    <p>
     <span class="emphasis">
      <em>
       Anička, Pišta; potom notár, Kata a Matúš.
      </em>
     </span>
    </p>
    <p>
    </p>
    <p>
     PIŠTA
     <span class="emphasis">
      <em>
       (vojde hodne podpitý):
      </em>
     </span>
     Aá — to sa mi už, žena moja, páči,
            vidíš, od teba i ňanku, veru; ak je tak, ako mati vraví, hneď ťa radšej mám.
     <span class="emphasis">
      <em>
       (Utrel si fúzy, chce ju bozkať a objať.)
      </em>
     </span>
    </p>
    <p>
     ANIČKA
     <span class="emphasis">
      <em>
       (vyhýba mu):
      </em>
     </span>
     Daj mi pokoj, prosím ťa!
    </p>
    <p>
     PIŠTA: Bol by čert jarabý, aby som ja teba nebozkal!
     <span class="emphasis">
      <em>
       (Pobehne a chytí
               ju.)
      </em>
     </span>
    </p>
    <p>
     ANIČKA: Nemuč ma, nemuč; choď si za tvojimi.
    </p>
    <p>
     PIŠTA: Dnes si ty moja. Iné zas inokedy.
     <span class="emphasis">
      <em>
       (Zvrátil ju na posteľ, bozká
               ju.)
      </em>
     </span>
    </p>
    <p>
     ANIČKA: Pusť ma, surovec!
     <span class="emphasis">
      <em>
       (Driape sa.)
      </em>
     </span>
    </p>
    <p>
     PIŠTA
     <span class="emphasis">
      <em>
       (pustí ju):
      </em>
     </span>
     Si grobianka, je pravda, ale za osemtisíc ti
            to ešte prežriem.
    </p>
    <p>
     ANIČKA: Nebudeš ich čítať, ani za ne karty hrať a po kaviarňach a čo ja viem kade…
    </p>
    <p>
     PIŠTA: To je už pravda — čo je z hory, len do hory.
     <span class="emphasis">
      <em>
       (Odpľuje.)
      </em>
     </span>
     Surová a sprostá ženská!
     <span class="emphasis">
      <em>
       (K nej.)
      </em>
     </span>
     A ktože ich bude čítať? Martin?
            Má už vari dôjsť. Nech len príde, ja mu už nič neurobím, i ťa mu dám, ak budeš chcieť —
            ja si nájdem.
    </p>
    <p>
     ANIČKA: Ani by som sa ťa nepýtala, keby som bola ako ty. Už i dnes tu bol Martin —
            aby si vedel.
    </p>
    <p>
     PIŠTA: Baá? A ste sa bozkali?
    </p>
    <p>
     ANIČKA: Viem ešte, čo je cit, a mám ešte troška hanby.
    </p>
    <p>
     PIŠTA: Počkaj, počkaj!
     <span class="emphasis">
      <em>
       (Hnevá sa.)
      </em>
     </span>
     To chceš, však, povedať, že
            ja nemám hanby, čo?
     <span class="emphasis">
      <em>
       (Dvíha päsť.)
      </em>
     </span>
    </p>
    <p>
     ANIČKA: Nuž udri, nebude to po prvý raz.
    </p>
    <p>
     PIŠTA: Vždy, keď zaslúžiš, lebo pysk máš jedovatý — i s tvojím ňankom, čo nemôže —
     <span class="emphasis">
      <em>
       (tichšie)
      </em>
     </span>
     zdochnúť. No ale nebudem ho kliať; už dáva peniaze.
    </p>
    <p>
     ANIČKA: Vari tebe — ešte sa domnievaš? Nuž, aby si čistú pravdu zvedel — peňazí už v
            dome niet. Ňanka…
    </p>
    <p>
     PIŠTA
     <span class="emphasis">
      <em>
       (vytreští oči a pretrhne ju v reči):
      </em>
     </span>
     Čože? Kde by boli?
     <span class="emphasis">
      <em>
       (Chytí ju za plece.)
      </em>
     </span>
     Aá — to ste sa tak zhovorili s ňankom —
            strašiť ma chcete. Však ja nie som strachopud. No a kdeže sú?
    </p>
    <p>
     ANIČKA: Tam, kde ich ňanka vzali pred dvanástimi rokmi.
    </p>
    <p>
     PIŠTA: Hahó — však nie — ty lužeš!
    </p>
    <p>
     ANIČKA: Ba ten luhal, kto ti ináč povedal.
    </p>
    <p>
     PIŠTA
     <span class="emphasis">
      <em>
       (akoby rozvažoval):
      </em>
     </span>
     Či?… Tak mati tvoja, strigaňa!
    </p>
    <p>
     NOTÁR
     <span class="emphasis">
      <em>
       (prestrašený vojde a ku Kate cez dvere):
      </em>
     </span>
     Mlčať, lebo o
            všetko prídete.
    </p>
    <p>
     KATA
     <span class="emphasis">
      <em>
       (v zlosti):
      </em>
     </span>
     Ja — ja…
     <span class="emphasis">
      <em>
       (Zbadá Pištu, mykne chytro
               notára od chrbta a zmäkne na maslo voči Pištovi.)
      </em>
     </span>
    </p>
    <p>
     PIŠTA
     <span class="emphasis">
      <em>
       (k notárovi):
      </em>
     </span>
     Vitaj!
     <span class="emphasis">
      <em>
       (Podá mu ruku a skočí ku
               Kate):
      </em>
     </span>
     Mati, kde sú peniaze?
    </p>
    <p>
     KATA: No, kde by boli? Tu.
     <span class="emphasis">
      <em>
       (Ťahá ho stranou a vyťahuje zo
               záňadria.)
      </em>
     </span>
     Na — sto zlatých. Schovaj,
     <span class="emphasis">
      <em>
       (sileným
               smiechom)
      </em>
     </span>
     a dnes sa môžeš zabaviť. Vádium som položila, lúka je tvoja,
            ostatné zajtra — napozajtre dostaneš. Poď, poď, tamvon ti poviem…
     <span class="emphasis">
      <em>
       (ťahá ho
               von).
      </em>
     </span>
    </p>
    <p>
     PIŠTA
     <span class="emphasis">
      <em>
       (váhavo ide von):
      </em>
     </span>
     No, veď i tak, lebo ja nežartujem.
     <span class="emphasis">
      <em>
       (Zhákne sa.)
      </em>
     </span>
     Trochu sa mi to nezdá, mama!
     <span class="emphasis">
      <em>
       (Hrozí jej
               prstom.)
      </em>
     </span>
     Aby v tom nebol nejaký klam.
    </p>
    <p>
     KATA: Len poď a na radosť dnešného dňa zabav sa tuto s pánmi…
     <span class="emphasis">
      <em>
       (Vyjde von,
               Pišta viac vytiahnutý Katou.)
      </em>
     </span>
    </p>
    <p>
     ANIČKA
     <span class="emphasis">
      <em>
       (zhovárala sa s notárom):
      </em>
     </span>
     Nech ich už nebúria, išli si
            odpočinúť.
    </p>
    <p>
     NOTÁR: Ja sa musím s nimi zhovárať — len pár slov — tu ide o moju existenciu, vedia,
            čo je to?
    </p>
    <p>
     ANIČKA: Viem, o čo ide.
    </p>
    <p>
     KATA
     <span class="emphasis">
      <em>
       (dnu komorou, otvára dvere, ťahá Matúša za ruku):
      </em>
     </span>
     Ba by som
            ťa strhala aby už tvojmu vyčíňaniu bol koniec!
    </p>
    <p>
     NOTÁR: Pán richtár, čo ste to urobili? Mám ženu, deti…
    </p>
    <p>
     MATÚŠ: Len starý hriech som vykorenil.
    </p>
    <p>
     NOTÁR: Ale ja nemôžem. Z čohože ja vrátim? Ja som peňazí neodkladal. Mňa zavrú, a
            deti, ženu kto mi bude chovať? Vám, vám ich pošlem.
    </p>
    <p>
     KATA: Tak, a keby nebol chorý! Ja ťa opatrovať nebudem. Peniaze si si dal, a keď si
            chorý, vezmi si palicu a kapsu a iď z dom’ do domu…
    </p>
    <p>
     NOTÁR: Tie písma aspoň kde ste podievali?
    </p>
    <p>
     MATÚŠ: Viete. Niektoré sa hneď zničili; ale jedny sú i tu.
     <span class="emphasis">
      <em>
       (Zachodí.)
      </em>
     </span>
     Už som — že to spálim.
    </p>
    <p>
     NOTÁR
     <span class="emphasis">
      <em>
       (ide za Matúšom do komory):
      </em>
     </span>
     Tototo — dobre, dobre, spáliť
            také veci!
     <span class="emphasis">
      <em>
       (Vzal niekoľko hárkov, strčí pod pazuchu a poberá sa von
               naradovaný.)
      </em>
     </span>
    </p>
    <p>
     MATÚŠ
     <span class="emphasis">
      <em>
       (v komore):
      </em>
     </span>
     Urobia, čo chcú, mňa už svedomie nepáli.
    </p>
    <p>
     NOTÁR: Čože u nás po svedomí, len si moja kožka zachránená!
    </p>
    <p>
     MATÚŠ
     <span class="emphasis">
      <em>
       (z dvier):
      </em>
     </span>
     Poďže dnu, Anička — vyzuješ ma.
     <span class="emphasis">
      <em>
       (Anička odíde do komory.)
      </em>
     </span>
    </p>
    <p>
     KATA
     <span class="emphasis">
      <em>
       (tajnostne):
      </em>
     </span>
     Tak, akože? Tisíc zlatých si hneď môžu nechať
            z tých peňazí, ak to vykonajú.
    </p>
    <p>
     NOTÁR: Veď by to šlo, len keby aspoň triezvi neboli bývali, i on, i občania.
    </p>
    <p>
     KATA: Povedia, že to v chorobe urobil. Povedia, že — že — z fantazírovania.
    </p>
    <p>
     NOTÁR
     <span class="emphasis">
      <em>
       (krčí hárky do vrecka):
      </em>
     </span>
     Všetko, všetko urobím, čo sa len
            dá. Keby už inak nešlo, vydriapeme od vášho
     <span class="emphasis">
      <em>
       (ukáže na komoru)
      </em>
     </span>
     podpis, a na váš majetok dostanete ešte i dve tisícky na intabuláciu.
    </p>
    <p>
     KATA: To je málo Pištovi.
    </p>
    <p>
     NOTÁR: Idem, idem.
     <span class="emphasis">
      <em>
       (Odchádza.)
      </em>
     </span>
    </p>
    <p>
     KATA
     <span class="emphasis">
      <em>
       (ide za ním do dvier):
      </em>
     </span>
     Bože, len šťastlive! Lebo čo si
            počnem, kde vezmem ešte osem stovák za lúku a dve stovky za toto drevo! A Pišta bude
            driapať peniaze. Bože na nebi! Hlava sa mi rozštiepi toľkým bojom a trápením. Ale
            vydržím — čo ako!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e2778">
        </a>
        Výstup 9.
       </h2>
      </div>
     </div>
     <div>
     </div>
    </div>
    <p>
     <span class="emphasis">
      <em>
       Kata, Anička, Matúš.
      </em>
     </span>
    </p>
    <p>
    </p>
    <p>
     MATÚŠ
     <span class="emphasis">
      <em>
       (vstúpi s Aničkou, v krátkych pletených kapcoch, v slzách; štkaním ku
               Kate):
      </em>
     </span>
     Žena! Chcel som to prežrieť, ale povinný som ti ako muž povedať, že
            za hriech stojíš.
    </p>
    <p>
     KATA: Iď mi z očú. Ja ťa ani nepočúvam.
    </p>
    <p>
     MATÚŠ: Jednak. Ja hovorím, že môj a tvoj hriech nezatajíš, a o jeho vie celý svet. A
            keď i pred svetom — nezatajíš ho pred bohom. A z čoho i poplatíš? Kde vezmeš peniaze?
    </p>
    <p>
     KATA: To je moja starosť. Len choď zdochýnať. Lebo to nikdy svet nevidel, žeby muž,
            otec, pri zdravom rozume nanivoč obrátil svoju rodinu, ty — ty — ani už neviem, ako ťa
            nazvať.
    </p>
    <p>
     MATÚŠ: Ako chceš. Ale uver, že ako seba, tak teba i jeho k bohu chcem doviesť.
    </p>
    <p>
     KATA: A v pekle stojím.
    </p>
    <p>
     MATÚŠ: To pravdu vravíš. A ako mne bolo ťažko, čím pozdejšie, tým ťažšie bude i tebe
            z neho von. Žena, prosím ťa, ak je v ňom spravodlivej žilky, rozpovedz mu — uzná; ak
            nie, nezachrániš ho ani všetkými peniazmi — ba mu ešte skôr nazlomkrk budú. Pamätaj!
    </p>
    <p>
     ANIČKA: Mama, mamička, urobte tak, urobte! Ja sem mu už povedala — neverí.
    </p>
    <p>
     KATA: Už čo by som chcela, je neskoro. Však nie, čože, žijú ľudia i v hriechu a minú
            trestu. A obec oklamať — to nie je jeden človek.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e2812">
        </a>
        Výstup 10.
       </h2>
      </div>
     </div>
     <div>
     </div>
    </div>
    <p>
     <span class="emphasis">
      <em>
       Predošlí, notár a štyria občania; vo dverách dve-tri susedky, potom
               Barbora.
      </em>
     </span>
    </p>
    <p>
     <span class="emphasis">
      <em>
       (Pomaly sa tmí.)
      </em>
     </span>
    </p>
    <p>
    </p>
    <p>
     NOTÁR
     <span class="emphasis">
      <em>
       (ku Kate):
      </em>
     </span>
     Ťažko to pôjde.
     <span class="emphasis">
      <em>
       (K
               občanom.)
      </em>
     </span>
     Tak hneď, hneď sa presvedčíte.
    </p>
    <p>
     1. OBČAN: Keď sa — to bude iné. Dobrý večer!
    </p>
    <p>
     VŠETCI
     <span class="emphasis">
      <em>
       (zdravia).
      </em>
     </span>
    </p>
    <p>
     1. OBČAN
     <span class="emphasis">
      <em>
       (ďalej hovorí):
      </em>
     </span>
     Ale ja som nebol hluchý.
    </p>
    <p>
     KATA
     <span class="emphasis">
      <em>
       (k občanom):
      </em>
     </span>
     Vitajte u nás!
     <span class="emphasis">
      <em>
       (Zaviera dvere; k
               susedom.)
      </em>
     </span>
     No, čože ste prišli ako na komédiu?
    </p>
    <p>
     1. SUSEDA: Ej, na komédii sa smejú.
     <span class="emphasis">
      <em>
       (Po chvíli zas otvoria dvere a
               nakuknú.)
      </em>
     </span>
    </p>
    <p>
     MATÚŠ: Čože mi nesiete?
    </p>
    <p>
     2. OBČAN: Keď tuto pán notár dokážu, i donesieme. Ale tam sme boli.
    </p>
    <p>
     NOTÁR: Teraz ticho!
    </p>
    <p>
     1. OBČAN: Tak povedia si svoje, že sa i my ohlásime.
    </p>
    <p>
     NOTÁR: Pán richtár, vy ste dali do obce peniaze, pravda?
    </p>
    <p>
     MATÚŠ: Pravda — dal. Jej patrili.
    </p>
    <p>
     OBČANIA: Há — ahá!…
     <span class="emphasis">
      <em>
       (Šum.)
      </em>
     </span>
    </p>
    <p>
     NOTÁR: Počkajte!
     <span class="emphasis">
      <em>
       (Ku Kate.)
      </em>
     </span>
     A teraz vy povedzte, pani richtárka,
            na vašu kresťanskú dušu, či pán richtár nefantazíroval?
    </p>
    <p>
     KATA: Ba áno, fantazíruje; na to odprisahám.
    </p>
    <p>
     NOTÁR
     <span class="emphasis">
      <em>
       (k Aničke):
      </em>
     </span>
     A povedzte to i vy.
    </p>
    <p>
     ANIČKA
     <span class="emphasis">
      <em>
       (neodpovie).
      </em>
     </span>
    </p>
    <p>
     NOTÁR: Kto mlčí, ten svedčí.
     <span class="emphasis">
      <em>
       (K občanom.)
      </em>
     </span>
     Tak, tu to máte. A čo
            človek vtedy povie alebo urobí, natoľko ste nie sprostí ani jeden…
    </p>
    <p>
     3. OBČAN: Aba — nie sme veru; ale nech si povedia sami.
    </p>
    <p>
     MATÚŠ: Čo vlastne chcete?
    </p>
    <p>
     1. OBČAN: Pán notár pýtajú peniaze.
    </p>
    <p>
     NOTÁR: Držte hubu, keď ja vravím!
    </p>
    <p>
     KATA
     <span class="emphasis">
      <em>
       (k notárovi):
      </em>
     </span>
     Aspoň polovičku aby vrátili.
    </p>
    <p>
     1. OBČAN: Tak nepoviem nič, ale čo si myslím…
    </p>
    <p>
     NOTÁR: Vy nemyslite nič.
     <span class="emphasis">
      <em>
       (Zvoláva ich rukami dokopy.)
      </em>
     </span>
     Poďte sem.
     <span class="emphasis">
      <em>
       (Tichšie.)
      </em>
     </span>
     Kým je čas…
     <span class="emphasis">
      <em>
       (Obráti sa ku Kate.)
      </em>
     </span>
     Pani richtárka, na polovičku pristanú?
    </p>
    <p>
     KATA: Ja, ja-jaj! Akože môžem?
    </p>
    <p>
     NOTÁR
     <span class="emphasis">
      <em>
       (k občanom):
      </em>
     </span>
     Ani slova, ba buďme radi, že pani richtárka
            toľkú sumu povoľuje obci.
     <span class="emphasis">
      <em>
       (Štvrtému občanovi.)
      </em>
     </span>
     Pane kasír, choďte
            hneď vziať štyri tisícky.
    </p>
    <p>
     4. OBČAN
     <span class="emphasis">
      <em>
       (hlasno):
      </em>
     </span>
     Ej, ba, na moj dušu, nejdem. Ja som nebol
            hluchý, ani ožratý, keď mi ich oddávali.
    </p>
    <p>
     MATÚŠ
     <span class="emphasis">
      <em>
       (ku Kate a notárovi):
      </em>
     </span>
     Už vidím, na čom si lámete hlavy.
    </p>
    <p>
     KATA: No, len ty sem hybaj do komory — zas budeš fantazírovať.
     <span class="emphasis">
      <em>
       (Ťahá ho a
               potom zapcháva mu ústa.)
      </em>
     </span>
    </p>
    <p>
     MATÚŠ: Ale teraz sa vám to už nepodarí. Vec sa má tak, občania
     <span class="emphasis">
      <em>
       (zdvihne
               ruku akoby k prísahe)
      </em>
     </span>
     , vyznávam tu pred bohom a vami, že som tie peniaze z
            obecných nakradol pri komasácii.
    </p>
    <p>
     KATA: Fantazíruje, fantazíruje!
     <span class="emphasis">
      <em>
       (Zapcháva mu ústa.)
      </em>
     </span>
    </p>
    <p>
     MATÚŠ
     <span class="emphasis">
      <em>
       (strhne jej ruku):
      </em>
     </span>
     A dnes som ich vrátil. Viete všetko.
    </p>
    <p>
     OBČANIA: Ach — tak — predsa — akoby nás chceli… Ha, hľa, my neboli sme ožratí, ani
            hluchí…
    </p>
    <p>
     NOTÁR
     <span class="emphasis">
      <em>
       (sa vytráca do dvier a von).
      </em>
     </span>
    </p>
    <p>
     KATA: A ja vám vravím, že ste boli. A ja vás pôjdem zajtra žalovať, pán notár budú
            svedkom. I ona
     <span class="emphasis">
      <em>
       (na Aničku)
      </em>
     </span>
     musí dosvedčiť, či nefantazíroval.
    </p>
    <p>
     MATÚŠ: Ale dnes mám, ďakovať bohu, čistý rozum.
    </p>
    <p>
     4. OBČAN: Ak si čo vyžalujete, my budeme kontentní peniaze vrátiť.
    </p>
    <p>
     3. OBČAN: Veru na to treba čistý rozum — osemtisíc vrátiť, o ktorých nik nevedel! To
            sú peniaze! Bože môj — ja by —
     <span class="emphasis">
      <em>
       (krúti hlavou)
      </em>
     </span>
     ne —
    </p>
    <p>
     BARBORA
     <span class="emphasis">
      <em>
       (stará zhrbená žena, vstúpi):
      </em>
     </span>
     Ach, už mi prišiel môj
            žobráčik, už mi prišiel. — Bože, ale aký!
     <span class="emphasis">
      <em>
       (Obzerá sa po ľuďoch, tí sa
               rozstupujú.)
      </em>
     </span>
     Kiež ho tak Otec nebeský stresce, ako on môjho syna bez viny.
    </p>
    <p>
     KATA: Čože tu? Tu si ho nemáte.
    </p>
    <p>
     MATÚŠ
     <span class="emphasis">
      <em>
       (vytiahol peniaze):
      </em>
     </span>
     Však ja som tu, matka, a tu sú i vaše
            peniaze.
    </p>
    <p>
     BARBORA: Peniaze? To jeho česť, to jeho zdravie?
    </p>
    <p>
     MATÚŠ: Tomu pánboh prinavráti, ale peniaze tieto sú jeho — Martinove — po otcovi, tak
            ako je boh na nebi.
    </p>
    <p>
     OBČANIA
     <span class="emphasis">
      <em>
       (zadivení):
      </em>
     </span>
     Há — áh — ľaďže, ľa!
    </p>
    <p>
     BARBORA: Ach, spravodlivý bože! —
     <span class="emphasis">
      <em>
       (Váhave berie a drží v ruke. Počuť zvuky
               hudby.)
      </em>
     </span>
     Sirota moja…
     <span class="emphasis">
      <em>
       (Plače.)
      </em>
     </span>
    </p>
    <p>
     MATÚŠ: A odpusťte, matka, mne hriešnemu. Deväť rokov som ich užíval.
    </p>
    <p>
     KATA: No, a už tu nič nemáte. Choďte
     <span class="emphasis">
      <em>
       (tisne ju von)
      </em>
     </span>
     — hriech
            začínať…
    </p>
    <p>
     ANIČKA
     <span class="emphasis">
      <em>
       (chytí Barboru za ruku a pomáha von).
      </em>
     </span>
    </p>
    <p>
     BARBORA
     <span class="emphasis">
      <em>
       (hladí jej tvár a vychodí).
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e3041">
        </a>
        Výstup 11.
       </h2>
      </div>
     </div>
     <div>
     </div>
    </div>
    <p>
     <span class="emphasis">
      <em>
       Predošlí, Pišta, traja muzikanti (dedinskí Cigáni), občania, susedky, Janko a
               môže byť i viac ľudí. Nakoniec dvaja žandári.
      </em>
     </span>
    </p>
    <p>
    </p>
    <p>
     MUZIKANTI
     <span class="emphasis">
      <em>
       (hrajú skočnú).
      </em>
     </span>
    </p>
    <p>
     PIŠTA
     <span class="emphasis">
      <em>
       (prvý vstúpi, rozgurážený, s fľaškou v ruke. Keď sa dvere otvoria,
               muzikanti sa trochu ostýchajú — hrajú tichšie. — Výskne):
      </em>
     </span>
     Ujujú! Ťuháj!
     <span class="emphasis">
      <em>
       (Chripľavým hlasom spieva a schytí Katu a nasilu ju zvŕta.)
      </em>
     </span>
    </p>
    <p>
     MATÚŠ
     <span class="emphasis">
      <em>
       (k muzikantom):
      </em>
     </span>
     Prestaňte!
    </p>
    <p>
     PIŠTA
     <span class="emphasis">
      <em>
       (strmo zastane):
      </em>
     </span>
     Otec, pite — na zmierenie…
     <span class="emphasis">
      <em>
       (Podáva fľašu.)
      </em>
     </span>
     A ty hraj — ja platím!
    </p>
    <p>
     MATÚŠ
     <span class="emphasis">
      <em>
       (nevezme):
      </em>
     </span>
     Takto nie — musíš byť triezvy.
    </p>
    <p>
     PIŠTA: Z mojej ruky. Neberieš?
    </p>
    <p>
     1. SUSEDA: Ani mu len nedvojí!
    </p>
    <p>
     MATÚŠ: Fľašku nie.
     <span class="emphasis">
      <em>
       (Ide do komory, Anička za ním.)
      </em>
     </span>
    </p>
    <p>
     PIŠTA: Nie?
     <span class="emphasis">
      <em>
       (Hodí fľašu o zem.)
      </em>
     </span>
     Ja ti ukážem, aký si ty pán!
            Mati, sem peniaze!
    </p>
    <p>
     KATA
     <span class="emphasis">
      <em>
       (trasie sa):
      </em>
     </span>
     Nehnevaj sa, Pištík, ve — ve — veď ti zajtra…
    </p>
    <p>
     PIŠTA: Zajtra! Nič! Chcem vedieť, kde sú, lebo svet mi všeličo tára.
    </p>
    <p>
     KATA
     <span class="emphasis">
      <em>
       (trhne sebou):
      </em>
     </span>
     Pravdaže iba tára, ale zajtra ti ich…
    </p>
    <p>
     MUZIKANTI
     <span class="emphasis">
      <em>
       (pomaly sa vytratia).
      </em>
     </span>
    </p>
    <p>
     PIŠTA
     <span class="emphasis">
      <em>
       (zmraští čelo, zlostne):
      </em>
     </span>
     Už je to nie, ako vravia — trasú
            sa.
     <span class="emphasis">
      <em>
       (Chytí ju za ruku a ťahá k rámu, povešanému zbrojou.)
      </em>
     </span>
     Taja. Už
            vidím. Ale povedia, lebo donútim ťa k tomu.
     <span class="emphasis">
      <em>
       (Ukazuje na zbrane.)
      </em>
     </span>
    </p>
    <p>
     1. SUSEDA: Jój — bráňťeže ich…
    </p>
    <p>
     OBČANIA
     <span class="emphasis">
      <em>
       (uťahujú sa a šuškajú si).
      </em>
     </span>
    </p>
    <p>
     2. SUSEDA: Už ani nikomu nedvojí!
    </p>
    <p>
     KATA
     <span class="emphasis">
      <em>
       (v úzkostiach, zlomene):
      </em>
     </span>
     Nech ti otec vydá počet.
    </p>
    <p>
     PIŠTA
     <span class="emphasis">
      <em>
       (pustí Katu):
      </em>
     </span>
     Už ja šípim čertovinu.
     <span class="emphasis">
      <em>
       (Chce do
               komory, ale nájde zamknuté dvere.)
      </em>
     </span>
     Hah, pravda, zamkli sa.
     <span class="emphasis">
      <em>
       (Búši
               do dvier, ktoré sa otvoria.)
      </em>
     </span>
    </p>
    <p>
     ANIČKA
     <span class="emphasis">
      <em>
       (z komory):
      </em>
     </span>
     Jaj, ľudia boží!
     <span class="emphasis">
      <em>
       (Všetko sa tisne
               ku komore, ale iba na diváky.)
      </em>
     </span>
    </p>
    <p>
     1. OBČAN: Obráňte ich!
    </p>
    <p>
     2. SUSEDA: Ublíži i vám.
    </p>
    <p>
     PIŠTA
     <span class="emphasis">
      <em>
       (vlečie Matúša z komory za vlasy):
      </em>
     </span>
     Ty pes starý!
    </p>
    <p>
     SUSEDKY
     <span class="emphasis">
      <em>
       (híkajú a zalamujú rukami. Jedny si zakryjú oči a idú
               von).
      </em>
     </span>
    </p>
    <p>
     PIŠTA: Zahluším ťa! Kde si dal peniaze?!
    </p>
    <p>
     MATÚŠ: Nolen, no, bude teba tá ruka ešte trestať!
    </p>
    <p>
     SUSEDKY: Jój, ba je človek bez svedomia, bez citu. Ľudia…
    </p>
    <p>
     ANIČKA
     <span class="emphasis">
      <em>
       (spína ruky a potom bráni otca):
      </em>
     </span>
     Či som ti nepovedala —
            dosvedčteže, ľudia — ukradené boli, obci ich vrátili.
    </p>
    <p>
     OBČANIA: Tak je, tak, svätá pravda, tam sme boli.
    </p>
    <p>
     4. OBČAN: Do mojich rúk ich zložili, osemtisíc — ako boh na nebi…
    </p>
    <p>
     PIŠTA
     <span class="emphasis">
      <em>
       (vzkypí, rozpriahne ruky, vrhne sa na Matúša a zvalí ho na
               zem):
      </em>
     </span>
     Aby ich mne nemusel dať!
    </p>
    <p>
     MATÚŠ: Die-ťa — moje —
    </p>
    <p>
     ANIČKA: Ňanka môj, ňanka môj!
     <span class="emphasis">
      <em>
       (Kľaká k nemu. Všetko beží k nim.)
      </em>
     </span>
    </p>
    <p>
     VŠETCI: Ľudia! Krv, krv! Zavraždil ich!
    </p>
    <p>
     KATA
     <span class="emphasis">
      <em>
       (trhá si vlasy):
      </em>
     </span>
     Oj, bože môj, a ja som mu vari pomáhala…
    </p>
    <p>
     ANIČKA
     <span class="emphasis">
      <em>
       (trhá Matúša a zúfale volá):
      </em>
     </span>
     Ty vrah, ty vrah!
    </p>
    <p>
     PIŠTA
     <span class="emphasis">
      <em>
       (vstáva s nožom v ruke a akoby hľadal kohosi):
      </em>
     </span>
     To som ti
            mal už dávno urobiť.
     <span class="emphasis">
      <em>
       (Ide von, hľadiac uprene na Matúša, vo dverách odhodí
               nôž.)
      </em>
     </span>
     Žandári, berte ma…
    </p>
    <p>
     DVAJA ŽANDÁRI
     <span class="emphasis">
      <em>
       (vstupujú).
      </em>
     </span>
    </p>
    <p>
    </p>
    <p>
     <span class="emphasis">
      <em>
       (Opona padá.)
      </em>
     </span>
    </p>
    <p>
    </p>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e3235">
       </a>
       Dejstvo III.
      </h2>
     </div>
    </div>
    <div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#d56e3247">
        Výstup 1.
       </a>
      </span>
     </dt>
     <dt>
      <span class="sect1">
       <a href="#d56e3271">
        Výstup 2.
       </a>
      </span>
     </dt>
     <dt>
      <span class="sect1">
       <a href="#d56e3408">
        Výstup 3.
       </a>
      </span>
     </dt>
     <dt>
      <span class="sect1">
       <a href="#d56e3525">
        Výstup 4.
       </a>
      </span>
     </dt>
     <dt>
      <span class="sect1">
       <a href="#d56e3640">
        Výstup 5.
       </a>
      </span>
     </dt>
     <dt>
      <span class="sect1">
       <a href="#d56e3697">
        Výstup 6.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      (Javisko chudobnejšie ako v dejstve I., bez všetkých ozdôb dejstva II. Celý dej
            odohráva sa ako po búrke, v tichosti. Vystupujúce osoby hovoria potichu, tajene. Je
            ráno, okolo 7. hodiny. V úzadí zľava pri posteli kolíska.)
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e3247">
        </a>
        Výstup 1.
       </h2>
      </div>
     </div>
     <div>
     </div>
    </div>
    <p>
    </p>
    <p>
     ANIČKA
     <span class="emphasis">
      <em>
       (vychudlá, slabá, biela; na bosých nohách remenné papučky; oblečenú
               má len suknicu, oplecko, vestu; sedí na stoličke pri kolíske a rukami ju
               objíma):
      </em>
     </span>
     Števko, moje dieťa, čo ťa boľká, čo? Všetko ti znesiem, čo
            kolenačky pôjdem od ľudí prosiť… Ty nevieš povedať. Aspoň zaplač… Nič, tretí deň už nič,
            ani hlásku nevydáš… Oj, ani svet, ani ten doktor ti nevie pomôcť. — Ako som sa ti
            tešila, že za všetko v tebe budem mať náhradu, tebe budem žiť a… ty mi uletíš, ty ma
            necháš… Nie, ja si ťa nedám, nedám si ťa tej ohavnej smrti, čo strežie na úbohú dušičku
            od tvojho narodenia.
     <span class="emphasis">
      <em>
       (Vezme dieťa na lono, potom vstane.)
      </em>
     </span>
     Oj,
            zrádnik prekliaty, čo mi nivočíš dieťa moje? Čo ti urobilo, že toto musí trpieť! Bože na
            nebi, šesť týždňov ťa už prosím, alebo si nás oboch vezmi, alebo uzdrav dieťa moje. Len
            na toto sa mi nedaj, nedaj už dívať! Joj, ako mu vykrivuje tváričku!
     <span class="emphasis">
      <em>
       (Bozkáva
               ho.)
      </em>
     </span>
     Moje ústočká zlaté, čo ste sa previnili, že ste takto mučené? Joj,
            ako ho naťahuje, ako mi ho morí!
     <span class="emphasis">
      <em>
       (Položí ho na belčov a rýchle
               rozvinuje.)
      </em>
     </span>
     Stiahli ťa mi tá stará mati, stiahli… Ja ti povolím, ej, tak,
            môj púčik drobný.
     <span class="emphasis">
      <em>
       (Bozkáva ho náružive.)
      </em>
     </span>
     Mráz mi ťa zašiel, tuhý
            mráz; chcel by ťa mi znivočiť; ale nedám si ťa, nedám! Čože by som mala bez teba na tom
            šírom svete? Utíšže sa mi, utíš…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e3271">
        </a>
        Výstup 2.
       </h2>
      </div>
     </div>
     <div>
     </div>
    </div>
    <p>
     <span class="emphasis">
      <em>
       Anička, Kata, Barbora.
      </em>
     </span>
    </p>
    <p>
    </p>
    <p>
     KATA
     <span class="emphasis">
      <em>
       (vstúpi i s Barborou; obe boli v kostole, majú veľké spevníky pod
               pazuchami i prihodené sú čistými plachtičkami; Kata stratila živosť pohybu i jazyka,
               ostarela):
      </em>
     </span>
     Anička, Martin došiel z roboty.
    </p>
    <p>
     ANIČKA: Mama, mama — čože ma je po ňom! Kdeže ste tak dlho? Veď Števka nemôžem už pol
            hodiny prebrať! Vitajte, stará mati.
    </p>
    <p>
     BARBORA
     <span class="emphasis">
      <em>
       (ďakuje kývnutím):
      </em>
     </span>
     Nebožiatko!
    </p>
    <p>
     ANIČKA: Nolen ho pozrite, aké mi je…
    </p>
    <p>
     KATA
     <span class="emphasis">
      <em>
       (vezme z kachieľ a zapáli tkaničku):
      </em>
     </span>
     Ach, veď ešte i to ti
            musel pánboh nadeliť, také žobráča. A tu je tkanička, kieže mu ju podržíš k nošteku. A
            ticho, nevykladaj, už ináč nebude. No, vidíš, už precitlo.
     <span class="emphasis">
      <em>
       (Zahasí a
               odloží.)
      </em>
     </span>
    </p>
    <p>
     ANIČKA: Akože by nie, od takého smradu. Ešte sa mi zadusí…
    </p>
    <p>
     KATA: Už ho nebude dlho dusiť, zmiluje sa pánboh…
    </p>
    <p>
     ANIČKA: Mama, nieže! Čože vám to dieťa zavinilo, že mu tak tú smrť voláte?
    </p>
    <p>
     KATA: Nevolám; ale ty nepomyslíš, aké má trápenie také dieťa. A čo bude z neho? Veď
            ja by mu rada bola, rada ako ty, keby bolo na svet súce; ale žobráčik až do smrti. Je
            pred časom, zrádnika má, tak radšej…
    </p>
    <p>
     ANIČKA: Tak radšej ja umriem, ako mi to má.
    </p>
    <p>
     KATA: To by mi len bolo! Ty umrieť a dieťa, choré dieťa, mne nechať na trápenie. Či
            som ho ešte málo mala?!
    </p>
    <p>
     BARBORA: Nežiaľ, Anička, ešte mu to môže i vyslúžiť. Všetko je v božej moci. Či ho
            mastíte?
    </p>
    <p>
     ANIČKA: Maslom každý deň.
    </p>
    <p>
     KATA: A mokrú handričku na srdiečko sme mu…
    </p>
    <p>
     BARBORA: To mu vari nerobte, i namiesto masielca lepšia bude sladká smotánka…
    </p>
    <p>
     ANIČKA: Vy ste dobrá, stará mati. Ďakujem vám nastokrát!
    </p>
    <p>
     BARBORA: Dajbože, aby mu bolo na osoh…
    </p>
    <p>
     KATA: A vezmi ho ta trochu do komory, aby ho zasa nevychytilo. Lebo ak troška
            hlasnejšie prehovoríte, už ho popadne…
    </p>
    <p>
     ANIČKA
     <span class="emphasis">
      <em>
       (ide s dieťaťom do komory).
      </em>
     </span>
    </p>
    <p>
     KATA: Nebožiatko, už ani nepije, ani len nezaplače…
    </p>
    <p>
     BARBORA: Nemáte z neho nič, ne…
    </p>
    <p>
     KATA: Aké inakšie že i mohlo byť? Ešte otec nezastydol, už sme dostali písmo, že je i
            Pišta nebohý…
     <span class="emphasis">
      <em>
       (Utrie slzu.)
      </em>
     </span>
     Porval sa s areštanty, zamiešal sa i
            strážnik — oddal sa doň, a strážnik ho pichol do pŕs, a za dva dni bolo po ňom… Spredali
            nás — nezostalo nám ničoho nič… Notár zvalil všetko na nášho otca.
    </p>
    <p>
     BARBORA: Tak. No niečo len ostalo a ešte pánboh požehná.
    </p>
    <p>
     KATA: I ja ešte úfam. Len aby s tým pánboh rozsúdil a ona vyzdravela. Čože Martin?
            Svet vraví, že sa mal vysloviť, že Aničku, keď sa tak stalo — neopustí.
    </p>
    <p>
     BARBORA: Tak i mne. Že preto došiel. Že alebo pôjde zaň, alebo že pôjde svetom, do
            Ameriky. Večer som sa i vyplakala, stvora božia.
    </p>
    <p>
     KATA: A k nám teda ani nenakukne?
    </p>
    <p>
     BARBORA: Že ešte raz a že potom — ja neviem, čo už robí, len tak tŕpnem.
    </p>
    <p>
     KATA: Ona ani počuť nechce, ale nech príde. Ja si to zo srdca prajem, ale nech si ona
            sama rozhodne. Ja brániť — už nie som tá, čo som bola.
     <span class="emphasis">
      <em>
       (Slzy.)
      </em>
     </span>
     Ale
            ktože vedel, aký je a aký bude, a keď bolo zle, vždy sľuboval… Nikto ho nepoznal, ani
            ja, ani tí. Tí ho odbíjali, mne sa — ja som ho volala. Stalo sa po mojom, a vyšlo po
            ich. Otec zachránil si svedomie, ale prišiel pritom o život. Pišta?
     <span class="emphasis">
      <em>
       (Slzu
               utrie.)
      </em>
     </span>
     Azda si aspoň v poslednej chvíli vzdychol: Bože, zhrešil som!
    </p>
    <p>
     BARBORA: Daj im pánboh obom ľahko duši…
    </p>
    <p>
     KATA: Nešťastie čakalo nás všetkých. V otcov spravodlivý úmysel som neverila a tomu
            dôverovala do posledku, kým i mne zbraňou nehrozil. Ja, ja zaslepená žena a mati…
     <span class="emphasis">
      <em>
       (Plače.)
      </em>
     </span>
    </p>
    <p>
     ANIČKA
     <span class="emphasis">
      <em>
       (ticho vstúpi):
      </em>
     </span>
     Zaspalo. Ale, mama, veď ste vy nikdy
            neplakávali, a teraz by ste?
    </p>
    <p>
     KATA: Teraz. A azda sa nikdy dosť nenaplačem a nenamodlím. Nie že sme pri
            skrivodlivom i o spravodlivé prišli, ale že neviem, čo si počať, abych ti a vám odčinila
            krivdu, dcéra moja. Anička, stará mati vravia, že Martin je ešte vždy ten starý a že sa
            preč, do Ameriky zberá, ak neprivolíš. Ja ťa už nenavádzam, ale ak…
    </p>
    <p>
     BARBORA: Zhliadni na mňa, dievka moja, že mňa nebude mať v poslednom kríži kto
            opatriť.
     <span class="emphasis">
      <em>
       (Plačú obe.)
      </em>
     </span>
    </p>
    <p>
     ANIČKA: Nie, stará mati, Martin si nájde inú. Ja som ho už ani nie hodna. A nie,
            vydávať sa nikdy nebudem.
    </p>
    <p>
     BARBORA
     <span class="emphasis">
      <em>
       (na odchode):
      </em>
     </span>
     Keď ťa chce — si ho hodna. Tak čo, ani
            slova potechy mu neodkážeš?
    </p>
    <p>
     KATA: Zato môže sa prísť pozhovárať.
    </p>
    <p>
     ANIČKA: Povedzte mu pozdravenie, ale i to, že mi bude milšie, keď nepríde…
    </p>
    <p>
     BARBORA, KATA
     <span class="emphasis">
      <em>
       (idú von).
      </em>
     </span>
    </p>
    <p>
     KATA: Zájdem ja k vám…
    </p>
    <p>
     ANIČKA: — Áno, na to ich poslal — o mne sa prezvedať. Aká som, čo poviem? Vdova,
            ktorá nič nemá, ani zdravia, ani majetku, iba choré dieťa od svojho kata. To je jediná,
            moja, útecha. Ach, keby mi ozdravelo… Bože, čo si ma tak navštívil! Kedy som sa tak
            previnila, že si ma i na dieťati tak strestal. Pre muža? Veď som ja chcela s ním žiť
            poctive a v pokoji; kieže sa dal na iný život, veď videl, že na zlosti neobstojí.
     <span class="emphasis">
      <em>
       (Ide do komory, vtom počuje klopanie.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e3408">
        </a>
        Výstup 3.
       </h2>
      </div>
     </div>
     <div>
     </div>
    </div>
    <p>
     <span class="emphasis">
      <em>
       Anička, Martin, potom Kata.
      </em>
     </span>
    </p>
    <p>
    </p>
    <p>
     ANIČKA: Predsa ide! Martin, čo si prišiel, čo chceš u nás? Ty nemáš kvapky ohľadu na
            mňa a moje choré dieťa!
    </p>
    <p>
     MARTIN
     <span class="emphasis">
      <em>
       (podáva jej ruku, s tajeným bôľom):
      </em>
     </span>
     Anička, čo chcem, to
            nejde naraz vypovedať, a keby i šlo, neuveríš mi. Večer som došiel, mienil som, a teraz
            stretol som mať tvoju, i prichádzam k vám, k tebe. Pol roka minulo, všeličo sa porobilo
            — ani som ťa nevidel, iba v mysli svojej vo dne i vo sne.
    </p>
    <p>
     ANIČKA: Čo by si i už videl na mne?! Nie, choď domov, pre boha ťa prosím, odíď!
            Zhliadni na moje trápenie a nikdy sa nepristavuj u nás. Veď ma svet roznesie, že si ty
            už otvoril u nás dvere. Ja si toho sama nežiadam, a ty musíš, keď nie ináč, rozpomenúť
            sa na svoj sľub, daný mi v ten osudný večer.
    </p>
    <p>
     MARTIN: Nejde to ďalej. Ja nemôžem. Ja dusil som to v sebe, zabíjal každú myšlienku o
            tebe, a nebol bych sa azda, keby tak bolo zostalo, odvážil kedy žiadať od teba
            nemožnosti. Ale ako som raz počul, že tvoj muž tak smutne skončil, ja miesta, pokoja
            nenachádzam, ja pracovať nemôžem, ja, ja vari zošaliem…
    </p>
    <p>
     ANIČKA: Oj, keď som ja nie, už nikto nemusí.
    </p>
    <p>
     MARTIN: Vyše štvrť roka je tomu, čo to viem, čo sa premáham dňom-nocou, aby som
            tvojej duši neublížil a neukazoval sa tu. Ja sto ráz chcel som sa už vybrať z rúbane, a
            vrátil som sa. No čím ďalej mučím seba, tým neodolateľnejšou silou ženie ma to k tebe, a
            dnes som tu — rob, čo chceš…
    </p>
    <p>
     ANIČKA: Chcem, ba prosím ťa, aby si odišiel. Úmysel tvoj a i môj sa viac nesplní. Ja
            mám komu
     <span class="emphasis">
      <em>
       {ukáže na komoru)
      </em>
     </span>
     žiť, a ty si…
    </p>
    <p>
     MARTIN: A ja nemám komu, a tiež chcem žiť, tak, ako ty tomu, čo ti je milé, drahé,
            jediné…
    </p>
    <p>
     ANIČKA: Máš matku starú…
    </p>
    <p>
     MARTIN: Eh, ani tú už nemám rád na takýto spôsob. Prečo ma radšej neutopila v prvom
            kúpeli? Na biede som rástol, ako chlapca odumrel ma otec, a potom som ešte teba zaľúbil,
            aby sme po toľkom utrpení predsa neboli svoji. Prečo som len vyšiel z väzenia a
            vyzdravel? Ako sladko mi bolo trpieť pre teba v tej úfnosti, že budeš mojou a našiel som
            tu iného. No, stalo sa, a ty jednako ma odbíjaš. Prečo nie som žobrákom, abych zahynul
            na ceste?! Lebo čo mi je z toho zdravia, z tej chuti do roboty, keď nie pre teba, pre
            teba
     <span class="emphasis">
      <em>
       (chce ju chytiť za ruku)
      </em>
     </span>
     mám ju užiť!
    </p>
    <p>
     ANIČKA: Martin, nie, netýkaj sa ma. Ja ťa, keď ti mám skrátka povedať, ja ťa, ja ťa
            už nerada; nemôžem, nesmiem… Odíď, prosím ťa. Čo si svet pomyslí?
    </p>
    <p>
     MARTIN
     <span class="emphasis">
      <em>
       (hodí rukou):
      </em>
     </span>
     Pomyslí… Tak mám odísť, ty mi kážeš?
    </p>
    <p>
     ANIČKA
     <span class="emphasis">
      <em>
       (premáha sa):
      </em>
     </span>
     Áno, ja ti, ja ťa prosím, odíď. Ty nájdeš
            si iné šťastie…
    </p>
    <p>
     MARTIN
     <span class="emphasis">
      <em>
       (hlasom povýšeným):
      </em>
     </span>
     Aj, šťastie moje, jedno je — ty
            jediná!
    </p>
    <p>
     ANIČKA: Tichšie, dieťa mi je choré, počuje ťa…
    </p>
    <p>
     MARTIN: Mňa sa nemusí báť…
    </p>
    <p>
     ANIČKA: Ba teba, že sa mu za otčima natískaš, a ja sa mu macochou stanem.
    </p>
    <p>
     MARTIN: Oj, lepším otcom by som mu hol ako jeho vlastný.
    </p>
    <p>
     KATA
     <span class="emphasis">
      <em>
       (dnu):
      </em>
     </span>
     Vitaj, Martin!
     <span class="emphasis">
      <em>
       (Podá mu ruku.)
      </em>
     </span>
     Dávno si u nás nebol…
    </p>
    <p>
     MARTIN: Pol roka…
    </p>
    <p>
     KATA: A koľké premeny!
    </p>
    <p>
     MARTIN: A pre mňa vždy smutnejšie…
    </p>
    <p>
     KATA: No, sadni si, neokúňaj sa ma. Už som nie tá, čo som bola. Oľutovala som už
            neraz, čo som vám zavinila. Verila som mu viac ako vlastným očiam a svedomiu. A tak sa
            mi odslúžil! Už ho viedli, ešte mi i na tej ceste zlorečil za moje dobro, za moje
            trápenie a hriech. Preň sme takto, hľa, o všetko prišli…
    </p>
    <p>
     ANIČKA: Pokoj duše ste našli.
    </p>
    <p>
     KATA: Našla — nenašla. Hľadám ho a myslím, že nájdem, keď odčiním, čo som zavinila.
            Ja chcem ti náhradu… a keď ty, Martin, chceš, Anička, poberte sa v mene božom.
    </p>
    <p>
     ANIČKA: Mama, to sa nestane; ja mám dieťa, tomu chcem žiť, a nikomu inému.
    </p>
    <p>
     KATA: Dieťa si vezmem ja.
    </p>
    <p>
     MARTIN: Nie, tetka, spoločne všetci piati by sme sa živili…
    </p>
    <p>
     KATA: Alebo tak, dcéra moja.
    </p>
    <p>
     ANIČKA: To sa nikdy nestane! Martin, odíď, odíď! Maj cit, maj srdce, ako si ho kedysi
            mal.
    </p>
    <p>
     MARTIN: Tak. Nuž zbohom! Zbohom, tetka! Uznávam vašu dobrú vôľu. Anička, buď šťastná!
     <span class="emphasis">
      <em>
       (Odchádza.)
      </em>
     </span>
    </p>
    <p>
     KATA: Nieže, počkaj, Martin!
     <span class="emphasis">
      <em>
       (Ide za ním.)
      </em>
     </span>
    </p>
    <p>
     ANIČKA
     <span class="emphasis">
      <em>
       (rozhodne):
      </em>
     </span>
     A tak bude najlepšie pre nás oboch. Prečo ja
            jediná? Aké divné je srdce! Čo hľadá u mňa, čo vidia jeho oči na mne? Ja nič nemám, čo
            by ho mohlo vábiť ko mne. Nie, on by to oželel. To sú len spomienky na zašlé časy. To ho
            len tie priviedli sem, a to, že mu vyhýbam, a ešte azda ho i svet v reči dohľaduje… Nie,
            on nájde si šťastie iné, zaslúžil si toho. Čo ja? Som slabá, chorá, vdova, ktorej muža
            zabili. A dieťa? Ako by si ma mohol, Martin, ako milovať, mňa, matku dieťaťa tvojho
            najväčšieho nepriateľa? Aké myšlienky by ťa museli nadísť pri pohľade na moje drahé
            dieťa? Toho ti neurobím, Martin, a nie preto, že ťa radšej vidím, akoby som ti blenu
            chcela dolievať do trpkého života. Števko. Števko môj…
     <span class="emphasis">
      <em>
       (Vbehne do komory a
               vynesie dieťa na rukách.)
      </em>
     </span>
     Preboha! Pomoc, pomoc! Dieťa mi umiera — ono
            umiera. Ručičky studené, očká stĺpkom… Bože, načo si mi ho dal, keď mi ho berieš?! Mama,
            mama, kde ste? Ľudia, pomáhajte, ak ste z boha!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e3525">
        </a>
        Výstup 4.
       </h2>
      </div>
     </div>
     <div>
     </div>
    </div>
    <p>
     <span class="emphasis">
      <em>
       Anička, Kata, 1. a 2. suseda, potom Barbora.
      </em>
     </span>
    </p>
    <p>
    </p>
    <p>
     KATA: Ale, Anička, Anička, majže rozum! Keď je taká vôľa božia, nuž ti ho vezme, čo
            budeš ako nariekať. Prežili sme mnohé väčšie rany, prežijeme i túto s božou pomocou.
     <span class="emphasis">
      <em>
       (Berie dieťa.)
      </em>
     </span>
    </p>
    <p>
     ANIČKA
     <span class="emphasis">
      <em>
       (nedá):
      </em>
     </span>
     Mama, nevravte tak! Nedám si ho, alebo sa i ja
            zmárnim.
    </p>
    <p>
     1. SUSEDA
     <span class="emphasis">
      <em>
       (príde):
      </em>
     </span>
     Ktože, reku, volá?
    </p>
    <p>
     2. SUSEDA
     <span class="emphasis">
      <em>
       (tiež):
      </em>
     </span>
     A ja, že horí…
    </p>
    <p>
     ANIČKA: Poďte, pomáhajte mi!
     <span class="emphasis">
      <em>
       (Rozkrúcajú dieťa.)
      </em>
     </span>
    </p>
    <p>
     1. SUSEDA: Už dopracúva… Ukážže ho sem.
    </p>
    <p>
     2. SUSEDA: Jaj, nuž veď to už stydne.
    </p>
    <p>
     ANIČKA: Suseda moja zlatá, po doktora bežte, pošlite niekoho, aby bežal, že mi dieťa
            umiera, aby mi ho prišiel zachrániť. Že len to som mala na svete, a že už i to mi
            umiera.
     <span class="emphasis">
      <em>
       (2. suseda chce ísť.)
      </em>
     </span>
    </p>
    <p>
     1. SUSEDA: Ani sa netrov — tomu už iba boh spomôže.
    </p>
    <p>
     ANIČKA: Jaj, bože môj, či ešte i to mi dáš prežiť! Všetko nešťastie, čo po celom
            svete letí, na mojej hlave sa stavia…
    </p>
    <p>
     KATA
     <span class="emphasis">
      <em>
       (plače tiež):
      </em>
     </span>
     Len už tak neplač, veď je ešte živé. Teraz sa
            to už možno prelomí, prejde mu.
    </p>
    <p>
     ANIČKA
     <span class="emphasis">
      <em>
       (tisne sa k belčovu):
      </em>
     </span>
     Dušička moja milá, úprimná, pozriže
            ešte raz na mňa, na tvoju mater smutnú, opustenú… Nikdy už viacej.
     <span class="emphasis">
      <em>
       (Skríkne)
      </em>
     </span>
     Ježiši! Veď mu už očká vystavilo, už umiera.
     <span class="emphasis">
      <em>
       (Trhá dieťa.)
      </em>
     </span>
     Števko, Števko, neopusť ma…
    </p>
    <p>
     1. SUSEDA: Anička, choďže von z izby, nevracaj ho z cesty. Veď sa musíš prepomôcť.
    </p>
    <p>
     2. SUSEDA: Nerob mu väčší kríž, ako ho má. To je veľmi zle, keď matkin hlas počuje.
            Ono, chúďa, ešte cíti, a keď pri ňom plačeš, tak mu horšie robíš.
    </p>
    <p>
     KATA
     <span class="emphasis">
      <em>
       (ju chytí za ruku):
      </em>
     </span>
     Poď do komory, poď, dcéra moja.
    </p>
    <p>
     ANIČKA: Nie, nejdem, ja nejdem.
    </p>
    <p>
     KATA
     <span class="emphasis">
      <em>
       (nasilu):
      </em>
     </span>
     Ba len poď, už ho nevrátiš.
    </p>
    <p>
     1. SUSEDA: Už, už. Nôžky ako ľad. Moje pyšteky zhorené ako tá sušienočka.
    </p>
    <p>
     2. SUSEDA: Ach, dušička nevinná, už, už letí…
    </p>
    <p>
     1. SUSEDA
     <span class="emphasis">
      <em>
       (do komory):
      </em>
     </span>
     Richtárka!
    </p>
    <p>
     KATA
     <span class="emphasis">
      <em>
       (vyjde):
      </em>
     </span>
     Už dopracovalo — nebožiatko.
    </p>
    <p>
     2. SUSEDA: Hábočky, alebo ho dnu a tam ho oblečieme.
     <span class="emphasis">
      <em>
       (Vezmú dieťa i s
               perinkami a nesú do komory.)
      </em>
     </span>
    </p>
    <p>
     ANIČKA
     <span class="emphasis">
      <em>
       (z komory von a hodí sa na belčov; susedky a Kata zájdu do
               komory):
      </em>
     </span>
     Čo mi ho beriete, vy, vy ľudia bez srdca!
    </p>
    <p>
     1. SUSEDA: Už si ho pánboh vzal, dievka moja.
    </p>
    <p>
     ANIČKA
     <span class="emphasis">
      <em>
       (na belčove):
      </em>
     </span>
     Môj vtáčik drobný, kamže si mi uletel?
            Kamže si sa mi podel, môj poklad drahý? Števko, Števko môj, mamička tvoja ťa volá, vezmi
            si i ju sebou! Čože ona bude robiť bez teba? Všetky kvietky kvitnú, a môj mi uvädol. Môj
            svet zarmútený! Čože ja už mám robiť, kamže sa obrátiť, keď som už všetko stratila na
            tomto svete! Duša moja zlatá, milá, moja ružička voňavá, akože sa s tebou rozlúčim?
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e3640">
        </a>
        Výstup 5.
       </h2>
      </div>
     </div>
     <div>
     </div>
    </div>
    <p>
     <span class="emphasis">
      <em>
       Predošlé, Barbora.
      </em>
     </span>
    </p>
    <p>
    </p>
    <p>
     ANIČKA
     <span class="emphasis">
      <em>
       (pokročí proti Barbore):
      </em>
     </span>
     Stará mati, už mi je tam, moje
            dieťa…
    </p>
    <p>
     BARBORA: Nebožiatko; máš anjelička v nebi.
    </p>
    <p>
     ANIČKA: To ma nepoteší.
    </p>
    <p>
     BARBORA: Ja bych ťa rada z toho srdca, ale i mne je na moje staré dni do zúfania…
     <span class="emphasis">
      <em>
       (Plače.)
      </em>
     </span>
     Oh, načo som sa toho dožila?! Kto ma opatrí, kto mne
            vody podá, keď už nebudem vládať! Kto mne moje oči zatlačí?…
    </p>
    <p>
     1. SUSEDA
     <span class="emphasis">
      <em>
       (ide z komory i s Katou):
      </em>
     </span>
     Tak, ešte jej i vy robte
            väčší žiaľ…
    </p>
    <p>
     ANIČKA: Pozrite môjho anjela…
     <span class="emphasis">
      <em>
       (Kľakne k belčovu.)
      </em>
     </span>
    </p>
    <p>
     KATA: Pánboh dal, pánboh vzal, budiž meno jeho pochválené!
    </p>
    <p>
     ANIČKA: Anjelik môj, orodujže za mňa, za tvoju mater biednu, a príď si po mňa,
            nenechaj ma tu takú opustenú…
    </p>
    <p>
     KATA: Nedajže jej, veď sa jej srdce pukne.
    </p>
    <p>
     1. SUSEDA: Nechže sa vyplače, tým sa jej uľahčí.
    </p>
    <p>
     ANIČKA
     <span class="emphasis">
      <em>
       (ďalej):
      </em>
     </span>
     Môj poklad najdrahší! Kamže mi ideš? Do tej
            čiernej zeme. Kdeže ťa budem hľadať? Či ja ťa už nikdy nevidím? Akože ja pozriem na to
            miesto, kde mi ležal môj kvet zvädlý? Počože ja prídem do tej izby, keď ťa už tu
            nenájdem! Už som ostala ako ten peň v hore, ako tá pena na vede — opustená…
    </p>
    <p>
     BARBORA
     <span class="emphasis">
      <em>
       (medzitým ku Kate a susede):
      </em>
     </span>
     Už krstný list dovedá,
            všetko prehadzuje, Ameriku, smrť spomína.
    </p>
    <p>
     KATA: Nepusťte ho, veď sa len azda utíši…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="d56e3697">
        </a>
        Výstup 6.
       </h2>
      </div>
     </div>
     <div>
     </div>
    </div>
    <p>
     <span class="emphasis">
      <em>
       Predošlé, Martin.
      </em>
     </span>
    </p>
    <p>
    </p>
    <p>
     MARTIN: Tu ste, matka? Dajte mi kľúč od truhly!
    </p>
    <p>
     KATA: Martin, Martin, nieže tak!
    </p>
    <p>
     BARBORA
     <span class="emphasis">
      <em>
       (kľakne a zopne ruky proti nemu):
      </em>
     </span>
     Syn môj. Radšej mi
            naraz život vezmi.
    </p>
    <p>
     MARTIN: Vy ste ho mne nemali dať! Ja idem svetom!
    </p>
    <p>
     ANIČKA
     <span class="emphasis">
      <em>
       (zodvihne hlavu a vstane):
      </em>
     </span>
     To je Martin? Ach, Martin,
            pozri, už nič nemám.
    </p>
    <p>
     MARTIN: Toľko, čo ja.
     <span class="emphasis">
      <em>
       (Vystiera ruky proti Aničke.)
      </em>
     </span>
    </p>
    <p>
     KATA, BARBORA
     <span class="emphasis">
      <em>
       (prosia mlčky Aničku rukami).
      </em>
     </span>
    </p>
    <p>
     ANIČKA
     <span class="emphasis">
      <em>
       (zakryje si tvár, vzlyká a podáva ruku Martinovi).
      </em>
     </span>
    </p>
    <p>
    </p>
    <p>
     <span class="emphasis">
      <em>
       (Opona padá.)
      </em>
     </span>
    </p>
   </div>
  </div>
 </body>
</html>
