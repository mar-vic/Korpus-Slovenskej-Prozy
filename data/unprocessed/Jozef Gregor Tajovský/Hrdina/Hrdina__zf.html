<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523225">
       </a>
       Osoby:
      </h2>
     </div>
    </div>
   </div>
   <p>
   </p>
   <p>
   </p>
   <p>
    JANO MIHÁLIK, roľník
   </p>
   <p>
    EVA, jeho žena
   </p>
   <p>
    JANKO, ich syn
   </p>
   <p>
    ZUZA CHMEĽKOVÁ, vdova
   </p>
   <p>
    MARKA, jej dcéra
   </p>
   <p>
    SAMO ŠÚRIK, súdny sluha
   </p>
   <p>
    ANKA, jeho žena
   </p>
   <p>
    KAROLKO, VILKO, ich deti
   </p>
   <p>
    NOTÁR
   </p>
   <p>
    PRVÝ ŽANDÁR
   </p>
   <p>
    DRUHÝ ŽANDÁR
   </p>
   <p>
    DVAJA-TRAJA VOJACI
   </p>
   <p>
   </p>
   <p>
    <span class="emphasis">
     <em>
      Dej na dedine. I., II., IV. a V. dejstvo u Mihálikov, III. na talianskom fronte
            r. 1918 — 1919.
     </em>
    </span>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523301">
       </a>
       Dejstvo I.
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2523327">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2506419">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2506631">
        Výstup 3.
       </a>
      </span>
     </dt>
     <dt>
      <span class="sect1">
       <a href="#id2506852">
        Výstup 4.
       </a>
      </span>
     </dt>
     <dt>
      <span class="sect1">
       <a href="#id2506969">
        Výstup 5.
       </a>
      </span>
     </dt>
     <dt>
      <span class="sect1">
       <a href="#id2507044">
        Výstup 6.
       </a>
      </span>
     </dt>
     <dt>
      <span class="sect1">
       <a href="#id2507354">
        Výstup 7.
       </a>
      </span>
     </dt>
     <dt>
      <span class="sect1">
       <a href="#id2505113">
        Výstup 8.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      (Sedliacka izba. Obrázky svätých. V rohu nad pecou pekárskou zelená hrnčená pec.
            Police na krčahy, taniere. V rohu na lavici skrinka na knihy, pod ňou truhlička s uchom.
            Večer. Svetlo.)
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523327">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       Mihálik, Janko.
      </em>
     </span>
    </p>
    <p>
    </p>
    <p>
     MIHÁLIK
     <span class="emphasis">
      <em>
       (okuliare na očiach, sedí pod lampou, fajčí z fajky a prehŕňa
               „Slovenský týždenník“. Po chvíli odkladá časopis):
      </em>
     </span>
     Nič, nič nezvieš z tých
            novín. Samé vyhrávanie, a vojne niet konca. Hej, Rusi, Rusi, nevčas ste vypriahli…
    </p>
    <p>
     JANKO
     <span class="emphasis">
      <em>
       (o poznanie na jednu nohu kríva, ale krívanie nesmie byť karikatúrou
               krivého. Janko môže v celej hre fajčiť cigarety, ale nemusí, a keď bude, tak len
               mierne, slušne. Vzrušený vstúpi a hodí baranicu pod pec na lavicu):
      </em>
     </span>
     Dobrý
            večer, otec!
    </p>
    <p>
     MIHÁLIK: Kdeže si, syn môj? Nechaj už staju i dvor a chystaj si…
    </p>
    <p>
     JANKO: Aj vy ste ako mať. Aby som len nezmeškal hodinu neskoršie na vojnu dobehnúť…
            Otec, tie naše kone tak sa za mnou obzerajú ako nikdy, ani keby vedeli…
    </p>
    <p>
     MIHÁLIK: Futruješ ich na zajtra, čudujú sa… A mať čo robí?
    </p>
    <p>
     JANKO: Ešte teľa plekajú a mňa vháňajú do izby, ako aj vy.
    </p>
    <p>
     MIHÁLIK: Ja len, keď ešte ideme do Chmeľkov… zahovoríš sa — ráno nebude kedy baliť.
            Pätnásť kilometrov! Do šiestej dobehnúť, čo aj na koňoch…
    </p>
    <p>
     JANKO: Naše kone? V mojich rukách? Za hodinku sme v meste.
     <span class="emphasis">
      <em>
       (Z kúta lavice
               vezme truhličku s uchom a donesie ju na stôl.)
      </em>
     </span>
    </p>
    <p>
     MIHÁLIK: Nebol by som pomyslel, že môj vojenský kufrík bude synovi na vojnu…
    </p>
    <p>
     JANKO
     <span class="emphasis">
      <em>
       (otvára):
      </em>
     </span>
     Tieto písma, knihy…?
    </p>
    <p>
     MIHÁLIK: Vylož na policu, do almarky. Azda nezapadnú prachom, kým sa vrátiš. Už len
            bude koniec dakedy.
    </p>
    <p>
     JANKO: Ja by som si vzal niektorú z týchto knižiek. Vari sa len nebudeme celé dni
            strieľať.
    </p>
    <p>
     MIHÁLIK: Dni ako dni; boje bývajú viac v noci, nad ránom. Vezmi, čo by sa ti videlo,
            synku; ale len čo unesieš. Na pochodoch, ja viem voľakedy z manévrov: ráno funt, na
            poludnie za päť a do večera zaťaží desiatimi.
    </p>
    <p>
     JANKO
     <span class="emphasis">
      <em>
       (preberá, vykladá na policu, do almarky a tri-štyri na
               stôl):
      </em>
     </span>
     Vezmem, čo ma za ne zo škôl vyhodili: Chalupkove, Bottove „Spevy“,
            Vajanského „Spod jarma“, „Venček národných“…
    </p>
    <p>
     MIHÁLIK: A dosť! Dosť, syn môj. To ti stačí srdcu i duchu.
    </p>
    <p>
     JANKO: Ej, otec, môj, či sa mi nechce od tých našich prahov. Treba už hnoj voziť,
            orať; siať budete — ktože bude za vami brániť?
    </p>
    <p>
     MIHÁLIK: Budeš mi chybieť, synku. Ale neboj sa, budem ti písať, aj o poli aj o
            statku; len hneď a vždy napíš numero feldpost.
    </p>
    <p>
     JANKO
     <span class="emphasis">
      <em>
       (objíma Mihálikovu hlavu):
      </em>
     </span>
     Otec, keby to išlo
     <span class="emphasis">
      <em>
       (dôrazne)
      </em>
     </span>
     za nás — bolo by mi tiež ľúto za vami…
    </p>
    <p>
     MIHÁLIK
     <span class="emphasis">
      <em>
       (na žart obracia):
      </em>
     </span>
     A Markou Chmeľkovou, dolož.
    </p>
    <p>
     JANKO: Aj za tou
     <span class="emphasis">
      <em>
       (tvrdo)
      </em>
     </span>
     … šiel by som, čo aj oželený, že sa
            nevrátim… Ale čo nám z toho víťazstva cisárov a kráľov? Otec, ja za cisára a grófa
            Apponyiho ani vrany nezastrelím, nie by som ľudí strieľal…
    </p>
    <p>
     MIHÁLIK
     <span class="emphasis">
      <em>
       (objíma Janka, citne):
      </em>
     </span>
     Pochopil si ma, synku; pochopil,
            čo sme čítavali v Týždenníku, v knihách, o čom s farárom v konzume, v dedine reči
            viedli. Za stáročné veľkopanské poddanstvo a násilie — bojovať, biť sa, umierať — bol by
            najväčší nerozum a hriech na chudobe… Škoda našej slovenskej krvi, namárno vyliatej. Tá
            volá o pomstu.
    </p>
    <p>
     JANKO: Otec, ja im ujdem…!
    </p>
    <p>
     MIHÁLIK: Keď sa ti ukáže možnosť, zbehni! To je pre nás zotročených jediná cesta. Do
            Srbska, do Ruska, išlo našich tisíce a Čechov ešte viac. Tí vedia — prečo; ale aj naši,
            hoci ubití, vravia vymenení invalidi, že sa tam v Rusku s bratmi Čechmi spolu
            zorganizovali a obracali proti… Ale Rusi vypriahli… Keby sa aj v iných priateľských
            krajinách zbierali… Veď uvidíš!
     <span class="emphasis">
      <em>
       (Bozká Janka.)
      </em>
     </span>
     A teraz ticho! Naša
            chlapská tajnosť! Materi, Marke o tom ani slova. Ženy sú bľaboty. Aj v kamarátoch —
            výber! Na dôveru buď skúpy. Chráň sa Šúrika a takých… Došiel sa vraj s materou rozlúčiť
            a doviedol jej popanštenú ženu a dve detí, aby tu ľahšie vyžiť…
    </p>
    <p>
     JANKO: Už sa vraj ani nevolá Šúrik, ale Šári. Hrdý sluha panský.
    </p>
    <p>
     MIHÁLIK: Vyrodil sa celkom z nás. Pole otcovské popredal, materi-vdovici len že
            nechal chalupu a na tri ovce lúčku…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506419">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       Mihálik, Janko, Eva.
      </em>
     </span>
    </p>
    <p>
    </p>
    <p>
     MIHÁLIK
     <span class="emphasis">
      <em>
       (proti vstupujúcej Eve):
      </em>
     </span>
     Kdeže si, mati?
    </p>
    <p>
     JANKO: Mama, balím. Dajte mi, čo mi chcete dať.
    </p>
    <p>
     EVA
     <span class="emphasis">
      <em>
       (donesie malú šunku na miske):
      </em>
     </span>
     Tu je, syn môj, tu.
     <span class="emphasis">
      <em>
       (Vše zaplače, ale zasa naučenie dáva, hmotné starosti má.)
      </em>
     </span>
     Či by
            som bola kedy pomyslela, keď som ťa chovala, že miesto na svadbu, budem ti chystať na
            vojnu?
    </p>
    <p>
     JANKO
     <span class="emphasis">
      <em>
       (berie šunku, noviny, balí a ukladá):
      </em>
     </span>
     A to si celú vziať?
    </p>
    <p>
     MIHÁLIK: Celú! Máme!
    </p>
    <p>
     EVA
     <span class="emphasis">
      <em>
       (obráti sa a z komory donesie peceň chleba. Podáva):
      </em>
     </span>
     A
            gazduj si, dieťa moje, nerozdaj. Potrvá ti po kúsku dva týždne. A keď upečiem, chlebíka
            ti pošlem a otec odreže ti slaninky.
    </p>
    <p>
     MIHÁLIK: Odrežem.
    </p>
    <p>
     EVA: Len si gazduj, nerozdaj. Teraz je celý svet skúpy, buď aj ty, syn môj. Ani
            ukázať, čo máš na dne truhličky — a radšej si tajne zajesť.
    </p>
    <p>
     MIHÁLIK: Už ho neuč takej pachtivosti. Ani na vojne nie sú všetko vlci, aj tam sa
            nájde kamarát…
    </p>
    <p>
     EVA: No ja len, aby si gazdoval — nerozdal. — Aj knižky berieš?
     <span class="emphasis">
      <em>
       (Pozrie,
               vidí, že na polici alebo v okne knihy netknuté. Vezme a podáva malú, zlatom
               orezanú.)
      </em>
     </span>
     Aj túto, dieťa moje, vezmi, vezmi…
    </p>
    <p>
     JANKO
     <span class="emphasis">
      <em>
       (pozrie):
      </em>
     </span>
     Vezmem.
     <span class="emphasis">
      <em>
       (Ukladá ju.)
      </em>
     </span>
     Budeme
            sa modliaci zabíjať…
     <span class="emphasis">
      <em>
       (Krúti hlavou.)
      </em>
     </span>
     A spodného oblečenia, otec,
            koľko si vziať?
    </p>
    <p>
     EVA
     <span class="emphasis">
      <em>
       (otvorí truhlu).
      </em>
     </span>
    </p>
    <p>
     MIHÁLIK: Dvoje, syn môj. Dosť! Jedno na seba, druhé oprať. A dáke handry erárne aj
            vyfasuješ. Len aby si ťarchu nevláčil, na to pamätaj. Lebo zahodíš aj čo ti treba bude.
    </p>
    <p>
     EVA
     <span class="emphasis">
      <em>
       (vyberá).
      </em>
     </span>
    </p>
    <p>
     JANKO
     <span class="emphasis">
      <em>
       (ukladá).
      </em>
     </span>
    </p>
    <p>
     EVA: Radšej ti pošleme, ak by si mal — ako otec vraví — zahodiť.
    </p>
    <p>
     JANKO: A šaty, otec?
    </p>
    <p>
     MIHÁLIK: Staré. V kasárňach — potkany, myši. Iba ak by si ich nedával do magazína,
            ale by sme po ne prišli…
    </p>
    <p>
     JANKO
     <span class="emphasis">
      <em>
       (rád):
      </em>
     </span>
     Tak oblečiem sviatočné! A s Markou prídete po ne
            všetci do kasární.
    </p>
    <p>
     MIHÁLIK: Keď tak chceš, prídeme. Mati, pôjdeš?
    </p>
    <p>
     EVA
     <span class="emphasis">
      <em>
       (plače túžbou):
      </em>
     </span>
     Čo sa ma to spytuješ? Aj keby to desiatku
            malo stáť, ešte pôjdem!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506631">
        </a>
        Výstup 3.
       </h2>
      </div>
     </div>
    </div>
    <p>
     <span class="emphasis">
      <em>
       Mihálik, Janko, Eva, Zuza, Marka.
      </em>
     </span>
    </p>
    <p>
    </p>
    <p>
     ZUZA
     <span class="emphasis">
      <em>
       (vstupuje tíško, aj tak tíško hovorí, akoby len šeptom):
      </em>
     </span>
     Pochválen Ježiš…
    </p>
    <p>
     MARKA
     <span class="emphasis">
      <em>
       (za ňou s košíkom na ruke):
      </em>
     </span>
     Dobrý večer.
    </p>
    <p>
     EVA: Naveky, naveky.
    </p>
    <p>
     MIHÁLIK: Vitajte.
    </p>
    <p>
     EVA: Len hľaď, Zuzka…
     <span class="emphasis">
      <em>
       (Ukáže na truhličku a zaplače. Potiahne Zuzu a sadnú
               si.)
      </em>
     </span>
    </p>
    <p>
     ZUZA
     <span class="emphasis">
      <em>
       (tiež si oči utrie):
      </em>
     </span>
     Že ho to už neobišlo…
    </p>
    <p>
     MARKA
     <span class="emphasis">
      <em>
       (ide k stolu a vykladá z košíka).
      </em>
     </span>
    </p>
    <p>
     JANKO
     <span class="emphasis">
      <em>
       (podal Marke ruku a odberá, ukladá do truhličky).
      </em>
     </span>
    </p>
    <p>
     MIHÁLIK: Preberajú už aj medzi dolámanými…
    </p>
    <p>
     JANKO: To je čo?
    </p>
    <p>
     MARKA
     <span class="emphasis">
      <em>
       (dôležite):
      </em>
     </span>
     Medovníky…
    </p>
    <p>
     ZUZA: Z vášho medu…
    </p>
    <p>
     MARKA
     <span class="emphasis">
      <em>
       (hrdo):
      </em>
     </span>
     Napiekla som, ako mi ňanka tvoj recept dali…
    </p>
    <p>
     JANKO
     <span class="emphasis">
      <em>
       (už ukladá koláč):
      </em>
     </span>
     Ty si mudrc!
    </p>
    <p>
     ZUZA: A kedyže prídete? Jedlo stojí.
    </p>
    <p>
     EVA: Teľa máme. Roboty ako s dieťaťom.
    </p>
    <p>
     MIHÁLIK: Len čo si Janko pobalí, prídeme.
    </p>
    <p>
     JANKO
     <span class="emphasis">
      <em>
       (na iný balík):
      </em>
     </span>
     Toto?
    </p>
    <p>
     MARKA: Kohút!
    </p>
    <p>
     JANKO: A kto ťa bude budiť?
    </p>
    <p>
     MARKA: Ty! Myšlienka na teba!
    </p>
    <p>
     JANKO
     <span class="emphasis">
      <em>
       (na dne košíka nájde balíček, z neho vykrúti ručníček. Hľadí naň, na
               Marku, úsmevy):
      </em>
     </span>
     Ručníček? Od potu?
    </p>
    <p>
     MARKA: Čítaj!
     <span class="emphasis">
      <em>
       (Číta školácky.)
      </em>
     </span>
     „M. Ch.“ Aby si mi meno
            nezabudol.
    </p>
    <p>
     JANKO
     <span class="emphasis">
      <em>
       (ju nežne objíme v páse, šepne jej, zavrie truhličku, chytia sa za
               ruky a idú von).
      </em>
     </span>
    </p>
    <p>
     MIHÁLIK: Už zbalené, synku?
    </p>
    <p>
     EVA A ZUZA
     <span class="emphasis">
      <em>
       (sledovali a radostno-smutne hľadeli na deti).
      </em>
     </span>
    </p>
    <p>
     JANKO: Báli ste sa, a už je, otec!
    </p>
    <p>
     EVA: Kdeže sa vediete?
    </p>
    <p>
     MARKA A JANKO
     <span class="emphasis">
      <em>
       (razom):
      </em>
     </span>
     Teliatko pozrieť… Kone napojiť…
     <span class="emphasis">
      <em>
       (Vyšli.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506852">
        </a>
        Výstup 4.
       </h2>
      </div>
     </div>
    </div>
    <p>
     <span class="emphasis">
      <em>
       Mihálik, Eva, Zuza.
      </em>
     </span>
    </p>
    <p>
    </p>
    <p>
     MIHÁLIK: Ženy, ženy, mali sme tým našim deťom svadbu spraviť, vojna-nevojna. Už som
            mohol vnuka čakať.
    </p>
    <p>
     EVA: Ba, a ja mať pomoc v neveste. Tuto Zuzka, tá nás odkladala.
    </p>
    <p>
     ZUZA: Ach, ja len pre ten jej vek. Reku ešte ani sedemnásť.
    </p>
    <p>
     MIHÁLIK: Vtedy ružičky trhajú, keď sa púčky rozvíjajú.
    </p>
    <p>
     ZUZA: Teraz vám ju už sľúbim a len aby sa Janko zdravý vrátil…
    </p>
    <p>
     EVA: To, Bože, to! Dáš mi ju vše pomôcť, lebo to bude veľa na nás, keď Janko bude
            chybieť.
    </p>
    <p>
     ZUZA: Aj sama prídem.
    </p>
    <p>
     MIHÁLIK
     <span class="emphasis">
      <em>
       (Zuze):
      </em>
     </span>
     A ja vám aj pooriem, aj zasejem, zemiaky
            zasadím. Budeme ako jedno gazdovstvo.
    </p>
    <p>
     ZUZA: Pán Boh zaplať. Bude to našim deťom. A teda nech sa vám páči už k nám na
            skromnú večeru.
    </p>
    <p>
     EVA: Veď si sa mohla netrápiť, Zuzka.
     <span class="emphasis">
      <em>
       (Oblieka kožuštek.)
      </em>
     </span>
    </p>
    <p>
     ZUZA: Akože by to bolo! Aj sľuby, aj lúčenie — a neuctiť vás.
    </p>
    <p>
     MIHÁLIK: Vy, ženy, choďte. Obzriem sa po dvore a prídem.
    </p>
    <p>
     EVA
     <span class="emphasis">
      <em>
       (ide von):
      </em>
     </span>
     Ba, že si robíš starosti a škodu v týchto drahých
            časoch…
    </p>
    <p>
     ZUZA
     <span class="emphasis">
      <em>
       (vyšla tiež):
      </em>
     </span>
     Aká škoda, čo sa zje.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506969">
        </a>
        Výstup 5.
       </h2>
      </div>
     </div>
    </div>
    <p>
     <span class="emphasis">
      <em>
       Mihálik, na dvore Eva, Janko.
      </em>
     </span>
    </p>
    <p>
    </p>
    <p>
     MIHÁLIK
     <span class="emphasis">
      <em>
       (po pauze voľne preoblečie lepšiu vestu a kabát. Aj vlasy zahrnie v
               zrkadle. Starý vojak dbá na seba).
      </em>
     </span>
    </p>
    <p>
     EVA
     <span class="emphasis">
      <em>
       (kričí na dvore):
      </em>
     </span>
     Deti, kdeže ste?
    </p>
    <p>
     JANKO
     <span class="emphasis">
      <em>
       (odpovedá tiež krikom):
      </em>
     </span>
     Ha-hó!
    </p>
    <p>
     EVA: Čože tam máte?
    </p>
    <p>
     JANKO: S teliatkom sa láskame…
    </p>
    <p>
     EVA: Či je to dieťa? Poďte!
    </p>
    <p>
     JANKO: Ideme!
    </p>
    <p>
     MIHÁLIK: Ženy staré… Možno, že sa práve na to zmlúvajú…
     <span class="emphasis">
      <em>
       (Berie
               klobúk.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507044">
        </a>
        Výstup 6.
       </h2>
      </div>
     </div>
    </div>
    <p>
     <span class="emphasis">
      <em>
       Mihálik, Šúrik, Anka, Karolko.
      </em>
     </span>
    </p>
    <p>
    </p>
    <p>
     ŠÚRIK
     <span class="emphasis">
      <em>
       (zaklope a vojde v uniforme súdneho sluhu, v čiapke, čiernom
               zimníku).
      </em>
     </span>
    </p>
    <p>
     MIHÁLIK
     <span class="emphasis">
      <em>
       (zastal naprostred izby):
      </em>
     </span>
     Slobodno!
    </p>
    <p>
     ŠÚRIK: Dobrý večer, ujček!
     <span class="emphasis">
      <em>
       (Podáva ruku.)
      </em>
     </span>
    </p>
    <p>
     ANKA a KAROLKO
     <span class="emphasis">
      <em>
       (vstúpili):
      </em>
     </span>
     Pochválen Ježiš!
     <span class="emphasis">
      <em>
       (Pansky
               odená.)
      </em>
     </span>
    </p>
    <p>
     KAROLKO
     <span class="emphasis">
      <em>
       (ide packu dávať):
      </em>
     </span>
     Čókolom!
    </p>
    <p>
     MIHÁLIK: Naveky! Pán Boh daj.
     <span class="emphasis">
      <em>
       (Prijíma packu a dáva packu
               Karolkovi.)
      </em>
     </span>
     Čo si mi to povedal?
    </p>
    <p>
     ANKA: To sa v meste tak učia.
    </p>
    <p>
     ŠÚRIK: Bude mať šesť…
    </p>
    <p>
     MIHÁLIK: Chodíš už do školy…?
    </p>
    <p>
     ANKA: Len do úvody. Ale veršíky aké vie! A po uhorsky! Nože, no! Karolko, zarečni
            ujčekovi!
    </p>
    <p>
     KAROLKO
     <span class="emphasis">
      <em>
       (krčí hlavou, zdráha sa).
      </em>
     </span>
    </p>
    <p>
     ŠÚRIK
     <span class="emphasis">
      <em>
       (mu napovedá šepmo do ucha).
      </em>
     </span>
    </p>
    <p>
     MIHÁLIK: A slovenské vieš?
    </p>
    <p>
     ANKA: To sa neučia… Ujček! V meste!
    </p>
    <p>
     MIHÁLIK: Chyba! To je tá apponyiovská panská výchova, zvrátená… Tak čože ste mi
            doniesli…?
    </p>
    <p>
     ŠÚRIK: Ujček…
    </p>
    <p>
     MIHÁLIK: Ale ja tebe, Samko, „ujček“? Veď si ma ty v meste, na ulici, už ani nevidel,
            nepoznal…
    </p>
    <p>
     ŠÚRIK
     <span class="emphasis">
      <em>
       (zarazený):
      </em>
     </span>
     Nevidel, možno, ale že by nepoznal…?
    </p>
    <p>
     MIHÁLIK: Iba ak huňu, kabanicu, že je ako bola tvojho otcova…
    </p>
    <p>
     ŠÚRIK: Anka, tak povedz, čo chceš.
    </p>
    <p>
     ANKA: Chcela by som tetku Evu poprosiť, či by mi deťom dávali liter mlieka.
    </p>
    <p>
     MIHÁLIK: To sa jej spýtaj… či už teraz, akože ti? „Oni“?
    </p>
    <p>
     ANKA: Len mi, ako ste mi za dievčaťa…
    </p>
    <p>
     MIHÁLIK: Keď si teraz už v meste, a pani…
    </p>
    <p>
     ANKA: A či mi nesvedčí?
     <span class="emphasis">
      <em>
       (Vstane a rukou si hladká sukne.)
      </em>
     </span>
    </p>
    <p>
     MIHÁLIK: Ba, ba ti…
    </p>
    <p>
     ŠÚRIK: No, ale vy jej len ako za dievčaťa… Doviedol som rodinu k mame. Na dedine
            teraz ľahšie vyžiť.
    </p>
    <p>
     ANKA: V tom meste čo na nôž, to za groš. A keď Samko musí na tú vojnu…
    </p>
    <p>
     MIHÁLIK: Ako môj syn, hoci krivý.
     <span class="emphasis">
      <em>
       (Šúrikovi.)
      </em>
     </span>
     Teda si sadni.
     <span class="emphasis">
      <em>
       (Anke.)
      </em>
     </span>
     A ty príď zajtra. Keď teľa odstaví, čoby nie, dá deťom.
            Poviem jej. Sme ľudia a deťom nedať bol by hriech…
    </p>
    <p>
     ANKA: Prídem. Aj pomôcť vám prídem, ak ma zavoláte. Dobrú noc vinšujem!
     <span class="emphasis">
      <em>
       (Vyšla s Karolkom.)
      </em>
     </span>
    </p>
    <p>
     KAROLKO
     <span class="emphasis">
      <em>
       (z dvier):
      </em>
     </span>
     … vinšujem!
    </p>
    <p>
     MIHÁLIK
     <span class="emphasis">
      <em>
       (vyprevádza):
      </em>
     </span>
     Aj vám! Trafíš?
     <span class="emphasis">
      <em>
       (Podrží trocha
               otvorené dvere a zavrie.)
      </em>
     </span>
    </p>
    <p>
     ŠÚRIK
     <span class="emphasis">
      <em>
       (si sadol, zapálil cigaretu a druhú podáva Mihálikovi).
      </em>
     </span>
    </p>
    <p>
     MIHÁLIK
     <span class="emphasis">
      <em>
       (neprijme):
      </em>
     </span>
     To je mne nič. Ja už len vo fajke dusím
            všelijakú zelinu. Nechaj si, ja mám.
     <span class="emphasis">
      <em>
       (Sadne a zapaľuje si do
               fajky.)
      </em>
     </span>
    </p>
    <p>
     ŠÚRIK: Ja som vás, ujček, prišiel poprosiť, či by ste ma ráno s Jankom nezviezli na
            železnicu. Nežiadam zadarmo.
    </p>
    <p>
     MIHÁLIK
     <span class="emphasis">
      <em>
       (dvíha ruku, že o peniaze nestojí):
      </em>
     </span>
     No, no, zadarmo.
    </p>
    <p>
     ŠÚRIK: Robí sa odmäk a ja mám kufrík.
    </p>
    <p>
     MIHÁLIK: Zveziem. Všetkých, koľko sa vás vojde na sane, či už bude vozík…
    </p>
    <p>
     ŠÚRIK
     <span class="emphasis">
      <em>
       (vstane):
      </em>
     </span>
     Tak.
     <span class="emphasis">
      <em>
       (Podáva ruku.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507354">
        </a>
        Výstup 7.
       </h2>
      </div>
     </div>
    </div>
    <p>
     <span class="emphasis">
      <em>
       Mihálik, Šúrik, Janko.
      </em>
     </span>
    </p>
    <p>
    </p>
    <p>
     JANKO
     <span class="emphasis">
      <em>
       (prudko vošiel):
      </em>
     </span>
     Otec! Poďte! Čakajú…
    </p>
    <p>
     ŠÚRIK
     <span class="emphasis">
      <em>
       (v ústrety Jankovi, podáva ruku):
      </em>
     </span>
     Servus, krígskamarát!
    </p>
    <p>
     JANKO: Dobrý večer, pán Šúrik, či ako sa už teraz voláš?
    </p>
    <p>
     ŠÚRIK
     <span class="emphasis">
      <em>
       (zamračí sa, urazí):
      </em>
     </span>
     „Šári“, ak ťa čo do toho! Páni
            chceli, a za korunu… Aj to mi štemplík na prosbu dal pán veľkomožný sudca…
    </p>
    <p>
     JANKO: Tak nič ťa nestálo zahodiť otcovské meno?
    </p>
    <p>
     ŠÚRIK: Nič, aj prosbu mi napísali.
    </p>
    <p>
     JANKO: Ani trocha svedomia?
    </p>
    <p>
     ŠÚRIK: Musíme ísť s prúdom…
    </p>
    <p>
     MIHÁLIK: Dolu vodou…
    </p>
    <p>
     JANKO: To budeme pekní Slováci!
    </p>
    <p>
     ŠÚRIK: A otec sú mŕtvy.
    </p>
    <p>
     JANKO: Tak? Mŕtvy? Aj pamiatka.
    </p>
    <p>
     MIHÁLIK: Len si majetok dostal…
    </p>
    <p>
     ŠÚRIK: Ten mi už zožrala vojna! Čo bolo — neveľa.
    </p>
    <p>
     MIHÁLIK: Vojna? Tebe? Máš plat.
    </p>
    <p>
     ŠÚRIK: A či vy viete, koľko mňa stál felmentéš?
    </p>
    <p>
     MIHÁLIK: Aha, ako že odklad, oslobodenie od vojny?
    </p>
    <p>
     ŠÚRIK: To! Sluhovia, čo sme z dedín, držíme pánov, aby zasa nás páni udržali doma. Od
            štrnásteho, a už je tu osemnásť! Robili sme, ako že z vlastného dedinského hospodárstva
            nosíme sudcom, úradníkom múku, masť, mäso, vajcia a pod., a ono za vlastné draho
            kupujeme a doplácame, keď aj dali páni peniaze… Tam išlo otcovské… a jednak! Driapu sa
            invalidi, vyťahujú penzistov na naše miesta — veľkopanstvo by musel človek mať, aby sa
            udržal.
     <span class="emphasis">
      <em>
       (Hrdo.)
      </em>
     </span>
     A ja som šarža, kaprál! Potrebujú ma na fronte. Ale
            že aj teba už vytiahli…?
    </p>
    <p>
     JANKO: Vy…!
    </p>
    <p>
     MIHÁLIK: Zlomená noha, dosiaľ nesúci…
    </p>
    <p>
     JANKO: Nezlomil som nohu na tanci, ale v lese a
     <span class="emphasis">
      <em>
       (trpko)
      </em>
     </span>
     toľko
            posmechu som musel na deviatej už asentírke prežiť…! Noha o dva centimetre kratšia a
            doktor sa smeje: „Dáme ti vyšší podpätok, a budeš vojak ani svieca.“
    </p>
    <p>
     MIHÁLIK: Už ti hnev nepomôže, syn môj. Azda ti dajú ľahšiu službu…
    </p>
    <p>
     JANKO
     <span class="emphasis">
      <em>
       (pochybne):
      </em>
     </span>
     Dajú… Pušku! „Oči, ruky máš zdravé, strieľať
            budeš dobre.“
    </p>
    <p>
     ŠÚRIK: Neboj sa nič, kamarát, my ukážeme Talianom! A bude koniec.
    </p>
    <p>
     JANKO: Ja chrbát ukážem.
    </p>
    <p>
     ŠÚRIK
     <span class="emphasis">
      <em>
       (zarazený):
      </em>
     </span>
     Ty tak? Za kráľa a vlasť?
    </p>
    <p>
     JANKO
     <span class="emphasis">
      <em>
       (vzdorne):
      </em>
     </span>
     Tak!
    </p>
    <p>
     ŠÚRIK: Ja Taliana roztrhám, keď naň prídem! A čo bude z poslednej krvi stekať.
    </p>
    <p>
     JANKO
     <span class="emphasis">
      <em>
       (úsmešne):
      </em>
     </span>
     Či si vlastenecky rozhorlený…!
    </p>
    <p>
     ŠÚRIK: Som. Lebo už dávno mohol byť koniec, keby oni nie; alebo keby boli šli s nami.
    </p>
    <p>
     JANKO: S nami? S vami? S kým?
    </p>
    <p>
     ŠÚRIK: No, s naším pánom kráľom a nemeckým cisárom.
    </p>
    <p>
     JANKO: A to sú tvoji?
    </p>
    <p>
     ŠÚRIK: A tvoji nie?
    </p>
    <p>
     MIHÁLIK
     <span class="emphasis">
      <em>
       (výstražne):
      </em>
     </span>
     Janko!
     <span class="emphasis">
      <em>
       (Šúrikovi
               ironicky.)
      </em>
     </span>
     A keď vyhráte, bude nám, Slovákom, Rusínom, Rumunom, Srbom, aj
            uhorským Nemcom — kým sú Nemcami — tak dobre ako dosiaľ?…
    </p>
    <p>
     ŠÚRIK: A či nám bolo zle do vojny?
    </p>
    <p>
     JANKO: Len bolo trochu svedomie zaprieť a oči si zakryť a napľuť otcovi, materi!…
    </p>
    <p>
     MIHÁLIK: Synku, keby to nebolo u nás, vaďte sa, čo aj pobite, aj tak idete na vojnu a
            s dvojakou nádejou, ale načo to Samovi rozprávaš, keď je on nie poučený?…
    </p>
    <p>
     JANKO: Aby pochopil, vrátil sa k nám.
    </p>
    <p>
     ŠÚRIK: No, to už, kamarát, zasa nie! Ja od vojenčiny žijem medzi pánmi, čo aj
            slovensky vedia, a počujem, čo vravia. Komu slúžiš, toho vyznávaj. A moje deti už aj mať
            učia uhorsky, a keď narastú, ani nebudú vedieť, že ich starý otec bol kedysi Adam Šúrik
            z Hrubých Hôr. V meste medzi pánmi je to, ujček, inakšie ako tu na sprostej dedine.
     <span class="emphasis">
      <em>
       (Jankovi.)
      </em>
     </span>
     Tak, kamarát!
     <span class="emphasis">
      <em>
       (Hrdý je.)
      </em>
     </span>
    </p>
    <p>
     JANKO: Vidím, vidím na tebe!
    </p>
    <p>
     MIHÁLIK
     <span class="emphasis">
      <em>
       (vstáva):
      </em>
     </span>
     Ale my ešte máme trocha povinnosti…
    </p>
    <p>
     ŠÚRIK: Ale preto ráno predsa len ma zveziete?
    </p>
    <p>
     MIHÁLIK: Áno, len včas príď. Pred piatou.
    </p>
    <p>
     ŠÚRIK: Iste. Dobrú noc. A budeme kamaráti.
     <span class="emphasis">
      <em>
       (Podáva Jankovi
               ruku.)
      </em>
     </span>
     Ja som starý kaprál, ale nebudem hľadieť na to, ani čo si mi dnes
            nabrýzgal. Málo si bol medzi svetom.
    </p>
    <p>
     JANKO: Málo. A ty zasa veľa si videl, ale málo myslel.
    </p>
    <p>
     ŠÚRIK a MIHÁLIK
     <span class="emphasis">
      <em>
       (vychodia).
      </em>
     </span>
    </p>
    <p>
     MIHÁLIK: Stiahni lampu a poď tiež.
     <span class="emphasis">
      <em>
       (Von.)
      </em>
     </span>
    </p>
    <p>
     JANKO
     <span class="emphasis">
      <em>
       (nervózne začesáva si vlasy dlaňami):
      </em>
     </span>
     … A takých
            nevidomých je na tisíce… a otrocky sa kosia za cudzie záujmy.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505113">
        </a>
        Výstup 8.
       </h2>
      </div>
     </div>
    </div>
    <p>
     <span class="emphasis">
      <em>
       Janko, Marka.
      </em>
     </span>
    </p>
    <p>
    </p>
    <p>
     MARKA
     <span class="emphasis">
      <em>
       (vstupuje):
      </em>
     </span>
     Išiel Jób po Jóba…
    </p>
    <p>
     JANKO: Ostali tam oba.
    </p>
    <p>
     MARKA: Ňanku som už stretla a ty nejdeš…
    </p>
    <p>
     JANKO: Chcem dočkať, kým Šúrik zájde…
    </p>
    <p>
     MARKA
     <span class="emphasis">
      <em>
       (zvážnie):
      </em>
     </span>
     Čo?…
    </p>
    <p>
     JANKO: Prišiel, či ho zvezieme, a pokasali sme sa. Škoda, že bol hosťom a nestretli
            sme sa inde.
    </p>
    <p>
     MARKA
     <span class="emphasis">
      <em>
       (rozumie len prvú vetu. Smutno, naivne):
      </em>
     </span>
     A ja sa potom
            nezmestím na vozík…
    </p>
    <p>
     JANKO
     <span class="emphasis">
      <em>
       (dojatý, rozveseľuje sa):
      </em>
     </span>
     Ty pôjdeš?
    </p>
    <p>
     MARKA
     <span class="emphasis">
      <em>
       (len prisvedčivo mykne hlavou).
      </em>
     </span>
    </p>
    <p>
     JANKO
     <span class="emphasis">
      <em>
       (srdečne):
      </em>
     </span>
     Vezmem si ťa na kolená a ty budeš pohoničom.
    </p>
    <p>
     MARKA: Tak, ja! A ja zvrtnem na hory…
    </p>
    <p>
     JANKO: Bolo by… Ale nekryli by ma. Veľa zvedavcov… Teraz už len, ako sa budeme lúčiť
            na ráno? Aby celý svet videl, že si moja, že ma dočkáš, ak ma nezabijú.
    </p>
    <p>
     MARKA
     <span class="emphasis">
      <em>
       (chytí si ruku rukou):
      </em>
     </span>
     Prsteň už mám… To vidia a ináč čo?
            Ja neviem.
    </p>
    <p>
     JANKO
     <span class="emphasis">
      <em>
       (objíme ju v páse):
      </em>
     </span>
     Ja ťa, Marka, verejne bozkám.
    </p>
    <p>
     MARKA: Ale len na líce. Na ústa by som sa hanbila mamy, aj svojej, aj tvojej.
    </p>
    <p>
     JANKO: A prečo? Aj ony sa voľakedy bozkávali…
    </p>
    <p>
     MARKA: Radšej ma, keď už chceš, teraz, tajne.
    </p>
    <p>
     JANKO
     <span class="emphasis">
      <em>
       (bozkáva ju):
      </em>
     </span>
     A otvoríš mi na komôrke okno? Ja už spať
            nebudem a po polnoci treba kone kŕmiť.
    </p>
    <p>
     MARKA
     <span class="emphasis">
      <em>
       (odtíska hlavu Jankovu):
      </em>
     </span>
     Dosť. Čo ti to mysľou letí? Aké
            zimomriavky idú po mne…
    </p>
    <p>
     JANKO: Povečeriame u vás. Rozídeme sa — a ja sa vrátim…
    </p>
    <p>
     MARKA: Keď mama zaspia?
    </p>
    <p>
     JANKO: Otvoríš?
    </p>
    <p>
     MARKA
     <span class="emphasis">
      <em>
       (prikývne):
      </em>
     </span>
     Mhm. Ale ak nás chytia? Ešte ma vyhanbia…
    </p>
    <p>
     JANKO: Zvalíš na mňa.
    </p>
    <p>
     MARKA: A ty sa ich nebojíš?
    </p>
    <p>
     JANKO: Ani obidvoch! Tvojej, ani svojej. A kde budeš, Marka milá, spávať, keď odídem?
    </p>
    <p>
     MARKA: Kde? Ja myslím, ako dosiaľ…
     <span class="emphasis">
      <em>
       (Myslí.)
      </em>
     </span>
     S mamou. Či nemám?…
    </p>
    <p>
     JANKO
     <span class="emphasis">
      <em>
       (schytí Marku a bozkáva ju):
      </em>
     </span>
     Ba! S mamou! S mamou!
    </p>
    <p>
     MARKA
     <span class="emphasis">
      <em>
       (sa trošku bráni).
      </em>
     </span>
    </p>
    <p>
    </p>
    <p>
     <span class="emphasis">
      <em>
       (Opona.)
      </em>
     </span>
    </p>
    <p>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505347">
       </a>
       Dejstvo II.
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2505368">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2505450">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2505758">
        Výstup 3.
       </a>
      </span>
     </dt>
     <dt>
      <span class="sect1">
       <a href="#id2578047">
        Výstup 4.
       </a>
      </span>
     </dt>
     <dt>
      <span class="sect1">
       <a href="#id2578256">
        Výstup 5.
       </a>
      </span>
     </dt>
     <dt>
      <span class="sect1">
       <a href="#id2578430">
        Výstup 6.
       </a>
      </span>
     </dt>
     <dt>
      <span class="sect1">
       <a href="#id2578503">
        Výstup 7.
       </a>
      </span>
     </dt>
     <dt>
      <span class="sect1">
       <a href="#id2579015">
        Výstup 8.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      (U Mihálikov. Jarné, slnečné, nedeľné popoludnie.)
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505368">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       Eva.
      </em>
     </span>
    </p>
    <p>
    </p>
    <p>
     EVA
     <span class="emphasis">
      <em>
       (s okuliarmi sedí ako Matka bolestná v obloku, zaliata slncom, s
               modlitebnou knihou — Nábožné výlevy 1850 — z ktorej pomaly, šepmo, polohlasne sa
               modlí a pravda, niektoré slová, vety preciťuje viac, zastavuje sa na nich a šatôčkou
               si slzy utiera. Výstup musí vyznieť veľmi vážne):
      </em>
     </span>
     Bože pokoje! Ty dopúštíš
            vojny, aby sme tím večmi za prvým večným pokojem túžili. Poprej cirkvi i vlasti naší
            pokoje. Treseme se, když si to neštestí predstavíme, které na nás i na našich bratuv
            vojna uvaluje. Smír národy, jeden proti druhému bojujúci. Srdce králuv a národuv v rukú
            máš a obracíš jich jako potoky, kde chceš. Ó, obrať jich tedy k pokoji! Obdaríš-li nás
            ale pokojem, dej, aby sme ho aj upotrebili, svorne vespolek žili a tebe hríchem
            neuráželi; skrze Ježiše Krista, syna tvého milého…
     <span class="emphasis">
      <em>
       (Eva tu už plače, lebo
               prenáša myseľ na svojho syna.)
      </em>
     </span>
     Pána a Spasitele našeho, který s tebou i
            Duchem svatým živ jest…
     <span class="emphasis">
      <em>
       (zasa je veľmi dojatá)
      </em>
     </span>
     a králuje na večné
            veky vekúv.
     <span class="emphasis">
      <em>
       (Modlí sa.)
      </em>
     </span>
     Otče náš…
     <span class="emphasis">
      <em>
       (Do toho vchádzajú Zuza
               a Marka.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505450">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       Eva, Zuza, Marka.
      </em>
     </span>
    </p>
    <p>
    </p>
    <p>
     ZUZA
     <span class="emphasis">
      <em>
       (drží Marku za ruku, akoby ju silou viedla, dočkajú koniec
               vety):
      </em>
     </span>
     Modlíš sa za syna. Len sa… Ja už aj plačem nad dcérou, vašou
            nevestou. A že máme trochu stihu, poď, vravím jej.
     <span class="emphasis">
      <em>
       (Ukáže na
               Marku.)
      </em>
     </span>
     Nechcela, ale som ju pojala za ruku. Otec váš…?
    </p>
    <p>
     EVA
     <span class="emphasis">
      <em>
       (zložila knihu do lona, ukáže miesto vedľa seba, aby si
               sadli):
      </em>
     </span>
     Šiel do poľa. Nemá doma pomešku ani v nedeľu. Do kostola a potom
            už tratí sa z domu ta, ta, do poľa, do hory…
    </p>
    <p>
     ZUZA
     <span class="emphasis">
      <em>
       (prisadne):
      </em>
     </span>
     A tak by som chcela, aby bol doma…
    </p>
    <p>
     EVA: Prečože tak veľmi…?
    </p>
    <p>
     MARKA
     <span class="emphasis">
      <em>
       (sadla pod pec a je zlomená, založí ruky na život a hľadí do
               zeme).
      </em>
     </span>
    </p>
    <p>
     ZUZA: Čo Janko narukoval, už sme dva razy háby zvárali a ja len myslím a čuším. Ale
            tretí raz: kde sú tvoje rubáše, dcéra moja?
     <span class="emphasis">
      <em>
       (K Marke.)
      </em>
     </span>
     Čo si
            povedala? Teraz vrav!
    </p>
    <p>
     MARKA: Ja som si ich sama oprala.
    </p>
    <p>
     ZUZA: Tak mi sekala, čo sa hádam držala Jankových karát, že jej na každej písal:
            chráň si zdravie, chráň si zdravie, aby si bola mocná…
    </p>
    <p>
     EVA: To jej múdro písal. Šanovať si zdravie…
    </p>
    <p>
     ZUZA: Veď! Keby…! Ale čo mu ona píše, to mi už nečíta… A čo, o Jankovi niet zvesti…
    </p>
    <p>
     EVA: Čo som sa už tej Anky Šúričky naprosila, aby písala mužovi, či by ten nevedel o
            Jankovi. Písala si? Písala. Aj mi ukázala… A nič, nič, nejde odpoveď.
    </p>
    <p>
     ZUZA: … plače vo dne, plače tajne v noci pri mne, objíme ma, modlitbu šepce a umrieť
            sa zberá.
    </p>
    <p>
     EVA: Keby nám ho plač vrátil, už by musel tu byť…
     <span class="emphasis">
      <em>
       (Utrie si
               oči.)
      </em>
     </span>
    </p>
    <p>
     ZUZA: Si chorá. Či ti je čo? Ani mi neje, len sa tak šťaví… Aká je bledá…
    </p>
    <p>
     MARKA
     <span class="emphasis">
      <em>
       (zopne ruky):
      </em>
     </span>
     Mama moja…
     <span class="emphasis">
      <em>
       (Stíchne.)
      </em>
     </span>
    </p>
    <p>
     EVA
     <span class="emphasis">
      <em>
       (ľútostivo):
      </em>
     </span>
     Málo máme trápenia o jedného… Tak musíš s ňou k
            doktorovi…
    </p>
    <p>
     MARKA: Ja nepôjdem, radšej sa do vody hodím.
    </p>
    <p>
     ZUZA a EVA
     <span class="emphasis">
      <em>
       (hľadia jedna na druhú, vážne, strašne vážne. Jednako
               myslia).
      </em>
     </span>
    </p>
    <p>
     EVA: Márii Magdaléne odpustil Ježiš Kristus, bude milostivý i tebe, ak sa mu vyznáš a
            nám materiam.
    </p>
    <p>
     MARKA: Mamičky moje…
     <span class="emphasis">
      <em>
       (Kľakne, zopne ruky.)
      </em>
     </span>
     Takto vás prosím…
            Netrápte sa. Už je môjho života aj tak namále…
    </p>
    <p>
     EVA: Bože! Či ťa, syn môj — hrešiť, tam — kde si?… ak ešte si…
     <span class="emphasis">
      <em>
       (Plače.)
      </em>
     </span>
    </p>
    <p>
     ZUZA
     <span class="emphasis">
      <em>
       (plače tiež).
      </em>
     </span>
    </p>
    <p>
     EVA
     <span class="emphasis">
      <em>
       (ďalej):
      </em>
     </span>
     Navaľuješ nám trápenia, aj keď si ďaleko, keď o
            tebe nič nevieme, či žiješ, či už hniješ… A kedyže ste sa to už opovážili… nevesta moja?
    </p>
    <p>
     MARKA
     <span class="emphasis">
      <em>
       (sucho, tvrdo):
      </em>
     </span>
     Keď sme sa lúčili…
    </p>
    <p>
     ZUZA: Bolo by bývalo krajšie netrhať rozmarín…
    </p>
    <p>
     MARKA: Prosil, aby som ho nezabudla.
    </p>
    <p>
     EVA
     <span class="emphasis">
      <em>
       (smutne):
      </em>
     </span>
     Budeš mať teraz pamiatku. Budeme ju mať všetci, ak
            sa nevráti…
     <span class="emphasis">
      <em>
       (Žiaľ, pauza.)
      </em>
     </span>
    </p>
    <p>
     ZUZA: Tak, tak. Jankov život na nitke visí… A čo otcovi, Janovi tvojmu? Povieme mu?
    </p>
    <p>
     EVA: Dieťa si v živote dom nepostaví… Musíme byť úprimné my; aby to nepočul prvô od
            cudzích.
    </p>
    <p>
     ZUZA: Ty? Ja? Marka? Má ju rád, nech by sa mu sama vyznala…
    </p>
    <p>
     MARKA: Ani, ani čo sekerou budete do mňa rúbať. Keby tu bol Janko…
    </p>
    <p>
     EVA: Keby… Takto prichodí len mne, materi, prvej Nám bude sa starať, keď na svet
            príde.
    </p>
    <p>
     MARKA
     <span class="emphasis">
      <em>
       (bozká jej ruku).
      </em>
     </span>
    </p>
    <p>
     ZUZA: Tak! Otec je otec! Aj povinnosť pred Bohom i svetom.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505758">
        </a>
        Výstup 3.
       </h2>
      </div>
     </div>
    </div>
    <p>
     <span class="emphasis">
      <em>
       Eva, Zuza, Marka, Mihálik.
      </em>
     </span>
    </p>
    <p>
    </p>
    <p>
     MIHÁLIK
     <span class="emphasis">
      <em>
       (vstúpi):
      </em>
     </span>
     Vitajte. Vitaj, nevestička.
     <span class="emphasis">
      <em>
       (Odkladá
               motyčku, sekerku do komory za dvere a vyzlieka kabát.)
      </em>
     </span>
    </p>
    <p>
     EVA: Akože v poli?
    </p>
    <p>
     MIHÁLIK: Trocha vyžaté, vypasené, ale ešte neveľa.
    </p>
    <p>
     MARKA
     <span class="emphasis">
      <em>
       (pomáhala kabát vyzliecť, drží ho).
      </em>
     </span>
    </p>
    <p>
     MIHÁLIK: To ja, to my, mati, budeme mať nevestičku, hľaď, ochotnú…
    </p>
    <p>
     MARKA
     <span class="emphasis">
      <em>
       (vešia kabát za dvere na klinec. Oddane, detsky):
      </em>
     </span>
     Otec náš
            drahý, kde je Janko? Čo je s ním? Žije?
    </p>
    <p>
     MIHÁLIK
     <span class="emphasis">
      <em>
       (vybral si bol z kabáta fajku, mechúr; sadá):
      </em>
     </span>
     Mala si
            ísť so mnou, Marka moja. Bol by som ti ukázal jeho stopy, kde sme spolu chodievali,
            robievali. Ohník si kládli, na studničkách vodu pili, aj slaninku vedľa piekli… Teraz
            istotne neviem o ňom viac ako vy všetci. Posledné karty, ako aj tebe z cesty na
            taliansky front. Odtiaľ jeden list pozachrbát, a dosť! Mne že nepíše… Možno
     <span class="emphasis">
      <em>
       (významne)
      </em>
     </span>
     , že aj píše, ale karty nedôjdu. Pošta, cenzúra…
            nepúšťajú. Ale čo môžu nepustiť k vám…? Už keď ani tebe
     <span class="emphasis">
      <em>
       (Marke)
      </em>
     </span>
     nepíše, voľačo sa stalo s ním, alebo sa deje.
    </p>
    <p>
     EVA: Veď si ty bol vojakom, mal by si vedieť, domyslieť.
    </p>
    <p>
     MIHÁLIK
     <span class="emphasis">
      <em>
       (povedome):
      </em>
     </span>
     Ak aj domýšľam, vám ženám ne — poviem!
    </p>
    <p>
     ZUZA: Len či ešte môže byť živý? — to mi len povedz; uľavíš môjmu materinskému srdcu.
    </p>
    <p>
     MIHÁLIK: Ak ho náhodou nešťastie nestihlo
     <span class="emphasis">
      <em>
       (významne)
      </em>
     </span>
     , tak je
            živý, keď aj nepíše. Majte trpezlivosť.
     <span class="emphasis">
      <em>
       (Zapaľuje si.)
      </em>
     </span>
    </p>
    <p>
     EVA
     <span class="emphasis">
      <em>
       (viac Zuze):
      </em>
     </span>
     Musím Anke Šúričke, aby ešte a zasa napísala
            mužovi… Mlieka jej navidomoči prilievam, aj o prst. Dala som jej pod zemiaky, aj
            zemiaky, fazule, hrachu, na, nasaď si, budeš mať deťom, len píš mu, píš…
    </p>
    <p>
     MIHÁLIK: Veď to vieme, čo Šúrik odpovedal: na fronte boli rozdelení po kompániách,
            doplňovať vypadnutých, a že len zriedka majú službu spolu a či vedľa… A že Šúrik sľúbil
            prezvedať sa ďalej o Jankovi… Tá vaša zvedavosť a netrpezlivosť môžu aj neposlúžiť…
    </p>
    <p>
     EVA: Komu?
    </p>
    <p>
     MIHÁLIK: Všetkým nám!! Iba upozornia poštu, cenzúru… Ja akoby som badal…
    </p>
    <p>
     EVA: Tie vaše noviny, mapy, knižky slovenské, či to musíš mať? — rozťahovať? A
            kupuješ, čo to už ani nepredávajú, povedali mi v meste.
    </p>
    <p>
     MIHÁLIK: V meste… Do myšej diery sa neschovávam, ani pekársku pec nevykúrim nimi. To
            by som bol baba.
    </p>
    <p>
     EVA
     <span class="emphasis">
      <em>
       (pichnutá):
      </em>
     </span>
     A teraz nebudeš baba, ale
     <span class="emphasis">
      <em>
       (pomaly,
               určite)
      </em>
     </span>
     budeš, starý otec, aby si vedel.
    </p>
    <p>
     MIHÁLIK
     <span class="emphasis">
      <em>
       (hľadí, vážne):
      </em>
     </span>
     Čo? Čo ty? Vy???
    </p>
    <p>
     ZUZA: To — Jano, ani sa nespytuj. Stalo sa.
    </p>
    <p>
     EVA: Janko vzal Marke veniec.
    </p>
    <p>
     MARKA
     <span class="emphasis">
      <em>
       (kľakne a zopne ruky pred Mihálikom):
      </em>
     </span>
     Otec náš, drahý…
            Nevyžeňte ma…
    </p>
    <p>
     ZUZA a EVA
     <span class="emphasis">
      <em>
       (zaplačú, utierajú si oči).
      </em>
     </span>
    </p>
    <p>
     MIHÁLIK
     <span class="emphasis">
      <em>
       (podá ruku, dvíha Marku):
      </em>
     </span>
     Vstaň, Marka moja, a keď je
            tak…
     <span class="emphasis">
      <em>
       (ženám)
      </em>
     </span>
     chráňte jej zdravie, ako aj Janko písaval… Teraz už
            rozumiem. Je primladá.
     <span class="emphasis">
      <em>
       (Privinie Marku srdečne, rád.)
      </em>
     </span>
    </p>
    <p>
     MARKA
     <span class="emphasis">
      <em>
       (chytá Mihálikovi ruku a bozkáva ju).
      </em>
     </span>
    </p>
    <p>
     MIHÁLIK: Pán Boh nám požehnaj! Už nebudeme sami. Škoda, že už nemá aspoň tri roky,
            podal by mi uhlík do fajky.
    </p>
    <p>
     EVA: Veď, už, ty, fajka! A čo by som sukňu mala predať, fajka musí byť.
    </p>
    <p>
     MIHÁLIK: A keď je robota, viem ju aj odložiť…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578047">
        </a>
        Výstup 4.
       </h2>
      </div>
     </div>
    </div>
    <p>
     <span class="emphasis">
      <em>
       Mihálik, Eva, Zuza, Marka, Anka.
      </em>
     </span>
    </p>
    <p>
    </p>
    <p>
     ANKA
     <span class="emphasis">
      <em>
       (vbehne s kartou):
      </em>
     </span>
     Ani pozdravenie vám nevravím. Samko
            písal!
    </p>
    <p>
     MIHÁLIK
     <span class="emphasis">
      <em>
       (vstal, ide v ústrety, berie, zakladá okuliare, číta).
      </em>
     </span>
    </p>
    <p>
     ANKA
     <span class="emphasis">
      <em>
       (pokračuje):
      </em>
     </span>
     Teraz mi poštárka na dedine… Len som kukla,
            píše aj o vašom Jankovi, že počul, že…
    </p>
    <p>
     EVA, ZUZA a MARKA
     <span class="emphasis">
      <em>
       (razom):
      </em>
     </span>
     Čo Anka? Čo počul? Žije Janko?
    </p>
    <p>
     ANKA: „Poddal sa — vraj — nepriateľovi!“
    </p>
    <p>
     MIHÁLIK
     <span class="emphasis">
      <em>
       (vzdychne, významne):
      </em>
     </span>
     Nevravím? Vaša netrpezlivosť…
     <span class="emphasis">
      <em>
       (Nedopovie, číta.)
      </em>
     </span>
     Vraj, vraj, ale či je to isté?
     <span class="emphasis">
      <em>
       (Číta ďalej, je aj rád, aj domýšľa, že z takých listov môže aj zlo
               vyjsť.)
      </em>
     </span>
    </p>
    <p>
     ANKA: To „vraj“ ja vravím. Tam je to napísané, ako že sa istotne poddal…
    </p>
    <p>
     MIHÁLIK
     <span class="emphasis">
      <em>
       (si prikyvoval čítanému):
      </em>
     </span>
     Ten tvoj muž, Anka, je nám
            nepriateľom aj vo svete… Radšej nemal písať, keď Janka nevidel a len to počul…
    </p>
    <p>
     EVA: To ako že je už v zajatí…? Veď že je tam poniektorým dobre, tak píšu…
    </p>
    <p>
     ANKA: Nuž keď sa poddal, hádam je už v zajatí a je mu dobre. A môj muž, somár, nejde.
            On sa musí biť „za kráľa a uhorskú…“
     <span class="emphasis">
      <em>
       (Ukazuje na kartu, ktorú ešte drží
               Mihálik v rukách.)
      </em>
     </span>
     Čo je to už len za človeka?
    </p>
    <p>
     MARKA: Ňanka, len či žije Janko? Len či žije, mi povedzte!
    </p>
    <p>
     MIHÁLIK
     <span class="emphasis">
      <em>
       (uspokojený):
      </em>
     </span>
     Žije!
    </p>
    <p>
     MARKA: A kedy príde? Kedy sa vráti?
    </p>
    <p>
     MIHÁLIK: To už len po vojne.
     <span class="emphasis">
      <em>
       (Anke.)
      </em>
     </span>
     To nám necháš, či si
            vezmeš.
     <span class="emphasis">
      <em>
       (Podáva kartu.)
      </em>
     </span>
    </p>
    <p>
     ANKA
     <span class="emphasis">
      <em>
       (berie):
      </em>
     </span>
     Vezmem, ujček; ešte som ju celú dobre neprečítala,
            čo som k vám letela. Nehnevajte sa! Ja len keď ma tetka Eva aj Zuza súrili napísať
            mužovi…
    </p>
    <p>
     MIHÁLIK: Ostatné si domyslíme.
    </p>
    <p>
     EVA: Ďakujem ti, Anka, a poď, dám deťom trocha múčky na rezance; aj maku ti dám. A
            zajtra príď, budeme zemiaky ohŕňať.
     <span class="emphasis">
      <em>
       (Ide von.)
      </em>
     </span>
    </p>
    <p>
     ANKA
     <span class="emphasis">
      <em>
       (ide za ňou von):
      </em>
     </span>
     Tak, Marka, tvoj Janko je už istý so
            životom a môj muž ešte hynie a ani vraj na deň, ani na hodinu nepustia teraz z frontu…
            Že sa akási búrka chystá.
     <span class="emphasis">
      <em>
       (Vo dverách.)
      </em>
     </span>
    </p>
    <p>
     ZUZA: Zdravá si choď, Anka. Aj k nám pošli deti.
    </p>
    <p>
     EVA a ANKA
     <span class="emphasis">
      <em>
       (vyšli).
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578256">
        </a>
        Výstup 5.
       </h2>
      </div>
     </div>
    </div>
    <p>
     <span class="emphasis">
      <em>
       Mihálik, Zuza, Marka, Eva.
      </em>
     </span>
    </p>
    <p>
    </p>
    <p>
     ZUZA: Jano, teraz už ty budeš otec nás všetkých — čo, ako súdiš?
    </p>
    <p>
     MARKA: Čo sa stalo s Jankom? Dobre? Zle?
    </p>
    <p>
     MIHÁLIK: Tá karta nemala prísť.
    </p>
    <p>
     ZUZA: Nuž keď si ju Anka poprečituje, zapýtam, dá nám ju — hodíme do ohňa…
    </p>
    <p>
     MIHÁLIK
     <span class="emphasis">
      <em>
       (dôrazne):
      </em>
     </span>
     Neskoro!
    </p>
    <p>
     ZUZA: Tak dnes…
    </p>
    <p>
     MIHÁLIK: Neskoro!
    </p>
    <p>
     ZUZA: Tak ja už neviem…
    </p>
    <p>
     MIHÁLIK: Anke, jej materi, ústa nezapcháš, a keby aj, vie už o tom poštárka, tá číta,
            čo roznáša, a horšia vec, že vie to už pošta, iste slúžny, žandári…
    </p>
    <p>
     MARKA: Ale je dobre, že je Janko už v zajatí? Ňanka náš!
    </p>
    <p>
     MIHÁLIK: Dobre je už… Ale teraz sa rozísť a nikomu nič. Ženské rozumy nevykladať. Vy
            vravte: „Ja neviem“, „nám nepísal“ a „čo druhí — to nie my“. A predovšetkým po robote,
            po robote…
     <span class="emphasis">
      <em>
       (Marke.)
      </em>
     </span>
     Ale zdravia si dbaj a
     <span class="emphasis">
      <em>
       (Zuze)
      </em>
     </span>
     dbaj, ty, mať! On, Janko, sa ozve, ale to potrvá. Robota
            dá nám prečkať aj ten čas.
    </p>
    <p>
     ZUZA
     <span class="emphasis">
      <em>
       (Marke):
      </em>
     </span>
     Tak poďme my, dieťa moje!
     <span class="emphasis">
      <em>
       (Odchodí.)
      </em>
     </span>
    </p>
    <p>
     MARKA
     <span class="emphasis">
      <em>
       (radostne):
      </em>
     </span>
     Budeme zajtra ohŕňať, ňanka?
     <span class="emphasis">
      <em>
       (Za
               Zuzou ide.)
      </em>
     </span>
     Ja budem koňa vodiť.
    </p>
    <p>
     MIHÁLIK: Budeme, len aby nepršalo.
    </p>
    <p>
     ZUZA
     <span class="emphasis">
      <em>
       (zamočí prst do sväteničky pri dverách):
      </em>
     </span>
     Prázdna vám je…
     <span class="emphasis">
      <em>
       (Jednak sa žehná, obrátiac sa k svätému obrazu.)
      </em>
     </span>
     Ďakujem ti,
            Bože! Spadli mi dnes dva kamene zo srdca.
     <span class="emphasis">
      <em>
       (Vychodí.)
      </em>
     </span>
    </p>
    <p>
     MARKA: A zo mňa celý voz.
    </p>
    <p>
     EVA
     <span class="emphasis">
      <em>
       (sa vracia):
      </em>
     </span>
     Nejdite, ešte nejdite. Potešíme sa, že je už v
            zajatí…
    </p>
    <p>
     MIHÁLIK: Pusť ich, mati, a tešte sa v srdci, úfajte v mysli, ale bez rečí. To vám
            nakladám!
    </p>
    <p>
     ZUZKA a MARKA
     <span class="emphasis">
      <em>
       (vychodia.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578430">
        </a>
        Výstup 6.
       </h2>
      </div>
     </div>
    </div>
    <p>
     <span class="emphasis">
      <em>
       Mihálik, Eva.
      </em>
     </span>
    </p>
    <p>
    </p>
    <p>
     EVA: A čože sa stalo, otec?
    </p>
    <p>
     MIHÁLIK: Už som tie
     <span class="emphasis">
      <em>
       (hodí rukou na dvere)
      </em>
     </span>
     poučil, teraz jazyk za
            zuby a robiť si svoju robotu!
    </p>
    <p>
     EVA
     <span class="emphasis">
      <em>
       (urazená):
      </em>
     </span>
     Robiť mne nemusíš rozkazovať. Či sa málo
            kničujem, čo Janko odišiel? Kohút spieva — vstávam. Tri kravy, teľa, svine…
    </p>
    <p>
     MIHÁLIK: Vidím.
     <span class="emphasis">
      <em>
       (Prísne.)
      </em>
     </span>
     A ja len, aby ste, ženy, nevymýšľali
            reči, a už nie nijak o Jankovi. To pochop v svojej ženskej hlave. Nezmýšľať, nevravieť,
            ani nehľadieť…
    </p>
    <p>
     EVA: Ba, ktože sa to mihol?
    </p>
    <p>
     MIHÁLIK: Čuš!
     <span class="emphasis">
      <em>
       (Ide do dvier.)
      </em>
     </span>
     Vari nás niekto pod oblokmi
            počúval?
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578503">
        </a>
        Výstup 7.
       </h2>
      </div>
     </div>
    </div>
    <p>
     <span class="emphasis">
      <em>
       Mihálik, Eva, notár, dvaja žandári.
      </em>
     </span>
    </p>
    <p>
    </p>
    <p>
     NOTÁR
     <span class="emphasis">
      <em>
       (s aktovkou vstupuje):
      </em>
     </span>
     Ani klopať nemusíme…
    </p>
    <p>
     EVA
     <span class="emphasis">
      <em>
       (nazrie do dvier, zalomí rukami, ale spamätá sa):
      </em>
     </span>
     Ježiš
            milostivý!…
    </p>
    <p>
     NOTÁR: Pán Mihálik! Vráťte sa.
     <span class="emphasis">
      <em>
       (Podá mu ruku.)
      </em>
     </span>
    </p>
    <p>
     MIHÁLIK: So žandármi, pán notár?
    </p>
    <p>
     NOTÁR a MIHÁLIK
     <span class="emphasis">
      <em>
       (sadnú k stolu).
      </em>
     </span>
    </p>
    <p>
     ŽANDÁRI
     <span class="emphasis">
      <em>
       (nemo a nedbalo pozdravia kývnutím ruky a druhý na stráž ku dverám,
               prvý k stolu ide).
      </em>
     </span>
    </p>
    <p>
     EVA
     <span class="emphasis">
      <em>
       (v hrôze, zadŕha sa jej reč):
      </em>
     </span>
     Pekne vítam. Nech sa páči
            sadnúť.
     <span class="emphasis">
      <em>
       (Sadne sama pod pec, nevládna.)
      </em>
     </span>
    </p>
    <p>
     NOTÁR: Z vyššieho nariadenia…
    </p>
    <p>
     MIHÁLIK: Akéhože?
    </p>
    <p>
     NOTÁR: Vojenského… Mám a majú páni…
     <span class="emphasis">
      <em>
       (Ukáže na žandárov.)
      </em>
     </span>
     Pero
            dajte.
    </p>
    <p>
     PRVÝ ŽANDÁR
     <span class="emphasis">
      <em>
       (vyťahuje z kapsičky hárok):
      </em>
     </span>
     Rozkaz…
    </p>
    <p>
     NOTÁR: Pán vyšetrujúci sudca poveril ma zistiť…
    </p>
    <p>
     PRVÝ ŽANDÁR: A nás — spraviť u vás prehliadku.
    </p>
    <p>
     NOTÁR
     <span class="emphasis">
      <em>
       (rozkladá aktovku, písma a berie pero):
      </em>
     </span>
     Nemilá vec i pre
            vás i pre mňa, ale dúfam, že skončí sa pokojne a bez protivenstva a násilia. Začnime.
    </p>
    <p>
     MIHÁLIK: Začnite!
    </p>
    <p>
     NOTÁR
     <span class="emphasis">
      <em>
       (píše asi formulu zápisnice).
      </em>
     </span>
    </p>
    <p>
     PRVÝ ŽANDÁR
     <span class="emphasis">
      <em>
       (už obzerá policu, otvára truhlu, almaru, prekladá, vykladá
               šaty, knihy, časopisy, písma, listy. Slovom hľadá, a čo sa mu vidí,
               odkladá).
      </em>
     </span>
    </p>
    <p>
     EVA
     <span class="emphasis">
      <em>
       (zalamuje ruky, plače a chce von):
      </em>
     </span>
     Bože dobrý, či už nebude
            konca?…
    </p>
    <p>
     DRUHÝ ŽANDÁR
     <span class="emphasis">
      <em>
       (nepustí ju):
      </em>
     </span>
     Pani gazdiná, nesmiete von.
    </p>
    <p>
     NOTÁR: Mihálička moja, sadnite si a ticho. Ani „nebožekať“, aby ste nás nemýlili…
    </p>
    <p>
     MIHÁLIK
     <span class="emphasis">
      <em>
       (Eve):
      </em>
     </span>
     Ani som nekradol, ani nezabíjal — tak čože?
            Nestrachuj sa!
    </p>
    <p>
     EVA
     <span class="emphasis">
      <em>
       (sadne a čuší, sleduje).
      </em>
     </span>
    </p>
    <p>
     PRVÝ ŽANDÁR: Knihy, časopisy, mapy frontov… Svedectvá vášho zmýšľania a presvedčenia…
    </p>
    <p>
     MIHÁLIK: Tak je; čo tajiť? Som dosť starý, aby som mal svoje presvedčenie.
    </p>
    <p>
     NOTÁR: Mám vás vypočuť na otázky: či viete o tom, že váš syn, Ján Mihálik mladší, na
            fronte zbehol k nepriateľovi?
     <span class="emphasis">
      <em>
       (Kýva hlavou opatrne, ale záporne, naznačuje nič
               nepriznať.)
      </em>
     </span>
    </p>
    <p>
     MIHÁLIK: Ja som od syna, hádam, štvrť roka už slova nedostal. Domýšľal som, prečo…
    </p>
    <p>
     PRVÝ ŽANDÁR: Čo ste domýšľali?
    </p>
    <p>
     MIHÁLIK
     <span class="emphasis">
      <em>
       (ostro):
      </em>
     </span>
     Že mi ich konfiškujete.
     <span class="emphasis">
      <em>
       (Potešený.)
      </em>
     </span>
     A tak úradne od vás prvého sa dozvedám, že zbehol.
    </p>
    <p>
     NOTÁR
     <span class="emphasis">
      <em>
       (prikývne, že Mihálik dobre odpovedal, píše):
      </em>
     </span>
     „Nevedel.“
    </p>
    <p>
     PRVÝ ŽANDÁR: Kde máte synove listy, karty?
    </p>
    <p>
     MIHÁLIK: Mati, Eva! Aby nehľadali a v truhlách nebŕľali, podaj!
    </p>
    <p>
     EVA
     <span class="emphasis">
      <em>
       (zazerá na muža, ale ide a z truhly podá niekoľko karát).
      </em>
     </span>
    </p>
    <p>
     PRVÝ ŽANDÁR
     <span class="emphasis">
      <em>
       (prečituje, obzerá, našiel. Odkladá k časopisom, z ktorých vzal
               po jednom-dvoch číslach, aj nejaký zošit, knižky):
      </em>
     </span>
     Pamiatke Jozefa
            Miloslava Hurbana.
    </p>
    <p>
     MIHÁLIK: Keby ste si to, páni, prečítali… poučili by ste sa o hyenách v našom kraji.
            Väčšieho citu človek málo zažije…
    </p>
    <p>
     NOTÁR
     <span class="emphasis">
      <em>
       (Mihálika za ruku stláča, aby zamĺkol):
      </em>
     </span>
     Či ste vedeli, že
            váš syn sa pripravuje na útek a chystá sa zrušiť jeho veličenstvu, pánu cisárovi a
            kráľovi danú prísahu?
     <span class="emphasis">
      <em>
       (Naznačuje nepriznať.)
      </em>
     </span>
     Ak by vám to mohol
            niekto, pán Mihálik, dokázať, rozmyslite vaše úprimné priznanie
     <span class="emphasis">
      <em>
       (naznačuje
               nepriznať)
      </em>
     </span>
     , bude vám uľahčujúcou okolnosťou. Lebo aj keď sa to syna
            týkalo, vy ste boli zákonne povinný úmysle synove oznámiť…
    </p>
    <p>
     MIHÁLIK: Nech mi to súd dokáže. A spovedáme sa len priateľom a Bohu.
    </p>
    <p>
     NOTÁR
     <span class="emphasis">
      <em>
       (píše):
      </em>
     </span>
     „Nevedel.“
    </p>
    <p>
     PRVÝ ŽANDÁR: I to, prosím, zapísať: „Spovedáme sa len priateľom a Bohu.“
    </p>
    <p>
     NOTÁR: To je bežná reč u ľudu.
     <span class="emphasis">
      <em>
       (Nasilu sa smeje.)
      </em>
     </span>
     Ako „nikomu,
            ani žene“…
    </p>
    <p>
     PRVÝ ŽANDÁR: Čiastočné priznávanie sa. Len pobožná vytáčka, taká reč.
     <span class="emphasis">
      <em>
       (Podáva notárovi list a ukazuje prstom.)
      </em>
     </span>
    </p>
    <p>
     NOTÁR
     <span class="emphasis">
      <em>
       (číta):
      </em>
     </span>
     „Už nás je tu pekný počet, kamarátov, rovnakého
            zmýšľania.“
     <span class="emphasis">
      <em>
       (Ochabne.)
      </em>
     </span>
    </p>
    <p>
     PRVÝ ŽANDÁR
     <span class="emphasis">
      <em>
       (vezme od notára a drží Mihálikovi pred očami):
      </em>
     </span>
     Ako
            ste dostali tento list?
    </p>
    <p>
     MIHÁLIK: Ako druhé, poštou!
    </p>
    <p>
     PRVÝ ŽANDÁR
     <span class="emphasis">
      <em>
       (strmo):
      </em>
     </span>
     Nie je pravda! To je prepašovaný z frontu,
            necenzurovaný.
    </p>
    <p>
     MIHÁLIK: Tak ja som ho mal dať cenzurovať? Páni… páni…!
    </p>
    <p>
     NOTÁR: Tá omluva, páni, vari stačí.
    </p>
    <p>
     PRVÝ ŽANDÁR: Nestačí!
     <span class="emphasis">
      <em>
       (Pomyslí.)
      </em>
     </span>
     Ba stačí, k materiálu, čo máme,
            stačí, a ako stačí!
     <span class="emphasis">
      <em>
       (Postaví sa prísne.)
      </em>
     </span>
    </p>
    <p>
     DRUHÝ ŽANDÁR
     <span class="emphasis">
      <em>
       (sa tiež vypne).
      </em>
     </span>
    </p>
    <p>
     PRVÝ ŽANDÁR
     <span class="emphasis">
      <em>
       (notárovi):
      </em>
     </span>
     Zápisnica dokončená… Bez podpisu.
    </p>
    <p>
     NOTÁR
     <span class="emphasis">
      <em>
       (nevládne pohyby, píše, balí).
      </em>
     </span>
    </p>
    <p>
     PRVÝ ŽANDÁR
     <span class="emphasis">
      <em>
       (Mihálikovi):
      </em>
     </span>
     V mene zákona vás, Ján Mihálik starší,
            zatýkam!
    </p>
    <p>
     MIHÁLIK
     <span class="emphasis">
      <em>
       (vstal):
      </em>
     </span>
     Vaša moc…
    </p>
    <p>
     EVA: Čo si ja počnem v tomto dome?
     <span class="emphasis">
      <em>
       (Zalamuje ruky, plače.)
      </em>
     </span>
    </p>
    <p>
     PRVÝ ŽANDÁR: Oblečte sa na cestu!
    </p>
    <p>
     MIHÁLIK
     <span class="emphasis">
      <em>
       (vážne obzerá sa po izbe, zmätený).
      </em>
     </span>
    </p>
    <p>
     NOTÁR
     <span class="emphasis">
      <em>
       (dopísal, zbalil, odchádza):
      </em>
     </span>
     Zbohom! Do videnia!
     <span class="emphasis">
      <em>
       (Ide von, nechá dvere otvorené.)
      </em>
     </span>
     Čo vy tu?
     <span class="emphasis">
      <em>
       (Zašiel.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579015">
        </a>
        Výstup 8.
       </h2>
      </div>
     </div>
    </div>
    <p>
     <span class="emphasis">
      <em>
       Mihálik, Eva, prvý a druhý žandár, Zuza, Marka.
      </em>
     </span>
    </p>
    <p>
    </p>
    <p>
     MARKA
     <span class="emphasis">
      <em>
       (vbehne):
      </em>
     </span>
     Otec náš!
     <span class="emphasis">
      <em>
       (Hodí sa na prsia Mihálikovi
               a rukami ho objíma, s plačom.)
      </em>
     </span>
    </p>
    <p>
     PRVÝ ŽANDÁR: Preč! Kto je to?
     <span class="emphasis">
      <em>
       (Trhne Marku za ruku.)
      </em>
     </span>
    </p>
    <p>
     MARKA: Netrhajte ma!
    </p>
    <p>
     PRVÝ ŽANDÁR
     <span class="emphasis">
      <em>
       (odtrhne):
      </em>
     </span>
     Pôjdeš s nami za protivenie sa vrchnosti.
    </p>
    <p>
     MARKA: Vezmite ma!
     <span class="emphasis">
      <em>
       (Drží Mihálika za ruku).
      </em>
     </span>
    </p>
    <p>
     MIHÁLIK: Synova nevesta…
    </p>
    <p>
     PRVÝ ŽANDÁR: Rozlúčiť sa a von!
    </p>
    <p>
     ZUZA
     <span class="emphasis">
      <em>
       (tíško zalamuje ruky, Eve):
      </em>
     </span>
     Lepšie nášmu otcovi pod zemou.
            Aspoň nevidí krivdy ľudské…
    </p>
    <p>
     MIHÁLIK
     <span class="emphasis">
      <em>
       (Marke):
      </em>
     </span>
     Nevesta moja, Janko zbehol, mňa berú, nádej vám
            zostane.
    </p>
    <p>
     EVA a ZUZA
     <span class="emphasis">
      <em>
       (plačú):
      </em>
     </span>
     Slabý náš kvet…
    </p>
    <p>
     MARKA
     <span class="emphasis">
      <em>
       (nenávistne hľadí na žandárov).
      </em>
     </span>
    </p>
    <p>
     MIHÁLIK: A tešte sa piesňou
     <span class="emphasis">
      <em>
       (gesto)
      </em>
     </span>
     „žije, žije, duch
            slovenský…“
    </p>
    <p>
     PRVÝ ŽANDÁR: Dosť! Dám vám retiazky!
    </p>
    <p>
     MIHÁLIK: Len ešte dajte ruku podať mojej starostlivej žene!
     <span class="emphasis">
      <em>
       (Podá.)
      </em>
     </span>
     Eva moja, tráp sa, máš sa pre koho.
     <span class="emphasis">
      <em>
       (Zuze
               podal.)
      </em>
     </span>
     Zuza, pomáhajte si a dôverujte.
    </p>
    <p>
     MARKA
     <span class="emphasis">
      <em>
       (mu ruku bozkala).
      </em>
     </span>
    </p>
    <p>
     MIHÁLIK
     <span class="emphasis">
      <em>
       (bozkáva ju na čelo):
      </em>
     </span>
     Bože, žehnaj môj nevoľný odchod z
            tohto domu a hospodárstva. Chráň ho a môjho syna v príhodný čas mi vráť!
    </p>
    <p>
     EVA
     <span class="emphasis">
      <em>
       (spína ruky):
      </em>
     </span>
     Bože dobrotivý, pošli mi pomoc!
     <span class="emphasis">
      <em>
       (Klesá na kolená.)
      </em>
     </span>
    </p>
    <p>
    </p>
    <p>
     <span class="emphasis">
      <em>
       (Opona.)
      </em>
     </span>
    </p>
    <p>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579191">
       </a>
       Dejstvo III.
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2579220">
        Výstup 1.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      (Les na talianskom fronte. Zákopy, drôtené prekážky, zlámané stromy. Hučia delá,
            štekajú guľomety. Medzi zákopmi dvaja-traja ranení a obviazaní vojaci predierajú sa do
            úzadia. Padajú odstrelené haluze a lístie. Svitá. Z inej strany vstúpi na javisko Janko
            a Šúrik.)
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579220">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       Janko, Šúrik.
      </em>
     </span>
    </p>
    <p>
    </p>
    <p>
     JANKO
     <span class="emphasis">
      <em>
       (od potu a prachu sčernelý, ide voľne prvý a obzerá sa na Šúrika. Je
               v talianskej rovnošate, ale holohlavý, bez plášťa. Zajatý).
      </em>
     </span>
    </p>
    <p>
     ŠÚRIK
     <span class="emphasis">
      <em>
       (zvinutý plášť cez plece, čiapku zatisnutú na oči, na pleci puška s
               bodlom, na páse granáty. Poháňa Janka):
      </em>
     </span>
     Avanti! Avanti!
     <span class="emphasis">
      <em>
       (Ukazuje
               hore na padajúce haluze, naznačuje, aby čím skorej vyšli z toho
               nebezpečenstva.)
      </em>
     </span>
     Lebo ešte tu zdochneme.
    </p>
    <p>
     JANKO
     <span class="emphasis">
      <em>
       (obráti sa proti Šúrikovi, zastane):
      </em>
     </span>
     Tie letia vysoko.
            Postojme, Samo Šúrik.
    </p>
    <p>
     ŠÚRIK
     <span class="emphasis">
      <em>
       (zastane, hľadí na Janka, slabikovane):
      </em>
     </span>
     Ja-no! Tvojho boha
            hrubo-horského, si to ozaj ty? Taký si ty Talian!?
    </p>
    <p>
     JANKO: Som československý legionár!
    </p>
    <p>
     ŠÚRIK: Ty? Dezertér, zbeh — legionár?
    </p>
    <p>
     JANKO: Legionár!
    </p>
    <p>
     ŠÚRIK
     <span class="emphasis">
      <em>
       (v čertovskej radosti):
      </em>
     </span>
     Tak už mám tri týždne dovolenej v
            hrsti! Éljen!
    </p>
    <p>
     JANKO: Striebornú…
    </p>
    <p>
     ŠÚRIK: …sa im na ňu…!
    </p>
    <p>
     JANKO: Tristo korún…
    </p>
    <p>
     ŠÚRIK: Za tie ťa dám odfotografovať, keď budeš visieť.
    </p>
    <p>
     JANKO: Daj!
    </p>
    <p>
     ŠÚRIK: Vezmem otcovi tvojmu…
    </p>
    <p>
     JANKO: Bude hrdý…
    </p>
    <p>
     ŠÚRIK: Nikdy ty viac Hrubých Hôr neuvidíš…
    </p>
    <p>
     JANKO: Ty ich pozdravíš! Si ich synom, ako ja!
    </p>
    <p>
     ŠÚRIK: Bolo vám voľakoľkým uveriť a zbehnúť? Na letáky akéhosi, vraj, podplukovníka
            Štefánika…???
    </p>
    <p>
     JANKO: Nie „akéhosi“. Vtedy sme len verili, dnes vieme: to je náš rodák, hrdina vo
            francúzskej armáde. Ja som ho videl, on ma na čelo bozkal!
    </p>
    <p>
     ŠÚRIK: A za to ťa o hodinu bozká smrť!
    </p>
    <p>
     JANKO: Viem!
    </p>
    <p>
     ŠÚRIK: A otec tvoj v árešte…
    </p>
    <p>
     JANKO
     <span class="emphasis">
      <em>
       (trpko):
      </em>
     </span>
     V árešte?
     <span class="emphasis">
      <em>
       (Hrdo.)
      </em>
     </span>
     My mu ho
            otvoríme…
    </p>
    <p>
     ŠÚRIK: Ty? Najväčšie bláznovstvo si spravil…
    </p>
    <p>
     JANKO: Ej, Samo, nenazvi bláznovstvom boj za slobodu!
    </p>
    <p>
     ŠÚRIK: Už ju dnes budeš mať: na doline v priekope. A Marka pred pôrodom…
    </p>
    <p>
     JANKO: Buď zdravá! Viac sa neuvidíme. Vychovaj, vychovaj mstiteľa…
     <span class="emphasis">
      <em>
       (Hľadí
               hore ako vo sne)
      </em>
     </span>
     za moju smrť.
    </p>
    <p>
     ŠÚRIK: Môžeš hľadieť, vzdychať do oblakov — nič to nepomôže.
    </p>
    <p>
     JANKO
     <span class="emphasis">
      <em>
       (mäkko):
      </em>
     </span>
     Samo, zachráň ma! Sme predsa rodáci.
     <span class="emphasis">
      <em>
       (Určite.)
      </em>
     </span>
     Sloboda bude i tebe slobodou, keď pochopíš…
    </p>
    <p>
     ŠÚRIK: Ja? Ale ja ťa mám? Keď sa mám dostať domov, do svojej služby? Si šialený??
    </p>
    <p>
     JANKO: Budeš ju mať a nebudeš sa hrbiť, ani rod zapredávať a meno si kupovať…
    </p>
    <p>
     ŠÚRIK: Nepoučuj ma! Nadožieral si sa ma, keď sme rukovali… Čo teba do toho, čo ja
            robím s menom, so ženou, deťmi?! Ešte slovo!… Ha — ha — ha! Čo ty mne môžeš sľubovať v
            hodine svojej smrti, a keď ja ťa mám v rukách?? Úzko ti je za tvoje bláznovstvo
            podstúpiť…
    </p>
    <p>
     JANKO
     <span class="emphasis">
      <em>
       (mierne):
      </em>
     </span>
     Ja som život za našu myšlienku…
    </p>
    <p>
     ŠÚRIK
     <span class="emphasis">
      <em>
       (skočí):
      </em>
     </span>
     … za svoju! Nie za moju!
    </p>
    <p>
     JANKO: Tak za moju… podpísal nie dnes. Ale ty, ak by si mohol pochopiť ju…
     <span class="emphasis">
      <em>
       (vzrušene)
      </em>
     </span>
     Samo, niet v tebe už ani iskierky citu, rozumu k
            mojim slovám? Očami by si ma prepálil prv, než ma obesia? Tak ťa tá uhorská služba
            zotročila?
    </p>
    <p>
     ŠÚRIK: Ba by som ťa sám spálil! Lebo aj vy predlžujete vojnu, pre vás sme museli aj
            dnes do útoku.
    </p>
    <p>
     JANKO: Slováci a všetci zhrbení, čo otročíte uhorskej vláde, mali ste už byť s nami.
            Myšlienka slobody vôbec a slobody našej ťa nepohne?
    </p>
    <p>
     ŠÚRIK: Mne je jedno, čo aj čertovi, nielen uhorskej vláde slúžiť, nech ma len platí…
            Ber sa!
    </p>
    <p>
     JANKO: Ani trošku ma nevieš ospravedlniť v svojej hlave? A môjho otca a svojho otca,
            poddaných dedov našich? Náš spoločný rod, našu zem, reč a pieseň, čo mne i tebe nad
            kolískou matere spievali? S ňou sme mládenčili?
    </p>
    <p>
     ŠÚRIK: A koľkože vás je? Ako to vyhrať chcete?
    </p>
    <p>
     JANKO: Dosť! S nami sú všetky demokracie sveta, aj Amerika!
    </p>
    <p>
     ŠÚRIK: To bije sa všetko za tvoj malý národ?
    </p>
    <p>
     JANKO: I tvoj, Samo, i tvoj malý národ. A od Bavorska po Užhorod je náš národ už
            väčší. A bijú sa Juhoslávci, Poliaci, Rumuni a Rusi bili sa tiež. A my v právach
            ožobráčení Slováci a ukracovaní bratia Česi budeme slobodní, rovní iným ľuďom a národom,
            keď to väzenie národov našich rozvalíme. Budeme mať svoj štát, svoju republiku! Už nás
            uznávajú Taliansko, Francúzsko, Anglicko, Amerika… Pochop, brate…!
    </p>
    <p>
     ŠÚRIK
     <span class="emphasis">
      <em>
       (nevrlo):
      </em>
     </span>
     Čo pochopiť? Ja som sa mal dobre, nebyť vojny.
    </p>
    <p>
     JANKO: Na tele dobre, ale ducha máš spútaného. Poď so mnou nazad, zaplesáš, čo
            počuješ!
    </p>
    <p>
     ŠÚRIK: Ja? Do toho pekla? Si ozaj pochabý?
    </p>
    <p>
     JANKO: Až veľmi vážny. Veď vedieš ma na smrť!
    </p>
    <p>
     ŠÚRIK: Moju ženu, deti, podporili tvoji… zaplatím hneď.
    </p>
    <p>
     JANKO: Nespomínaj znovu tie hmotárske veci. Na ducha pomysli. Máš deti, strojme tým
            slobodu ľudskú, národnú. Ďalej mysli, vyššie hľaď, poď nazad!
    </p>
    <p>
     ŠÚRIK: Prebíjať sa cez to peklo, front?? Za nič! Za nič!!
     <span class="emphasis">
      <em>
       (Streľba znovu
               silnejšie hučí, padajú zas vetvy, lístie.)
      </em>
     </span>
    </p>
    <p>
     JANKO: Rozdelíme si šaty, ja povediem…
    </p>
    <p>
     ŠÚRIK: Ja povediem! Ale
     <span class="emphasis">
      <em>
       (rozhodne)
      </em>
     </span>
     — k našim…
    </p>
    <p>
     JANKO: Tri týždne ťa nespasia…
    </p>
    <p>
     ŠÚRIK: Spasia! Viac ma sem nedostanú! A život, život mám zachránený! Možno, ty mi ho,
            Jano, zachraňuješ… Niečo sa tam deje…
    </p>
    <p>
     JANKO
     <span class="emphasis">
      <em>
       (nádejne):
      </em>
     </span>
     Protiútok našich. Dočkajme ho…
    </p>
    <p>
     ŠÚRIK: Bež! Ja sa tu nedám zabiť pre teba!
    </p>
    <p>
     JANKO: Mohli by sme sa zachrániť oba na tej strane…
    </p>
    <p>
     ŠÚRIK: Ja ešte raz do útoku? Ani za tvoju slovenčinu, ani tvoj krk! Čo si si uvaril —
            žer!
     <span class="emphasis">
      <em>
       (Ustrašený.)
      </em>
     </span>
     Bež!
     <span class="emphasis">
      <em>
       (Sníma pušku.)
      </em>
     </span>
    </p>
    <p>
     JANKO: Dočkaj! Dočkajme! Kryme sa za stromy…
    </p>
    <p>
     ŠÚRIK: Ani minúty! Mne je život drahý. Hni sa, inak ťa zastrelím.
    </p>
    <p>
     JANKO
     <span class="emphasis">
      <em>
       (roztrhne blúzu):
      </em>
     </span>
     Streľ. Nechaj ma tu a ty choď!
    </p>
    <p>
     ŠÚRIK: Stratím tri týždne…
    </p>
    <p>
     JANKO: A ja všetko…
    </p>
    <p>
     ŠÚRIK: Do podozrenia prídem… Hni sa! Alebo zavolám, alebo ťa bodnem! Zdochýnaj,
            povrazu predsa neujdeš!
    </p>
    <p>
     JANKO: Bil si sa za cudzích, teraz nastáva ti chvíľka boja za svojich. Samo, reskíruj
            za brata — rodáka…
    </p>
    <p>
     ŠÚRIK: Ja svoj život za teba?
    </p>
    <p>
     JANKO: Pamätaj, spomeň si v tejto strašnej chvíli,
    </p>
    <p>
     že máš dve deti, i mne sa rodí synček — dcérka… Požičaj mi plášť… Odopni granáty…
            Pusť ma…
    </p>
    <p>
     ŠÚRIK: Ľutujem ťa, Jano, ale visieť budeš.
    </p>
    <p>
     JANKO: Vyjdime do týchto haluzí, skryjú nás…
    </p>
    <p>
     ŠÚRIK: Si hluchý!? Nečuješ v nich švist guliek? Bež, lebo ťa bodnem!
     <span class="emphasis">
      <em>
       (Napriahne pušku.)
      </em>
     </span>
    </p>
    <p>
     JANKO
     <span class="emphasis">
      <em>
       (bleskurýchle vrhne sa na Šúrika, vykrúti mu razom pušku a Šúrika
               kole do pŕs, držiac ustavične pušku na jeho prsiach):
      </em>
     </span>
     Tak — padni — ty!
    </p>
    <p>
     ŠÚRIK
     <span class="emphasis">
      <em>
       (padá):
      </em>
     </span>
     De-ti…
     <span class="emphasis">
      <em>
       (slabo volá)
      </em>
     </span>
     mo-je
            de-ti…
     <span class="emphasis">
      <em>
       (Zomiera.)
      </em>
     </span>
    </p>
    <p>
     JANKO
     <span class="emphasis">
      <em>
       (vytrhne pušku, postojí, pomyslí, strhne zo Šúrika plášť, berie
               pušku, obrátil sa a vykročí, odkiaľ vyšli).
      </em>
     </span>
    </p>
    <p>
    </p>
    <p>
     <span class="emphasis">
      <em>
       (Opona.)
      </em>
     </span>
    </p>
    <p>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579767">
       </a>
       Dejstvo IV.
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2579790">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2579992">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2580253">
        Výstup 3.
       </a>
      </span>
     </dt>
     <dt>
      <span class="sect1">
       <a href="#id2580589">
        Výstup 4.
       </a>
      </span>
     </dt>
     <dt>
      <span class="sect1">
       <a href="#id2580747">
        Výstup 5.
       </a>
      </span>
     </dt>
     <dt>
      <span class="sect1">
       <a href="#id2581075">
        Výstup 6.
       </a>
      </span>
     </dt>
     <dt>
      <span class="sect1">
       <a href="#id2581236">
        Výstup 7.
       </a>
      </span>
     </dt>
     <dt>
      <span class="sect1">
       <a href="#id2581653">
        Výstup 8.
       </a>
      </span>
     </dt>
     <dt>
      <span class="sect1">
       <a href="#id2581898">
        Výstup 9.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      (U Mihálikov pred Vianocami 1918. Poludnie. K starému nábytku pribudne maľovaná
            kolíska a kvety v oblokoch.)
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579790">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       Mihálik, Eva, Anka.
      </em>
     </span>
    </p>
    <p>
    </p>
    <p>
     MIHÁLIK a EVA
     <span class="emphasis">
      <em>
       (poobedovali, Eva odnáša misku, taniere a
               príbory).
      </em>
     </span>
    </p>
    <p>
     EVA: Už keď telegrafoval — príde!
    </p>
    <p>
     MIHÁLIK: Idem ešte po drevo. Kým sanica trvá.
    </p>
    <p>
     EVA: Šúrička dojí, Marka nemôže od dieťaťa, ktože ti pomôže naložiť, potisnúť? A ja
            chystám…
    </p>
    <p>
     MIHÁLIK: Voniam — čože si?…
    </p>
    <p>
     EVA: Tú krivú hus pečiem.
    </p>
    <p>
     MIHÁLIK
     <span class="emphasis">
      <em>
       (vezme v obloku okuliare, založí na oči a berie
               telegram):
      </em>
     </span>
     „Prídem zajtra — Janko!“ Je to reč? Bolo by ho svet stálo
            doložiť slovo: ráno — na poludnie — večer?…
    </p>
    <p>
     EVA: Ráno neprišiel, poludnie je tu, tak už musí prísť. Prišlo by mu ľúto nenájsť
            otca doma. Rob si na dvore. Strúhaj šindle ako vše, alebo zájdi Janíčka pokolísať. Marka
            s materou tiež chystajú… A keď sa ti nechce, fajč a čítaj…
    </p>
    <p>
     MIHÁLIK: To ja budem vedieť, čo čítam, keď sa mi po roku syn vracia, a vracia sa ako
            legionár! Čože ty vieš, mati, čo je to, čo to bolo!
    </p>
    <p>
     ANKA
     <span class="emphasis">
      <em>
       (z pitvora, otvárajúc dvere):
      </em>
     </span>
     Tetka, poďte si precediť.
    </p>
    <p>
     EVA: Idem.
     <span class="emphasis">
      <em>
       (Vyjde.)
      </em>
     </span>
    </p>
    <p>
     MIHÁLIK
     <span class="emphasis">
      <em>
       (zapaľuje si do fajky a krúti a len krúti hlavou nad
               telegramom).
      </em>
     </span>
    </p>
    <p>
     ANKA
     <span class="emphasis">
      <em>
       (vojde vziať z kotlíka do šochtára teplej vody. Ani pani, ani
               sedliačka; dodiera panské a priberá sedliacku šatu).
      </em>
     </span>
    </p>
    <p>
     MIHÁLIK: Tak, Anka, je to rozum: „Prídem — zajtra?“
    </p>
    <p>
     ANKA: Vám je deň dlho — a ja som o svojom mužovi už pol roka ani slova… Predsa to len
            bude pravda, že umrel…
    </p>
    <p>
     MIHÁLIK: Ešte never. Dochodia legionári, prídu aj zajatí. A medzi tými môže byť aj
            tvoj Samo.
    </p>
    <p>
     ANKA: Dal by Pán Boh, ujček, ale to úradné písmo — padol za cisára a vlasť… a
            kamaráti iba potvrdzujú, čo aj inak.
    </p>
    <p>
     MIHÁLIK: Čítal som ho neraz: „Za frontom preklatý — umrel.“ A to mi, starému
            vojakovi, nejde do hlavy. Keby prestrelený — no guľky fŕkajú, odrážajú sa… Ale preklatý…
            Iba že by si sám vzal život, alebo ak by ho kamarát v hádke. Ale front — nie kasárne.
            Aké hádky krvavé? Ani pre frajerky, ani pre majetky. To nemôže byť — príde ti! A dačo
            bude aj náš Janko vedieť.
    </p>
    <p>
     ANKA
     <span class="emphasis">
      <em>
       (vychodí):
      </em>
     </span>
     „Ani pre frajerky, ani pre majetky.“ Len on
            dakedy býval zlostný, neústupný… Ale prečo by sa bol s kým klal! Moje siroty. Mám sa ja
            čo nachodiť s hrncom po dedine…
    </p>
    <p>
     MIHÁLIK: Len ste nemali pole popredať a materi tvojej len že nechal domček. A z toho
            neodhryzneš, čo je aj drevený.
    </p>
    <p>
     ANKA: On sa už len mestu úfal. Službe.
     <span class="emphasis">
      <em>
       (Vyšla.)
      </em>
     </span>
    </p>
    <p>
     MIHÁLIK: A nemal by som ho ľutovať. Pomohol mi iba do áreštu.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579992">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       Mihálik, Eva, Janko.
      </em>
     </span>
    </p>
    <p>
    </p>
    <p>
     JANKO
     <span class="emphasis">
      <em>
       (v legionárskej rovnošate. Ešte v pitvore):
      </em>
     </span>
     Mama!
     <span class="emphasis">
      <em>
       (Radostne. Inak je veľmi vážny okrem krátkych výbuchov radosti s otcom, so
               synkom.)
      </em>
     </span>
    </p>
    <p>
     EVA
     <span class="emphasis">
      <em>
       (vo dverách):
      </em>
     </span>
     Syn môj!
     <span class="emphasis">
      <em>
       (Objímanie, Eva radostne
               plače.)
      </em>
     </span>
    </p>
    <p>
     MIHÁLIK
     <span class="emphasis">
      <em>
       (vstal od stola, utrel si fúzy).
      </em>
     </span>
    </p>
    <p>
     JANKO
     <span class="emphasis">
      <em>
       (vnútri):
      </em>
     </span>
     Otec môj, drahý! Zdravý? Neznivočila vás
            temnica?
    </p>
    <p>
     MIHÁLIK
     <span class="emphasis">
      <em>
       (bozkávajú sa):
      </em>
     </span>
     Robil som, čo prišlo, a zdravý sa
            vrátil. Vitaj, vitaj, syn môj!
     <span class="emphasis">
      <em>
       (Zasa ho bozkáva.)
      </em>
     </span>
     Ale to ti poviem,
            telegram nebol vojenský!
    </p>
    <p>
     JANKO: Čože mu bolo?
     <span class="emphasis">
      <em>
       (Vyberá z mieška tabak a podáva.)
      </em>
     </span>
    </p>
    <p>
     EVA: Otec sa už mal zmyšiť, kde si!…
    </p>
    <p>
     MIHÁLIK: „Prídem zajtra!“ — je to reč?
    </p>
    <p>
     JANKO: Z Hodonína pustil som sa a nevedel, kedy prídem.
    </p>
    <p>
     MIHÁLIK: Ej, tabaček! Zle bývalo bez neho.
     <span class="emphasis">
      <em>
       (Uspokojil sa už, objal
               Janka.)
      </em>
     </span>
     Kus cesty. No, keď si už len tu. Budeme drevo, hnoj voziť…
    </p>
    <p>
     JANKO: Joj, to ešte nie, otec. Ja som dostal iba tri dni dovolenej — kuknúť vás a
            ideme ďalej, zaberať Slovensko. Kde je Marka, kde je môj synček? — či je dievča?
    </p>
    <p>
     EVA: Syn! Syn! Máme už Jana, Janka a Janíčka! Ale Chmeľku, a nie Mihálika.
    </p>
    <p>
     JANKO: Bude aj Mihálikom.
    </p>
    <p>
     EVA: Starý otec ho chodí kolísať.
     <span class="emphasis">
      <em>
       (Ukáže na maľovanú kolísku.)
      </em>
     </span>
    </p>
    <p>
     JANKO: Otec?
    </p>
    <p>
     EVA: A ktože?
    </p>
    <p>
     MIHÁLIK
     <span class="emphasis">
      <em>
       (skromne):
      </em>
     </span>
     To aj bolo: pár doštičiek zrezať, zbiť a
            zatrieť. Ako keď som ti Betlehem robil.
     <span class="emphasis">
      <em>
       (Eve.)
      </em>
     </span>
     Máš ma čo chváliť…
    </p>
    <p>
     JANKO: Odmenili ste ma, otec! Krásna kolíska! Ďakujem! A dvorom kto sa to mihol, keď
            som vstupoval?
    </p>
    <p>
     EVA: Anka, Šúriková. Nešťastnica — dve deti, a majetku nič!
    </p>
    <p>
     JANKO
     <span class="emphasis">
      <em>
       (mračne):
      </em>
     </span>
     A tá je u nás? V robote?
    </p>
    <p>
     MIHÁLIK: Dáme jej vše zarobiť, má tie deti, svokru…
    </p>
    <p>
     JANKO: Ahm! Deti! Ale otec ich… Aj vás… Aj mňa…
    </p>
    <p>
     MIHÁLIK: Kto do teba kameňom, ty doňho chlebom…
    </p>
    <p>
     JANKO: Nemyslím, že je to vždy dobre.
    </p>
    <p>
     EVA: Bože, chlapče, ani sa ťa nespytujem, čo chceš jesť? Halušiek s bryndzou ti
            hodíme.
     <span class="emphasis">
      <em>
       (Volá do dvier.)
      </em>
     </span>
     Anká-á…!
    </p>
    <p>
     JANKO: Nič, nič. Navečer. Celou cestou som z kapsy vyjedal moravské klobásy…
    </p>
    <p>
     MIHÁLIK: A na večeru nám mati sedemročnú hus pečie…
    </p>
    <p>
     EVA: Netáraj, otec! Ešte nemá ani tri! A nemal ju kto zjesť. Ej, pusto bolo v dome
            bez teba… Len s Markou som sa tešila, že pod jej srdcom rastie nám tvoj potomok…
    </p>
    <p>
     MIHÁLIK: Zle bolo… Radšej nespomínaj, mati, v tejto radostnej chvíli… keď sa nám syn
            vracia a legionár!
    </p>
    <p>
     EVA: Ved ja, ja už nič! A to že je z čoho pero na tom klobúku?
    </p>
    <p>
     MIHÁLIK: Z moriaka, mati, keď chceš vedieť!
    </p>
    <p>
     JANKO: Zo sokola, mama!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580253">
        </a>
        Výstup 3.
       </h2>
      </div>
     </div>
    </div>
    <p>
     <span class="emphasis">
      <em>
       Mihálik, Eva, Janko, Anka, Karolko, Vilko.
      </em>
     </span>
    </p>
    <p>
    </p>
    <p>
     ANKA
     <span class="emphasis">
      <em>
       (otvorí a vopred seba púšťa sedemročného a trojročného
               chlapca).
      </em>
     </span>
    </p>
    <p>
     KAROLKO
     <span class="emphasis">
      <em>
       (razom, naučene):
      </em>
     </span>
     Pochválen Ježiš Kristus.
    </p>
    <p>
     VILKO: Pekne… Pekne…
    </p>
    <p>
     ANKA
     <span class="emphasis">
      <em>
       (potisne deti):
      </em>
     </span>
     … vítame vás!
    </p>
    <p>
     KAROLKO a VILKO
     <span class="emphasis">
      <em>
       (idú Jankovi „packy“ dávať).
      </em>
     </span>
    </p>
    <p>
     JANKO
     <span class="emphasis">
      <em>
       (trpkým úsmevom):
      </em>
     </span>
     Mladí Šúrikovci, či Šárikovci?
     <span class="emphasis">
      <em>
       (Dá si ťapkať do dlane.)
      </em>
     </span>
    </p>
    <p>
     ANKA: Šúrikovci! Veď sme zasa Slováci v Hrubých Horách.
     <span class="emphasis">
      <em>
       (Podáva ruku
               Jankovi.)
      </em>
     </span>
    </p>
    <p>
     JANKO: A predtým sme neboli?
    </p>
    <p>
     ANKA: Môj muž vravieval, že sme z Naďerdóva.
    </p>
    <p>
     JANKO: Ty si Karol? A ma poznáš?
    </p>
    <p>
     KAROLKO
     <span class="emphasis">
      <em>
       (kladne i záporne kýva hlavou).
      </em>
     </span>
    </p>
    <p>
     VILKO
     <span class="emphasis">
      <em>
       (len hľadí a hľadí).
      </em>
     </span>
    </p>
    <p>
     JANKO: A ešte vieš veršíky?
    </p>
    <p>
     KAROLKO: Už som tie staré zabudol. My sme Slováci!
    </p>
    <p>
     JANKO
     <span class="emphasis">
      <em>
       (bozká chlapca):
      </em>
     </span>
     Tak, tak, synku môj! To sme! Chodíš do
            školy?…
    </p>
    <p>
     KAROLKO: Chodím!
    </p>
    <p>
     ANKA: Od jesene…
    </p>
    <p>
     KAROLKO: Aký ste vy vojak! Ja tiež budem taký!
    </p>
    <p>
     JANKO
     <span class="emphasis">
      <em>
       (tuľká chlapca):
      </em>
     </span>
     Pekný?
    </p>
    <p>
     KAROLKO: No! Pekný! Hm. Aj ja budem! My sa v škole hráme na vojakov.
     <span class="emphasis">
      <em>
       (Ukáže
               s Vilkom, vezmúc ho za ručičku.)
      </em>
     </span>
     Pochodom — pochod!
     <span class="emphasis">
      <em>
       (Vykračujú.)
      </em>
     </span>
     Čelom vzad!
     <span class="emphasis">
      <em>
       (Vykračujú.)
      </em>
     </span>
     Zastaviť — stáť!
     <span class="emphasis">
      <em>
       (Dupnú silne; vlastne to dupnutie je im
               najzaujímavejšie.)
      </em>
     </span>
    </p>
    <p>
     JANKO: Ten váš otec mohol by si vás teraz cvičiť, keby bol so mnou išiel.
    </p>
    <p>
     ANKA: Kde sa nám len podel, kde? Už pol roka…
     <span class="emphasis">
      <em>
       (Vyťahuje a podá.)
      </em>
     </span>
     Toto nám o ňom poslali…
    </p>
    <p>
     JANKO
     <span class="emphasis">
      <em>
       (pozerá papiere, karty).
      </em>
     </span>
    </p>
    <p>
     ANKA: Či ty nevieš o ňom, keď ste, čo aj len za čas, blízko boli? A prečo on nešiel s
            tebou?
    </p>
    <p>
     JANKO: Rozdelili nás. Ale sme sa v duchu mohli zísť. Ale on nechcel už doma so mnou
            držať, a tam tobôž…
    </p>
    <p>
     ANKA: A či ste sa nestretli?
    </p>
    <p>
     JANKO: Stretli, ale už len ako nepriatelia… A ešte som ho volal…
    </p>
    <p>
     ANKA: Nešiel! Aj tak ste sa rozišli?
    </p>
    <p>
     JANKO: Naveky!
     <span class="emphasis">
      <em>
       (Chytá a chytá na hrudi jedno vyznamenanie.)
      </em>
     </span>
    </p>
    <p>
     ANKA: Tak čo ty myslíš? Čo je pravda? To úradné, či to kamarátske písmo?
    </p>
    <p>
     JANKO: To kamarátske… Ja tak viem…
    </p>
    <p>
     EVA: Anka, Anka, ešte úfaj, ako náš otec vraví; ale Janko si ešte synka, ženy
            nevidel…
    </p>
    <p>
     JANKO
     <span class="emphasis">
      <em>
       (vráti písma Anke).
      </em>
     </span>
    </p>
    <p>
     ANKA: Nehnevajte sa. Ja len že, ak by predsa dačo o ňom.
     <span class="emphasis">
      <em>
       (Zaplače a stiahne
               deti za ruky a ide von.)
      </em>
     </span>
     O rozum prídem… Čo sa to len stalo s ním?
     <span class="emphasis">
      <em>
       (Vychodí.)
      </em>
     </span>
    </p>
    <p>
     JANKO: Samo Šúrik, ty si mi zasa nepriateľom… Koľko ráz ťa ešte budem klať? Či ty
            mňa? Buď opatrnejší a pušku pevnejšie si drž!
    </p>
    <p>
     MIHÁLIK: Ty vieš o ňom viac… Vyrozumievam…
    </p>
    <p>
     JANKO: Viem, otec! A to — druhý raz!
     <span class="emphasis">
      <em>
       (Vychodí.)
      </em>
     </span>
    </p>
    <p>
     EVA: Tak, teraz choď, aby sa neťažkali, že neskoro ideš, a mater Markinu pošli. Že sa
            máme zhovárať, a to pilne.
     <span class="emphasis">
      <em>
       (Tajomne.)
      </em>
     </span>
     Osobášiť sa musíte, syn môj.
    </p>
    <p>
     JANKO: Hoci dnes, mama!
    </p>
    <p>
     EVA: Veď tak — dnes…
    </p>
    <p>
     JANKO: Zviazal nás naveky náš synček, nech pokropí aj pán farár. Bude väčšia úroda!
     <span class="emphasis">
      <em>
       (Vybehne.)
      </em>
     </span>
    </p>
    <p>
     MIHÁLIK: Akože to chceš svadbu robiť?
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580589">
        </a>
        Výstup 4.
       </h2>
      </div>
     </div>
    </div>
    <p>
     <span class="emphasis">
      <em>
       Mihálik, Eva, Zuza.
      </em>
     </span>
    </p>
    <p>
    </p>
    <p>
     EVA: Otec, dieťa nemá meno!
    </p>
    <p>
     MIHÁLIK: „Janíčko“ mu je teraz dosť, a druhé bude mať, keď Janko demobilizuje.
    </p>
    <p>
     EVA: No a ja práve preto, že Janko bude len tri dni doma, chcem, aby sa dali
            osobášiť.
    </p>
    <p>
     MIHÁLIK: Ženský rozum! Či to možno za tri dni? Či sme pripravení na svadbu? To aby
            sme nočnou hodinou brava klali?…
    </p>
    <p>
     EVA: Nie svadbu. Len sobáš. Čo pán farár káže. A večera bude. Ja chystám, Zuza
            chystá, znesieme, a vína v konzume kúpiš. A veľkú svadbu spravíme im až po žatve, pri
            novom chlebe…
    </p>
    <p>
     MIHÁLIK: Prebité rozumy, tie ženské… A pán farár o ničom nevie. Ani neviem, či je
            doma, keď je tým poslancom.
    </p>
    <p>
     EVA: Nato si otcom. Choď pozrieť a spýtať sa!
    </p>
    <p>
     MIHÁLIK
     <span class="emphasis">
      <em>
       (oblieka kožuch, vychodí):
      </em>
     </span>
     A či zákon bude chcieť obísť?
    </p>
    <p>
     EVA: Notára?
    </p>
    <p>
     MIHÁLIK: Keby len toho. Stoličný dom! Dišpenzácie treba. Baby!
    </p>
    <p>
     EVA: Hádam máme slobodu? To aj tak bolo bez požehnania.
    </p>
    <p>
     MIHÁLIK: Hneval sa, hneval na tie matriky. Azda sa bude aj dnes a osobáši naše deti.
     <span class="emphasis">
      <em>
       (Vyjde.)
      </em>
     </span>
    </p>
    <p>
     EVA: Len by prišla tá Zuza stará…
    </p>
    <p>
     ZUZA
     <span class="emphasis">
      <em>
       (vstupuje).
      </em>
     </span>
    </p>
    <p>
     MIHÁLIK
     <span class="emphasis">
      <em>
       (vo dverách Zuze):
      </em>
     </span>
     Eva ti povie…
    </p>
    <p>
     EVA: Volám ťa, Zuzka!
    </p>
    <p>
     ZUZA: Čože?
    </p>
    <p>
     EVA: Sobáš!
    </p>
    <p>
     ZUZA: Bože, Evka, ty už len na všetko myslíš, aj za mňa. Ja som od radosti, že mu
            otec prišiel, ako na hriech…
    </p>
    <p>
     EVA: Zabudla! A Janko by odišiel bez poriadku. Čo chystáte na večeru?
    </p>
    <p>
     ZUZA: Kohúta som chytro zadrhla. Teraz ho netreba. Sliepky nenesú. Darmo žrať…
    </p>
    <p>
     EVA: Znesieme k nám…
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580747">
        </a>
        Výstup 5.
       </h2>
      </div>
     </div>
    </div>
    <p>
     <span class="emphasis">
      <em>
       Eva, Zuza, Marka, Janko (s deckom).
      </em>
     </span>
    </p>
    <p>
    </p>
    <p>
     JANKO
     <span class="emphasis">
      <em>
       (volá):
      </em>
     </span>
     Otvárajte!
    </p>
    <p>
     EVA
     <span class="emphasis">
      <em>
       (skočí):
      </em>
     </span>
     Čože sa robí?
    </p>
    <p>
     JANKO
     <span class="emphasis">
      <em>
       (nesie dieťa v poduške a vysoko ho dvíha):
      </em>
     </span>
     Sláva! Tu je
            môj potomok!
    </p>
    <p>
     MARKA: Ešte mu ublížiš, Janko! Daj mi ho, daj!
    </p>
    <p>
     JANKO: Nedám, kým nepovarujem.
     <span class="emphasis">
      <em>
       (Prihovára sa decku.)
      </em>
     </span>
     Ty okáň. Že
            je na Marku?
     <span class="emphasis">
      <em>
       (Nešikovne ho pestuje.)
      </em>
     </span>
    </p>
    <p>
     EVA: Zadkom na Marku a predkom na Janka.
    </p>
    <p>
     MARKA: Mama vy už len poviete…
    </p>
    <p>
     JANKO: Nech povedia, ako chcú; ale máme chlapca! Na rukách by ťa zaň niesol…
    </p>
    <p>
     EVA: Bože, čo sme len strachu vystáli, ak sa nevrátiš a dieťa nebude mať mena…
    </p>
    <p>
     JANKO: Žena moja!
    </p>
    <p>
     EVA: Najprv do fary, do kostola…
    </p>
    <p>
     JANKO: Do fary! Pred oltár! Na vežu! Zvoniť, že tu je mladý legionár, keď bude
            potreba.
     <span class="emphasis">
      <em>
       (Objíma Marku a bozkáva.)
      </em>
     </span>
    </p>
    <p>
     MARKA: Mama, mama, vezmite mu ho!… Janko ho pritlačí a zadusí…
    </p>
    <p>
     ZUZA a EVA
     <span class="emphasis">
      <em>
       (radostne hľadia a chcú brať dieťa obe).
      </em>
     </span>
    </p>
    <p>
     ZUZA: Mne ho daj
     <span class="emphasis">
      <em>
       (Eve)
      </em>
     </span>
     a ty rozkazuj, čo robiť.
     <span class="emphasis">
      <em>
       (Povaruje a potom položí do kolísky a kolíše.)
      </em>
     </span>
    </p>
    <p>
     EVA: Otec šiel do fary. Ak je pán farár doma, pôjdete na sobáš dnes; ak nie, pôjdete
            zajtra, pozajtre. Ale v týchto troch dňoch pôjdete!
    </p>
    <p>
     JANKO: Marka, žena moja! Tá moja mama majú rozumu za fiškála! Ale mama, len takú malú
            svadbičku nám chcete?…
    </p>
    <p>
     EVA: Už som povedala: veľká bude, keď sa vrátiš! Ponáhľaj sa!
    </p>
    <p>
     MARKA: Nechoď už, Janko, nechoď! Zostaň!
     <span class="emphasis">
      <em>
       (Tuľká ho.)
      </em>
     </span>
    </p>
    <p>
     JANKO
     <span class="emphasis">
      <em>
       (jej sníma ruky zo svojej tváre).
      </em>
     </span>
    </p>
    <p>
     EVA: Dosť si sa už nabojoval. Nech zasa idú druhí, čo ešte neboli… Vy si už budete
            robiť a žiť. Majetok máš, má aj Marka. Jar príde! A otec nebude tak vládať! Aj árešt ho
            znivočil, keď aj nevraví…
    </p>
    <p>
     ZUZA
     <span class="emphasis">
      <em>
       (si utiera oči od sĺz).
      </em>
     </span>
    </p>
    <p>
     JANKO
     <span class="emphasis">
      <em>
       (zakrikuje ženy):
      </em>
     </span>
     Žena, matere, nemôžem zradiť dielo, za
            ktoré som temer odvisol. To by nebolo statočne dokončené. Sloboda naša je vybojovaná,
            ale ešte nie zabezpečená. Striehnu na nás, hľadajú naše slabiny… Musíme na hranice, aby
            ste vy mohli spokojne robiť a žiť…
    </p>
    <p>
     MARKA
     <span class="emphasis">
      <em>
       (vážne hľadí a myslí):
      </em>
     </span>
     Bože! Kedy si mal odvisnúť, Janko?
            Čo to vravíš?
     <span class="emphasis">
      <em>
       (Objíma ho v plači.)
      </em>
     </span>
    </p>
    <p>
     JANKO
     <span class="emphasis">
      <em>
       (objíma ju v páse):
      </em>
     </span>
     To ti už… to vám inokedy poviem… ak
            poviem…
    </p>
    <p>
     EVA a MARKA
     <span class="emphasis">
      <em>
       (hľadia, nechápu).
      </em>
     </span>
    </p>
    <p>
     EVA
     <span class="emphasis">
      <em>
       (sa prvá spamätá):
      </em>
     </span>
     Rozmyslíš, povieš, nepovieš! Len by si
            nemal už odchodiť…
    </p>
    <p>
     JANKO
     <span class="emphasis">
      <em>
       (prísne):
      </em>
     </span>
     Pozajtre musím ísť!
    </p>
    <p>
     MARKA
     <span class="emphasis">
      <em>
       (žiali):
      </em>
     </span>
     Zasa ťa vyprevádzať… na koľko?
    </p>
    <p>
     JANKO: Marka, nefňukaj! Keď nechápeš, čo vám vykladám…
    </p>
    <p>
     ZUZA: Bude to už radostnejšie vyprevádzanie…
    </p>
    <p>
     JANKO
     <span class="emphasis">
      <em>
       (poteší sa):
      </em>
     </span>
     Tak je, mama. Vy ani veľa nevravíte a skorej
            pochopíte… A nebudem na svety vzdialený, keď budem na Slovensku.
    </p>
    <p>
     EVA
     <span class="emphasis">
      <em>
       (uspokojene):
      </em>
     </span>
     Tak prídeš gazdovstvo pozrieť? Aby si!…
    </p>
    <p>
     JANKO: Možno. Ak by nie…
     <span class="emphasis">
      <em>
       (Na kolísku ukáže.)
      </em>
     </span>
     Narastie mladý
            gazda…
    </p>
    <p>
     MARKA: Prídem s Janíčkom za tebou…
    </p>
    <p>
     JANKO: Aj to môže byť… Ale prv sa ešte musím ospravedlniť…
    </p>
    <p>
     MARKA: Z čoho? Janko? Komu? Pred kým?
    </p>
    <p>
     JANKO: Neviem, či pred svedomím a či pred ľuďmi! Na bitevnom poli… Som neistý: či z
            hriechu a či z hrdinstva…
    </p>
    <p>
     EVA: Čože ti v tom?… My… naše ženské hlavy…?
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581075">
        </a>
        Výstup 6.
       </h2>
      </div>
     </div>
    </div>
    <p>
     <span class="emphasis">
      <em>
       Eva, Zuza, Marka, Janko, Mihálik.
      </em>
     </span>
    </p>
    <p>
    </p>
    <p>
     MIHÁLIK
     <span class="emphasis">
      <em>
       (vchádza s demižónom).
      </em>
     </span>
    </p>
    <p>
     EVA
     <span class="emphasis">
      <em>
       (pozrie):
      </em>
     </span>
     Už bude, bude sobáš, keď otec víno nesie.
    </p>
    <p>
     MIHÁLIK: Bude! Osobáši!
    </p>
    <p>
     EVA
     <span class="emphasis">
      <em>
       (vezme mu z ruky demižón a položí ho do komory).
      </em>
     </span>
    </p>
    <p>
     JANKO
     <span class="emphasis">
      <em>
       (sníma a vešia kožuch na klinec):
      </em>
     </span>
     Bez matrikára?
    </p>
    <p>
     MIHÁLIK: Bez. Je to vraj starý zákon, že prv matrikár, potom kňaz. No náš pán farár
            že to robí od prevratu bez neho. Zákon, ten že cirkev iba urážal, neuznával za prvú po
            Bohu, tak ho nebude v Československej republike zachovávať a pyšne vraj a po slovensky
            zapisuje do starých matrík, či krsty, či sobáše.
     <span class="emphasis">
      <em>
       (Jankovi.)
      </em>
     </span>
     Teraz
            aj v kostole máme už, synku, viac slovenčiny. Latinsky len čo musí… a pohreby čiste po
            slovensky.
    </p>
    <p>
     JANKO: To je statočný, starý národovec! S ním sme boli v Martine… v múzeume
            slovenskom…
    </p>
    <p>
     EVA: Tak, Marka moja, choď sa preobliecť… Mati ti pomôže.
    </p>
    <p>
     MARKA: Ja aj sama…
     <span class="emphasis">
      <em>
       (Von.)
      </em>
     </span>
    </p>
    <p>
     ZUZA
     <span class="emphasis">
      <em>
       (vstane od kolísky):
      </em>
     </span>
     Ale svedkov, svedkov nemáme, stvora
            božia.
     <span class="emphasis">
      <em>
       (Odchádza.)
      </em>
     </span>
    </p>
    <p>
     EVA: Svedkov?
     <span class="emphasis">
      <em>
       (Rieši.)
      </em>
     </span>
     Jedným bude náš otec a, hľa… tvoj Ondrík
            nemal umrieť…
    </p>
    <p>
     ZUZA
     <span class="emphasis">
      <em>
       (zodvihne zásteru na oči a vychodí).
      </em>
     </span>
    </p>
    <p>
     EVA: A druhým… druhým…?
    </p>
    <p>
     JANKO: Pán farár!
    </p>
    <p>
     MIHÁLIK: Ten nemôže byť, keď sobáši. Netrápte sa: bude kostolník.
    </p>
    <p>
     EVA
     <span class="emphasis">
      <em>
       (ide do komory, do pitvora, nastalo jej plno roboty, aj sa obliecť, aj
               prichystať. Vychodí, prechodí mlčky, do chlapov sa nestarie a tí aj tak sa holia,
               treba čušať. Len kedy-tedy kukne na kolísku. Odbehla aj po Karolka a Anku, alebo si
               ďubne prstom do čela a zas koná, vychytí sa a znova a znova niečo
               podniká).
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581236">
        </a>
        Výstup 7.
       </h2>
      </div>
     </div>
    </div>
    <p>
     <span class="emphasis">
      <em>
       Mihálik, Janko, Eva.
      </em>
     </span>
    </p>
    <p>
    </p>
    <p>
     JANKO: To sa, otec, musím oholiť!
    </p>
    <p>
     MIHÁLIK
     <span class="emphasis">
      <em>
       (vážne):
      </em>
     </span>
     To je úcta. Ohoľ sa! Ja sa preoblečiem. Máš
            britvu?
    </p>
    <p>
     JANKO
     <span class="emphasis">
      <em>
       (vyberá z mieška):
      </em>
     </span>
     Mašinku…
    </p>
    <p>
     MIHÁLIK: Samé nežnosti. Moja britva…! Ak by si chcel… ani oheň… A v légiách ste sa
            holievali?
    </p>
    <p>
     JANKO: Keď bolo kedy, aj tri razy, a dakedy ani za dva týždne raz.
     <span class="emphasis">
      <em>
       (Holí
               sa.)
      </em>
     </span>
    </p>
    <p>
     MIHÁLIK
     <span class="emphasis">
      <em>
       (sa preoblieka):
      </em>
     </span>
     A dostal si sa do légií ľahko?
    </p>
    <p>
     JANKO: Vôľa bola a príležitosť prišla. Generál a dnes minister vojny, Milan Rastislav
            Štefánik…
    </p>
    <p>
     MIHÁLIK: Bože, či som ho nepoznal? Ešte od pezinských hnusných volieb…
    </p>
    <p>
     JANKO: Vtedy ešte ako podplukovník po celom fronte zhadzoval nám výzvy: „Drahí bratia
            Čechoslováci!“ Dôstojníci, poddôstojníci, aj Samo Šúrik, si robili zásluhy.
    </p>
    <p>
     MIHÁLIK: Do súdu vraj poslal predsedovi fotografiu obesených troch legionárov a on že
            sa smeje a pridŕža ich za nohy k fotografovi… Že to videli noví sluhovia… Nevidel som…
            len počul…
    </p>
    <p>
     JANKO: Šesťdesiatich-sedemdesiatich tak odpravili… Aj ja som mal byť medzi nimi.
            Behal po zákopoch a aj mne vytrhol leták, čo som vám chcel zasa príležitostne poslať…
    </p>
    <p>
     MIHÁLIK: Kde som ja už vtedy bol! V Jágri, ale nie na víne, lež v árešte, medzi
            vrahmi a zbojníkmi.
    </p>
    <p>
     JANKO: A že kto si zadrží leták, pôjde nepriateľské drôty strihať. Ani čítať nesmeli,
            len tajne. Ale sme čítali, aj si odpisovali…
    </p>
    <p>
     MIHÁLIK: A čo, čože vám, čo tam stálo?…
    </p>
    <p>
     JANKO: Mám to zachované.
     <span class="emphasis">
      <em>
       (Vytiahne z vnútorného vrecka.)
      </em>
     </span>
     Veď mi
            to bola legitimácia do légií… Čítajte.
     <span class="emphasis">
      <em>
       (Podá.)
      </em>
     </span>
    </p>
    <p>
     MIHÁLIK: „Bratia Čechoslováci! Vieme, že aj vy rovnako cítite a už dnes ste v duchu s
            nami. Chceme len posilniť vašu vieru a oznámiť vám, že k nám a k italským druhom
            očakávame vás bratsky, s otvoreným náručím! Nedajte sa zviklať podlou a pokryteckou
            rečou vašich vrahov a nezabúdajte, že dopustil by sa zrady Čech a Slovák, ktorý by
            bojoval v službách rakúsko-uhorských proti svojmu národnému vojsku a proti svojim
            osloboditeľom. — Podplukovník Milan Rastislav Štefánik.“
    </p>
    <p>
     JANKO: Bol by som vám to v liste poslal, ale nepustili vtedy nikoho z frontu, ako keď
            som vám ten prvý list poslal… Šiel kamarát otcovi na pohreb a bral listy od všetkých…
    </p>
    <p>
     MIHÁLIK: A verne poslúžil. List došiel mne aj sudcom do rúk. „Ničevó“, povedal vo
            väzení starý Mudroň, prebolelo! Zabudnuté, syn môj. Len keď máme republiku! Keď som aj
            nič nevykonal, aspoň som za ňu trpel, i na zdraví i na majetku. Lebo mať gazdovala. S
            cudzou pomocou a s Ankou, a tú bolo jej i živiť i platiť. Ale mati naša vydržala. Hnala
            sa do roboty ako hasič do ohňa! Ako aj teraz. Prvý deň, a sobáš zmyslí…
    </p>
    <p>
     JANKO: Radi majú poriadok!
    </p>
    <p>
     MIHÁLIK
     <span class="emphasis">
      <em>
       (dôverne):
      </em>
     </span>
     Ale ozaj! Zajtra ráno na spoveď si vás žiada
            cirkev a pán farár.
    </p>
    <p>
     JANKO: Na spoveď?
    </p>
    <p>
     MIHÁLIK: Býva pred sobášom, ale v tomto výnimočnom prípade vašom ospovedá vás pán
            farár po sobáši. Pôjdeš, syn môj?
    </p>
    <p>
     JANKO: Len či Boh odpustí, hneď, bez pokánia… Mne sa vidí, že mám veľký hriech na
            svedomí…
    </p>
    <p>
     MIHÁLIK: Čo ťa ťaží, syn môj, čo?
    </p>
    <p>
     JANKO: Otec, vidíte toto vyznamenanie?
     <span class="emphasis">
      <em>
       (Chytá si ho na prsiach.)
      </em>
     </span>
    </p>
    <p>
     MIHÁLIK: Vidím!
    </p>
    <p>
     JANKO: To mám za to…
     <span class="emphasis">
      <em>
       (Klesne na kolená pred Mihálika.)
      </em>
     </span>
     Otec, na
            vaše svedomie, povedzte mi…
    </p>
    <p>
     MIHÁLIK: Syn môj, syn môj…
     <span class="emphasis">
      <em>
       (Túli hlavu svoju k Jankovmu lícu.)
      </em>
     </span>
     Vstaň! Mať si bude myslieť…
     <span class="emphasis">
      <em>
       (Dvíha ho.)
      </em>
     </span>
    </p>
    <p>
     JANKO
     <span class="emphasis">
      <em>
       (vstane):
      </em>
     </span>
     … Otec! Keby mňa už ako legionára boli v boji
            zaskočili Rakúšania a Samo Šúrik ma už viedol horou na smrť, obesiť; ale ja by som bol
            vrtkejší a zaklal by som ho — som ja vrahom?
    </p>
    <p>
     MIHÁLIK
     <span class="emphasis">
      <em>
       (s úžasom chytá sa za srdce):
      </em>
     </span>
     Hrdina!
    </p>
    <p>
     JANKO: Ale už bolo po boji…
    </p>
    <p>
     MIHÁLIK: Hrdina! Hodný toho vyznamenania!
     <span class="emphasis">
      <em>
       (Ukáže naň.)
      </em>
     </span>
     Rozprávaj
            chladne!
    </p>
    <p>
     JANKO: Samo neprial, nechcel slobody našej, ani vôbec slobody človeka nechápal, tak
            ho služba zotročila, hoci vedel, čo sa chystá. Novinky, letáčiky nám zhadzovali z
            lietadiel, alebo vystreľovali k nám z talianskej strany. Čítal, musel čítať aj Samo, čo
            som ho aj nevidel. Všetci čítali, aj Maďari, pospolitý svet, dali si tlmočiť a
            vzdychali, keby už aj ani mohli byť na druhej strane. Všetci sme rozumeli — on sa kasal
            za cisára. On napísal Anke, že som zbehol…
    </p>
    <p>
     MIHÁLIK: To ju mať súrila, keď nebolo zvesti o tebe…
    </p>
    <p>
     JANKO: Dobre. Ale má to aj druhé slovo u dobromyseľného krajana — „zajali ho!“ Neboli
            sme v jednej kompánii, nevidel ma. A keď to predsa vyzvedel a tak napísal, schválne
            vydával vás prenasledovaniu.
    </p>
    <p>
     MIHÁLIK: Vydržal som!
    </p>
    <p>
     JANKO: Vďaka Bohu! Ale ste mohli aj nie.
    </p>
    <p>
     MIHÁLIK: Vrav o sebe!
    </p>
    <p>
     JANKO: Keď zvedeli, že istý úsek frontu zaujali sme my, Čechoslováci, legionári,
            besnelo sa ich komando, dali chytať, na cestách vešať bratov, týždeň nechávali ich
            visieť na šibeniciach, sľubovali dovolené, peniaze, metále a konečne pripravili útok na
            nás. Ja som sa drel dopredu, ako ste mi, otec, nakladali, ako mi duch môj kázal. Veď sme
            išli vydobývať slobodu človeku, národu. Človek má právo byť človekom, nie otrokom.
            Zaskočili ma traja, zrazili a vytrhli… vytrhli mi pušku a čo chcela náhoda — dvoch
            vojakov poslal kaprál ďalej v boj — a na šibenicu odvádzal ma sám Samo Šúrik. Zastavil
            som ho, krvou srdca mu líčil naše nádeje, zval ho na našu stranu… rehotal sa mi a puškou
            ma poháňal na šibeň. Neišlo mi o tú hanebnú smrť… veď ju posvätili toľkí bratia! Ale do
            mňa taká zlosť vstúpila nad tým otrokom, ktorý chcel z odmeny dať ma odfotografovať
            obeseného a vám poslať… že som mu vytrhol pušku a ho preklal a v jeho plášti, s jeho
            puškou prebil sa nazad k bratom. Za to nosím toto vyznamenanie. Či právom, otec?
            Povedzte mi, povedzte!
    </p>
    <p>
     MIHÁLIK: Syn môj, právom!
    </p>
    <p>
     JANKO: Ale mal som sa vari biť s ním, keď som ho nevedel presvedčiť silou slova? Ja
            som ho predsa len úkladne zavraždil.
    </p>
    <p>
     MIHÁLIK: Veď si ty mal holé ruky; on mal pušku. Či to bolo rovný s rovným?
    </p>
    <p>
     JANKO: Tak prv, v boji — hoci boli traja — nemal som si dať pušku z rúk vykrútiť,
            vyrvať… a keď ináč nie, vari hrýzť a vrhať sa… až by ma boli skolili — keď mi už tak
            bolo súdené…
    </p>
    <p>
     MIHÁLIK: Nebolo ti, ďakujme Bohu Hospodinu, vraví mi srdce, a zajtra rozpovieš
            múdrejšej hlave, starému otcovskému priateľovi… a podľa toho… Ticho! Ticho pred ženami…
            syn môj…
     <span class="emphasis">
      <em>
       (Bozkáva ho v plači, utierajúc si fúzy.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581653">
        </a>
        Výstup 8.
       </h2>
      </div>
     </div>
    </div>
    <p>
     <span class="emphasis">
      <em>
       Mihálik, Janko, Anka, Karolko, Eva.
      </em>
     </span>
    </p>
    <p>
    </p>
    <p>
     EVA
     <span class="emphasis">
      <em>
       (ešte vo dverách Anke):
      </em>
     </span>
     Ty vieš, kde čo u nás leží, tak
            prestri, polož taniere…
    </p>
    <p>
     ANKA: Po dva?
    </p>
    <p>
     EVA: Čo aj po tri! A v peci je pečienka… Víno…
    </p>
    <p>
     MIHÁLIK: S tým budem ja zaobchodiť…
    </p>
    <p>
     EVA: Tak ho nechaj! A ty, Karolko, pokolíšeš Janíčka, ak by sa rozplakal… Mala si aj
            Vilka vziať.
    </p>
    <p>
     ANKA: Zavadzalo by, chúďa. Tento
     <span class="emphasis">
      <em>
       (na Karolka)
      </em>
     </span>
     ešte-ešte, ale
            Vilko si už nebude otca pamätať… Aj ho previjem, keď sa zobudí…
    </p>
    <p>
     JANKO
     <span class="emphasis">
      <em>
       (Anke):
      </em>
     </span>
     Ty? Moje dieťa? A neublížiš mu?
    </p>
    <p>
     EVA: Či ho už raz! Hádam vie, keď mala svojich dvoje. Tak. Ty to vieš z mesta
            krajšie, ako by sme my… Ja sa tiež ešte prehodím…
     <span class="emphasis">
      <em>
       (Vojde do
               komory.)
      </em>
     </span>
    </p>
    <p>
     KAROLKO
     <span class="emphasis">
      <em>
       (stane si ku kolíske a drží sa jej).
      </em>
     </span>
    </p>
    <p>
     ANKA
     <span class="emphasis">
      <em>
       (vyberá z truhly slovenský vyšívaný obrus a prestiera na
               stôl):
      </em>
     </span>
     Vy máte dvojnásobnú radosť… a ja?
     <span class="emphasis">
      <em>
       (Vzlyká.)
      </em>
     </span>
     Ako sa nám už len podel náš otec? Ako sa už len s ním stalo? Tak sa domov chystal… „Už!
            Už! Ešte jeden boj, a prídem…“
    </p>
    <p>
     JANKO: Stalo sa a nemuselo sa. Ten jeden boj… prehral. A mohol tu byť so mnou.
    </p>
    <p>
     MIHÁLIK
     <span class="emphasis">
      <em>
       (zdržuje Janka za ruku).
      </em>
     </span>
    </p>
    <p>
     JANKO: Ale vyrodili ste sa z národa… Oba! Aj deti ste už ta zapísali…
    </p>
    <p>
     ANKA: Ja som bola poslušnou ženou… a Samko nám bol dobrým otcom, čo aj dakedy prchký
            a prísny.
     <span class="emphasis">
      <em>
       (Rúhanie.)
      </em>
     </span>
     Že to už nemal Pán Boh dopustiť, aby umrel.
            Líhali, vstávali sme, deti ručičky spínali. Aj ja som k ich svoje pripínala, a nevidel
            nás Pán Boh. Kto mi bude deti chovať, keď si dopustil, Bože, aby im otec umrel?
    </p>
    <p>
     MIHÁLIK: Je tam veľa v zajatí. Aj našich…
     <span class="emphasis">
      <em>
       (Jankovi.)
      </em>
     </span>
     Nechaj Anke
            nádej…
     <span class="emphasis">
      <em>
       (Berie ho zasa za ruku.)
      </em>
     </span>
    </p>
    <p>
     JANKO: Ankin muž nebude medzi nimi.
     <span class="emphasis">
      <em>
       (Zadŕha sa v reči, nesúvislo,
               úryvkovite hovorí.)
      </em>
     </span>
     Tvoj muž dostal hlbšiu ranu, než by sa bol prebral.
            Ani ho iste nechcel tak zaklať — ten, kto ho — len raniť. — To by bolo, azda, stačilo…
    </p>
    <p>
     MIHÁLIK
     <span class="emphasis">
      <em>
       (zopne ruky a hľadí na Janka úzkostlivo).
      </em>
     </span>
    </p>
    <p>
     JANKO: Ale či to odmeriaš, keď ti ide o život a nepriateľ nešetrí tvojho života a je
            hluchý, slepý…? A ty tiež máš ženu, otca, mať a smutnú slovenskú rodinu…
    </p>
    <p>
     ANKA: Ty to vieš, Janko, ako zahynul?
    </p>
    <p>
     MIHÁLIK: Poďme, poďme, mati!
    </p>
    <p>
     JANKO: Bol som s ním, ako teraz s tebou… Ani toľko nechcel obetovať, že by sa skryl,
            kým vlna protiútoku prehrmí.
    </p>
    <p>
     MIHÁLIK
     <span class="emphasis">
      <em>
       (vo veľkej úzkosti):
      </em>
     </span>
     To je, Anka, vojenské, ty tomu
            nemôžeš rozumieť…
    </p>
    <p>
     ANKA: Nerozumiem, veru… Žena som…
    </p>
    <p>
     MIHÁLIK: Veď i mne je to v podrobnostiach záhadou, čo rozprávaš.
    </p>
    <p>
     JANKO: Čudná rozprávka, Anka, a predsa pravdivá!
    </p>
    <p>
     MIHÁLIK: Na sobáš. Ženy, kňaz čaká!
     <span class="emphasis">
      <em>
       (Otvára dvere.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581898">
        </a>
        Výstup 9.
       </h2>
      </div>
     </div>
    </div>
    <p>
     <span class="emphasis">
      <em>
       Mihálik, Janko, Anka, Karolko, Zuza, Marka, Eva.
      </em>
     </span>
    </p>
    <p>
    </p>
    <p>
     MARKA
     <span class="emphasis">
      <em>
       (v kroji, nesie v obrúsku zaviazané jedlo. Stavia na lavicu a ide ku
               kolíske a bozkáva dieťa):
      </em>
     </span>
     Spí?
    </p>
    <p>
     KAROLKO
     <span class="emphasis">
      <em>
       (prikývne).
      </em>
     </span>
    </p>
    <p>
     ZUZA
     <span class="emphasis">
      <em>
       (to isté).
      </em>
     </span>
    </p>
    <p>
     MIHÁLIK: Dlho ste sa, ženy…
    </p>
    <p>
     JANKO: Nečudo, otec! Ako na sobáš!
    </p>
    <p>
     EVA
     <span class="emphasis">
      <em>
       (vyjde z komory a vrhne sa s radostným plačom Zuze do
               náručia):
      </em>
     </span>
     Tie naše deti!…
    </p>
    <p>
     ZUZA: Nech ich Pán Boh požehná!
    </p>
    <p>
     MIHÁLIK: Daj, Bože! Poďme!
    </p>
    <p>
     JANKO a MARKA
     <span class="emphasis">
      <em>
       (chytia sa za ruky).
      </em>
     </span>
    </p>
    <p>
     EVA
     <span class="emphasis">
      <em>
       (kropí Janka a Marku svätenou vodou. Vyjdú. Zostane s
               Karolkom).
      </em>
     </span>
    </p>
    <p>
     ANKA
     <span class="emphasis">
      <em>
       (smutná skloní hlavu a utiera si slzy).
      </em>
     </span>
    </p>
    <p>
    </p>
    <p>
     <span class="emphasis">
      <em>
       (Opona.)
      </em>
     </span>
    </p>
    <p>
    </p>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2582005">
       </a>
       Dejstvo V.
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2582017">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2582207">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2582695">
        Výstup 3.
       </a>
      </span>
     </dt>
     <dt>
      <span class="sect1">
       <a href="#id2582896">
        Výstup 4.
       </a>
      </span>
     </dt>
     <dt>
      <span class="sect1">
       <a href="#id2583185">
        Výstup 5.
       </a>
      </span>
     </dt>
     <dt>
      <span class="sect1">
       <a href="#id2583331">
        Výstup 6.
       </a>
      </span>
     </dt>
     <dt>
      <span class="sect1">
       <a href="#id2583484">
        Výstup 7.
       </a>
      </span>
     </dt>
     <dt>
      <span class="sect1">
       <a href="#id2583825">
        Výstup 8.
       </a>
      </span>
     </dt>
    </dl>
   </div>
   <p>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582017">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       Mihálik, Janko.
      </em>
     </span>
    </p>
    <p>
    </p>
    <p>
     JANKO
     <span class="emphasis">
      <em>
       (sprava prichodí, roľnícky, čisto oblečený, ale aj v nedeľu je
               robota, tak v košeli).
      </em>
     </span>
    </p>
    <p>
     MIHÁLIK
     <span class="emphasis">
      <em>
       (tak isto sviatočne oblečený, od ľava vstupuje, vo veste, ale
               vysúkané rukávy po lakte, s fajkou, v rukách uterák, do ktorého si utiera
               ruky).
      </em>
     </span>
    </p>
    <p>
     JANKO: Otec, tie naše kone ma zasa poznávajú…
    </p>
    <p>
     MIHÁLIK: Poznávajú, pravda, za ovos, čo im prisýpaš… Ale čože tvoje kone! Iba ťa budú
            vláčiť. Moje bravy si pozri! Ak tak budú žrať do Vianoc, budú mať po stopäťdesiat! To
            bude svadba! Akej Hrubé Hory ešte nevideli.
    </p>
    <p>
     JANKO: Nerobte, otec! Načo?
    </p>
    <p>
     MIHÁLIK: Ej, to mi už nepovedz!
     <span class="emphasis">
      <em>
       (Sadne.)
      </em>
     </span>
     Máme z čoho. Dobre nám
            ide gazdovstvo. Všetko má cenu. Štyristo korún obilie, za šesťsto sme teľa predali.
            Radostne sa mi robí. Hospodárstvo mám čisté; nielen zachováme otcovské — zveľadíme ho,
            len by nás už teraz, slobodných, aj uctených roľníkov Boh chránil v našej republike. Len
            ty, syn môj, neovesuj hlavy… Ale vše si niekam zahľadený; slova vľúdneho z teba
            nedostať; zamyslený, naopak mi odpovedáš…
    </p>
    <p>
     JANKO: Šesť týždňov som doma, zabudol som už na boje okolo Nových Zámkov a boli to
            boje tvrdé… Okupačné sú mi už len ako sen… Ale na ten boj so Samom Šúrikom — nezabudnem
            nikdy! Otec, keď som ho preklal… oči stĺpkom… z úst, nosa krv sa valí… „de-ti“ volá,
            nevládze hlasom, dusí sa, umiera… a ja stŕham z neho plášť, s jeho krvavou puškou ženiem
            sa nazad…
    </p>
    <p>
     MIHÁLIK: To bola tvoja duchaprítomnosť, odvaha, o akej nepočuť, nečítať…
    </p>
    <p>
     JANKO
     <span class="emphasis">
      <em>
       (zlomene):
      </em>
     </span>
     Len ja som ju musel zažiť… Z očí, z umu mi
            neschodí.
    </p>
    <p>
     MIHÁLIK: Čas raní, čas hojí. Zabudneš v práci, len chci! Obracaj myseľ inam, odvracaj
            oči na veselšie veci. Máš synka…!
    </p>
    <p>
     JANKO: Ale tu ostali dve deti…
     <span class="emphasis">
      <em>
       (Ukáže rukou na kuchyňu, naľavo.)
      </em>
     </span>
     A zvláštny osud ich: Anku ste vzali do služby…
    </p>
    <p>
     MIHÁLIK: Ponúkla sa! A bolo treba, keď som vám izbu pristavoval
     <span class="emphasis">
      <em>
       (ukáže
               napravo)
      </em>
     </span>
     , Marka nemohla od Janíčka…
    </p>
    <p>
     JANKO: Anka u nás v službe, deti každý deň tu — neviďte, nezabúdajte. Ale nie, aby
            ste ju vypovedali! To mi nepomôže. Ja to musím sám v duši prekonať, ak sa dá…
    </p>
    <p>
     MIHÁLIK: Prekonáš! Staráme sa o nich: o Anku a deti, oba. Dám ja, dáš ty, aj penziu
            dostane teda, deti — sirotské…
    </p>
    <p>
     JANKO: Ale už aj veľmi krivo hľadia mama aj Marka.
    </p>
    <p>
     MIHÁLIK: Podudrú, ošomrú, nič si z toho nerob! Ja som gazda, ty si gazda! A ženy
            musia čušať. A kdeže sú?
    </p>
    <p>
     JANKO: Marka s chlapcom, Anka vari s mliekom po dedine.
    </p>
    <p>
     MIHÁLIK: Aj to mlieko má cenu! A hlavná vec, že ho doma predáme! A ženy nemusia do
            mesta na chrbtoch vláčiť.
     <span class="emphasis">
      <em>
       (Žartom.)
      </em>
     </span>
     Bude ti žena rovná ako jedlica!
            I to je zisk z našej slobodienky!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582207">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       Mihálik, Janko, Marka (s Janíčkom).
      </em>
     </span>
    </p>
    <p>
    </p>
    <p>
     MARKA
     <span class="emphasis">
      <em>
       (sprava, s dieťaťom v bielej, dlhej košieľke na ruke. Viac z
               povinnosti ako z lásky. Marka akoby materstvom bola preskočila desať rokov; je
               staršia, zmizol peľ a úsmev, i cit. Reč stvrdla):
      </em>
     </span>
     Dobré ráno, starý otec!
    </p>
    <p>
     MIHÁLIK: Pán Boh daj, synku! Ty si už hore? Mládenec!
     <span class="emphasis">
      <em>
       (Vstal.)
      </em>
     </span>
    </p>
    <p>
     MARKA: Ja som sa už okúpal, aj najedol — idem spať…
    </p>
    <p>
     MIHÁLIK: Spi, synku, aby si mi rástol, žeby sme mohli skorej do záhrady jabĺčka,
            slivôčky zbierať…
     <span class="emphasis">
      <em>
       (Vychodí.)
      </em>
     </span>
    </p>
    <p>
     JANKO: Nekrčte sa, otec, pozbierame…
    </p>
    <p>
     MIHÁLIK: No, to ja viem najlepšie: ktoré na predaj, ktoré nám a čo kravám alebo
            sviniam. Ale radšej kravám, sviniam zuby tŕpnu, potom mi nežerú kukuricu. Aj čo usušiť,
            čo na slivovičku…
     <span class="emphasis">
      <em>
       (Vychodí.)
      </em>
     </span>
    </p>
    <p>
     JANKO: Očká mu klipkajú, ulož ho…
    </p>
    <p>
     MARKA: Uložím… a povieme si slovo.
     <span class="emphasis">
      <em>
       (Ide s hnevom napravo a vráti sa bez
               dieťaťa.)
      </em>
     </span>
    </p>
    <p>
     JANKO
     <span class="emphasis">
      <em>
       (s pauzami, viac sebe, prikyvuje si):
      </em>
     </span>
     Čo aj dve… Zaťatá…
            Umienená…
     <span class="emphasis">
      <em>
       (Keď sa Marka vráti.)
      </em>
     </span>
     Preto si nemala pre mňa slova…
    </p>
    <p>
     MARKA: Kedyže?
    </p>
    <p>
     JANKO: Keď si s chlapcom vošla. Len starému otcovi dobré ráno…
    </p>
    <p>
     MARKA: Neviem byť falošná. Včera večer s posledným vozom zastal si pred Šúrikových
            domom a zhodil, ba aj vniesol si na vlastnom pleci dve vrecia zemiakov.
    </p>
    <p>
     JANKO
     <span class="emphasis">
      <em>
       (vydýchne):
      </em>
     </span>
     A bude nám menej, že zo sto vriec dve ubudli?!
    </p>
    <p>
     MARKA: Anka slúži, má plácu, deti sú viac u nás pri stole ako doma, a ty jej ešte
            vozom vozíš!
    </p>
    <p>
     JANKO: Netáraj, žena. Čože vozím?
    </p>
    <p>
     MARKA: Obilie, ešte sme len mlátili…
    </p>
    <p>
     JANKO: Kto ti to…?
    </p>
    <p>
     MARKA: Ankina mať ťa chválili… Do mesta Anku vozíš, keď je najviac roboty…
    </p>
    <p>
     JANKO: V prijímacie dni musím po úradoch, aby dostala vdovské a deti sirotské…
    </p>
    <p>
     MARKA: Na to je vari starosta, sirotský otec, notár a nie ty. A kto v jarmoku zaodel,
            zaobul jej chlapcov? Ty! Chodíš sa s jej deťmi baviť, na kone, na voz ich berieš!…
    </p>
    <p>
     JANKO: Už si mi to vyčítala…
    </p>
    <p>
     MARKA: Aj ešte ti budem. Ku mne si ochladol, si neveselý, zahľadíš sa, zamyslíš, môže
            ma v izbe nebyť, jedno ti je. A preto radšej nech nám nerobia veľkú svadbu. Ja by sa
            nemohla veseliť.
    </p>
    <p>
     JANKO: Celkom s tebou súhlasím.
    </p>
    <p>
     MARKA: Mňa srdce bolí už dávno. Ešte si od Komárna doma nebol. A v Komárne si bol,
            málo písal, raz bol doma a mňa si nezavolal…
    </p>
    <p>
     JANKO: Bola vojna, nestačil, nemohol som viac…
    </p>
    <p>
     MARKA: Ale Anke si stačil napísať, že sa budeš o ňu a jej deti starať!
    </p>
    <p>
     JANKO: Napísal som, a…?
    </p>
    <p>
     MARKA: A teraz; prečo jej tak, ako mne dary kupuješ, šatky, vlniaky, deťom cukríky,
            hračky, pletky…?
    </p>
    <p>
     JANKO: Ozaj — pletky! Z ľudskosti, že im to muž-otec nemôže a že sú to siroty,
            koreňom deti našej dediny, ba už, povedal by som, našej, mojej rodiny. Ale ty to
            nerozumieš ešte…
    </p>
    <p>
     MARKA: Som sprostá… Nech ti bude Anka múdrou! Ja odídem k mame svojej, maj si ju. Je
            ti v dome. Aj tak si k nej ako med, a nie gazda. Mne viac rozkazuješ ako jej.
    </p>
    <p>
     JANKO: Jej rozkazujú mama, otec. Čo mi ešte nevyhodíš na oči?
    </p>
    <p>
     MARKA: Ty ju ľúbiš! Ľúbiš ju. A ja idem domov…
    </p>
    <p>
     JANKO: Nebál som sa smrti za našu myšlienku, ani teraz sa jej nebojím, ak Anka
            pomstou zahorí alebo sám uznám ten východ — ale by si ma nemala do nej hnať pre trocha
            jedla a nejakú handru…
    </p>
    <p>
     MARKA: Keby len to… Ale je to Anka sama, tá mne myseľ berie, srdce vypíja…
    </p>
    <p>
     JANKO: Len ty si mojou ženou! Neblázni sa. Srdečne ti to opakujem: Len ty…!
    </p>
    <p>
     MARKA: Tak prečo, prečo si jej deťom viac otcom ako svojmu?
    </p>
    <p>
     JANKO: Táraš!
    </p>
    <p>
     MARKA: Prečo uberáš vlastnému dieťaťu?
    </p>
    <p>
     JANKO: Odbavené otázky. Ale opakuješ ich — vŕtaš… Nuž… Lebo ja už mám, vravím ti, tri
            deti. Áno, jedno svoje a dve Šúrikove!
    </p>
    <p>
     MARKA: Nie si im otcom!
    </p>
    <p>
     JANKO: Ale som ich otcovrahom!
    </p>
    <p>
     MARKA
     <span class="emphasis">
      <em>
       (prehradí ju, ale nezlomí):
      </em>
     </span>
     Ty? Ich otcovrahom??
     <span class="emphasis">
      <em>
       (Pauza.)
      </em>
     </span>
    </p>
    <p>
     JANKO
     <span class="emphasis">
      <em>
       (prikyvuje nemo — po chvíli):
      </em>
     </span>
     Už si mohla začuť, domyslieť
            z našich rozhovorov s otcom… Ale vo vás, ženách, iba slepá zlosť a závisť za mierku
            zrna, zemiak a lacnú handru. Ja viem, kedy, ako Samo Šúrik umrel a mne život vykúpil
            svojou smrťou… Na ako dlho, takto — bohvie! Svoj plášť mi smrteľne nerád a nechtiac, ale
            dal, či som si ho z neho, mŕtveho, vzal, keď ma mali už vešať…
    </p>
    <p>
     MARKA: Kto ťa mal vešať?
    </p>
    <p>
     JANKO: Rakúšania!
    </p>
    <p>
     MARKA: Akože to teda bolo, keď si ty bol legionárom a on ti plášť dal… A on padol na
            tejto strane?
    </p>
    <p>
     JANKO: Na tejto!
    </p>
    <p>
     MARKA: A tebe plášť požičal?
    </p>
    <p>
     JANKO: Strhol som mu ho, umierajúcemu…
    </p>
    <p>
     MARKA: Ako? Bože, nerozumiem… Nikto by ťa nerozumel…
    </p>
    <p>
     JANKO: On ma chytil, ja som ho zaklal a v jeho plášti naspäť utiekol do légií.
    </p>
    <p>
     MARKA: Ty si zaklal Šúrika?
    </p>
    <p>
     JANKO: Ja! Tak už vieš všetko a pochop moje činy k vdove a k deťom.
    </p>
    <p>
     MARKA
     <span class="emphasis">
      <em>
       (pauza, myslí, tvrdo):
      </em>
     </span>
     Nech si dá deti do sirotinca…
    </p>
    <p>
     JANKO
     <span class="emphasis">
      <em>
       (mäkko):
      </em>
     </span>
     Dala by si ty svoje? — Je mať! A niet toľko
            sirotincov, koľko teraz sirôt.
    </p>
    <p>
     MARKA
     <span class="emphasis">
      <em>
       (z materiálneho i z osobného egoizmu nabýva znovu na tvrdosti, čo
               troška od slova „vrah“ klesla):
      </em>
     </span>
     A keď on teba neľutoval vydať na šibenicu,
            čo ty máš ľutovať jeho a jeho ženu, deti? Ty si bol chytrejší, zaklal si ho ty. V
            poriadku, vraví mi môj sprostý rozum. A ja sa ešte opýtam pána farára…
    </p>
    <p>
     JANKO: Ten mi už odpustil práve v mene tej ľudskosti, ktorú máme konať k deťom…
    </p>
    <p>
     MARKA: A ešte sa opýtam vojaka a hoci legionára… Ale nie sme takí bohatí, a máme
            svoje dieťa…
    </p>
    <p>
     JANKO: Nerozoberáš, nechápeš horkosť duše mojej… Matere nepochopia, Anka nemôže… Iba
            otec môj… Ale ten je starý, umrie… Čo ja budem medzi vami, ženami robiť? Kto ma podoprie
            niesť ťarchu na svedomí…??
    </p>
    <p>
     MARKA
     <span class="emphasis">
      <em>
       (bez súcitu, naopak, formálnosťou chce pomôcť):
      </em>
     </span>
     Ja
            poviem…!
    </p>
    <p>
     JANKO: Povedz! Materiam, a komu chceš!
    </p>
    <p>
     MARKA: Poviem, a mama ju vypovedia zo služby!
     <span class="emphasis">
      <em>
       (Vyjde na ľavo.)
      </em>
     </span>
    </p>
    <p>
     JANKO: Krič, hoci verejne a žeň ma do smrti!… Čím prv, tým menej mučenia
     <span class="emphasis">
      <em>
       (chytí sa za hlavu)
      </em>
     </span>
     a hryzoviska.
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582695">
        </a>
        Výstup 3.
       </h2>
      </div>
     </div>
    </div>
    <p>
     <span class="emphasis">
      <em>
       Janko, Anka.
      </em>
     </span>
    </p>
    <p>
    </p>
    <p>
     ANKA
     <span class="emphasis">
      <em>
       (zľava):
      </em>
     </span>
     Smiem ešte, kým ma vypovedia?
    </p>
    <p>
     JANKO: Ty si v kuchyni? Počula si?
    </p>
    <p>
     ANKA: Neskoro som vošla, ale počula a čo som nepočula, domýšľam.
    </p>
    <p>
     JANKO: Anka, čo domýšľaš?
    </p>
    <p>
     ANKA
     <span class="emphasis">
      <em>
       (veľmi vzrušene, ale nie krikom, vnútorne):
      </em>
     </span>
     To si ja
            domýšľam… proti všetkej tvojej láske k mojim deťom, že si ty mal účasť na smrti môjho
            muža. Toho podozrenia sa už nezbavíš. Veľa som počula, vyrozumela, čo som u vás v
            službe, a ty zasa doma a s otcom reči máte… Hrýzlo ma to, čo si vravel o Vianociach,
            sama som sa ponúkla do služby… a mám dosť, nad čím sa zamýšľať…
    </p>
    <p>
     JANKO: Ty u nás vyzvedáš? Ty si ma raz volala i na noc k vám, že si čistá od muža… mi
            šveholila… Len aby si vyzvedela…?
    </p>
    <p>
     ANKA
     <span class="emphasis">
      <em>
       (v plači):
      </em>
     </span>
     Tak bolo a tak je. Ty si zničil — všetko mi tak
            vraví — manželský môj život… rozvrátim ja tvoj… som pomyslela, len istoty, istoty
            nebolo.
    </p>
    <p>
     JANKO: Teraz sa to už skoro dozvieš, aj bez tejto obeti…
    </p>
    <p>
     ANKA: Áno? Dozviem si istoty?
    </p>
    <p>
     JANKO: Áno, len aby mňa videli žena, mať, k vám zaniesť niečo.
    </p>
    <p>
     ANKA: Nenos už nikdy nič! A čo žobrať pôjdem…! Sú ešte ľudia aj okrem vás. Idem, idem
            preč z vašej služby, aby deti moje neprekročili už nikdy tento prah za kúskom chleba.
            Lebo ja šípim, tuším len — Bože svätý — istoty, istoty daj! Ty si mi muža, deťom otca…
            Tvoja žena kričí… Len či pravdu? Či závisť? Či žiarlivosť, či zlosť z nej kypí?
    </p>
    <p>
     JANKO: Všetko to — s pravdou zmiešané…
    </p>
    <p>
     ANKA: Ty si vrahom nášho otca?
    </p>
    <p>
     JANKO: Vrahom!
    </p>
    <p>
     ANKA: Tušila, tušila som. Kdeže by v ľuďoch toľko lásky k cudzím deťom…? Farizej!
            Ach, keby si vedel, ako ťa v tejto minúte nenávidím… vyhnal by si ma z domu a nechoval
            mi deti nikdy viac!
    </p>
    <p>
     JANKO: A predsa — zostaň, Anka! Daj mi starosťou o tie malé deti vykupovať si
            svedomie. Veď mne ustavične ide tvoj muž pred oči ducha môjho… Ale vtedy, vtedy nebodol
            som tvojho muža ani otca tvojich dietok, ale bodol a klal besnú, slepú šelmu… Lebo
            človeka nemohol som z neho dostať živého ani všetkou výrečnosťou rozumu a srdca. Dosť
            som mu, že sa nebojím ani tej hnusnej smrti — povrazu, ale chcem ťa získať pre našu
            slobodu, pre slobodnú budúcnosť tvojich detí… Nie! srdce kamenné… ak chápeš, Anka,
            pochop; ak nie, hoci ma tak zabi, ako som ja jeho.
    </p>
    <p>
     ANKA: Kde si ho pichol?
    </p>
    <p>
     JANKO: Do pŕs!
    </p>
    <p>
     ANKA: A padol…
    </p>
    <p>
     JANKO: Padol, a krv ústami, nosom…
    </p>
    <p>
     ANKA: A volal!
    </p>
    <p>
     JANKO: Nevládne, „de-ti mo-je, de-ti“ volal…
    </p>
    <p>
     ANKA
     <span class="emphasis">
      <em>
       (založí si ruky na oči, ide do kuchyne).
      </em>
     </span>
    </p>
    <p>
     JANKO
     <span class="emphasis">
      <em>
       (stojí a čaká vchádzajúcich).
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582896">
        </a>
        Výstup 4.
       </h2>
      </div>
     </div>
    </div>
    <p>
     <span class="emphasis">
      <em>
       Janko, Eva, Zuza, Marka, Anka.
      </em>
     </span>
    </p>
    <p>
    </p>
    <p>
     EVA
     <span class="emphasis">
      <em>
       (vchádza s modlitebnou známou knižkou, so šatôčkou a kytkou v nej, v
               rukách, odkladá).
      </em>
     </span>
    </p>
    <p>
     ZUZA
     <span class="emphasis">
      <em>
       (tiež tak, zostane stáť).
      </em>
     </span>
    </p>
    <p>
     MARKA
     <span class="emphasis">
      <em>
       (za nimi, hľadí do zeme ako podpaľač a zastane v kúte pri
               peci).
      </em>
     </span>
    </p>
    <p>
     EVA
     <span class="emphasis">
      <em>
       (Jankovi, viac šeptom):
      </em>
     </span>
     Ja som sa aj teraz bola pomodliť za
            teba, syn môj; za pokoj tvojho ducha… Čo si ho aj… Bola vojna…
    </p>
    <p>
     JANKO
     <span class="emphasis">
      <em>
       (nevrlo):
      </em>
     </span>
     Mama, modliť sa, to vás nič nestálo a mali ste
            kedy. Ale dajte deťom, Anke…
    </p>
    <p>
     EVA
     <span class="emphasis">
      <em>
       (skočí zlostne do reči):
      </em>
     </span>
     „Dajte!“ „Dajte!“
     <span class="emphasis">
      <em>
       (Hnevá
               sa.)
      </em>
     </span>
     Ba, budeme len robiť a rozdávať!
    </p>
    <p>
     ZUZA
     <span class="emphasis">
      <em>
       (zostáva tichá, pokojná):
      </em>
     </span>
     Ale, Eva, Eva, Janko vie, čo
            robí. A keď otec nebráni, nechajte mu tú radosť — tri deti chovať. Nezjedia svet.
    </p>
    <p>
     MARKA
     <span class="emphasis">
      <em>
       (myká sebou, vzdorne):
      </em>
     </span>
     Máme len jedno!
    </p>
    <p>
     JANKO
     <span class="emphasis">
      <em>
       (Zuze):
      </em>
     </span>
     Ďakujem vám, mama; vy by ste mali najviac citu…
    </p>
    <p>
     EVA
     <span class="emphasis">
      <em>
       (Zuze):
      </em>
     </span>
     Daj, Zuzka; nech rozdáva…
    </p>
    <p>
     ZUZA: Nuž aj som dala, aj týmto, aj druhým, aj ešte dám… Nebuď mi, Bože, za chválu
            počítané…
    </p>
    <p>
     JANKO: Ja som chcel, že deti za svoje…
    </p>
    <p>
     EVA: Nie na môj majetok! Ja som nevstávala štyridsať rokov o tretej ráno pre cudzie
            deti!
    </p>
    <p>
     MARKA: Ja mám svoje dieťa!
    </p>
    <p>
     ZUZA: Ak sa ti tým uľaví, syn môj, pripoveď si ich…
     <span class="emphasis">
      <em>
       (Vyšla.)
      </em>
     </span>
    </p>
    <p>
     MARKA
     <span class="emphasis">
      <em>
       (okríkne Zuzu):
      </em>
     </span>
     Mama…
     <span class="emphasis">
      <em>
       (Eve.)
      </em>
     </span>
     Alebo
            Anka, alebo ja v tomto dome!
    </p>
    <p>
     JANKO
     <span class="emphasis">
      <em>
       (za Zuzou):
      </em>
     </span>
     O to ide, či si tým uľavím svedomiu.
     <span class="emphasis">
      <em>
       (Vráti sa, aby povedal ešte):
      </em>
     </span>
     Toto je otázka! Ale vy, žena, mať,
            nechápete vec, iba po vrece zemiakov.
     <span class="emphasis">
      <em>
       (Vzal končiarik zo stoloviny a
               vyšiel.)
      </em>
     </span>
    </p>
    <p>
     EVA: „Za svoje!“ Ešte čo nevymyslíš!
     <span class="emphasis">
      <em>
       (Hnev.)
      </em>
     </span>
     Anka!
    </p>
    <p>
     ANKA
     <span class="emphasis">
      <em>
       (vojde z kuchyne):
      </em>
     </span>
     Rozkážte!
    </p>
    <p>
     EVA: Vypovedám ťa zo služby a poviem ti aj to, aby si mi syna nešarpala. Dosť sa ti
            nadávali aj s otcom. A keď muža nemáš, nájdi si, ale nie môjho syna vábiť… ako jeho
            žena, Marka, lepšie vidí…
    </p>
    <p>
     ANKA: Kedy odísť?
    </p>
    <p>
     EVA: Kedy sama chceš!
    </p>
    <p>
     ANKA: Odídem, alebo ma četníci vezmú…
    </p>
    <p>
     MARKA: Pomstiť sa nám chceš? Dali ti otec, Janko za muža dosť. Aj vdovské, sirotské
            vám konal…
    </p>
    <p>
     ANKA
     <span class="emphasis">
      <em>
       (trpko Marke):
      </em>
     </span>
     Si hrdá, že ty máš! Tebe nebude treba
            sirotských
     <span class="emphasis">
      <em>
       (slabikovane)
      </em>
     </span>
     ak — sa — oželiem… Ty pýcha gazdovská!
     <span class="emphasis">
      <em>
       (Eve.)
      </em>
     </span>
     „Dosť dali!“ Keby som vám to mohla vrátiť…
    </p>
    <p>
     EVA: Čo ti dali — máš, čuš! Choď si po robote!
    </p>
    <p>
     ANKA
     <span class="emphasis">
      <em>
       (ide do kuchyne).
      </em>
     </span>
    </p>
    <p>
     EVA: Postav obed! Var! — My pôjdeme do kostola na svätú kázeň.
     <span class="emphasis">
      <em>
       (Marke.)
      </em>
     </span>
     Vezmeš aj Janíčka?
     <span class="emphasis">
      <em>
       (Berie zasa modlitebnú
               knihu, šatôčku a kvety, ide napravo.)
      </em>
     </span>
    </p>
    <p>
     MARKA
     <span class="emphasis">
      <em>
       (vďačne):
      </em>
     </span>
     Ak sa už vyspal… Na zadných dverách môžeme byť…
     <span class="emphasis">
      <em>
       (Za Evou.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2583185">
        </a>
        Výstup 5.
       </h2>
      </div>
     </div>
    </div>
    <p>
     <span class="emphasis">
      <em>
       Mihálik, Janko.
      </em>
     </span>
    </p>
    <p>
    </p>
    <p>
     MIHÁLIK
     <span class="emphasis">
      <em>
       (zľava, nesie za chvostík krticu).
      </em>
     </span>
    </p>
    <p>
     JANKO
     <span class="emphasis">
      <em>
       (za ním).
      </em>
     </span>
    </p>
    <p>
     MIHÁLIK: Krtica! Potvora! Som ťa dochytil! Celú záhradu mi prevrátili!
    </p>
    <p>
     JANKO: Chúďa… Ak má malé krtičky — už sa jej nedočkajú… a hladom zhynú…
     <span class="emphasis">
      <em>
       (Ide napravo, oblečie vestu, kabát, kroj a vracia sa.)
      </em>
     </span>
    </p>
    <p>
     MIHÁLIK
     <span class="emphasis">
      <em>
       (hľadá v stolovine):
      </em>
     </span>
     Nech ide do hory ryť, nie do
            záhrady. Kdeže je môj končiarik?
    </p>
    <p>
     JANKO: Ja ho mám pod cieničkou.
    </p>
    <p>
     MIHÁLIK: Zvlečiem a na špajdličky… už ich mám osem! Suchých! Ešte zo šesť a bude na
            zimu čiapočka — oravka — Janíčkovi, ani zo zamatu!
    </p>
    <p>
     JANKO: Tej mojej krtice v prsiach, ako sa tej zbaviť, otec? Vŕta, vŕta…
    </p>
    <p>
     MIHÁLIK
     <span class="emphasis">
      <em>
       (so srdečnou otcovskou výčitkou):
      </em>
     </span>
     Ba čo počínaš, synku,
            pod cieničkou, a — v nedeľu! Ľudia idú dedinou a ty píliš, zbíjaš… Janíčkovi? Hračku
            nejakú?
    </p>
    <p>
     JANKO: Tomu… Nie tak hračku, ako pamiatku…
    </p>
    <p>
     MIHÁLIK: Uvidím, či bude nad moju kolísku…
    </p>
    <p>
     JANKO: Otec, našiel som pol cieničkou dosku dubovú — dáte mi ju?
    </p>
    <p>
     MIHÁLIK: Vozík? Sánky? Na husle a sánky javorové drevo, synku, dub ťažký!
    </p>
    <p>
     JANKO: Odrezal som meter a z toho mi vyjde…
     <span class="emphasis">
      <em>
       (Tajne sa prežehná, alebo rukou
               naznačí kríž náhrobný.)
      </em>
     </span>
    </p>
    <p>
     MIHÁLIK
     <span class="emphasis">
      <em>
       (nevidel):
      </em>
     </span>
     Ten končiarik…
     <span class="emphasis">
      <em>
       (Von ide
               napravo.)
      </em>
     </span>
    </p>
    <p>
     JANKO
     <span class="emphasis">
      <em>
       (za ním):
      </em>
     </span>
     Podám vám ho!
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2583331">
        </a>
        Výstup 6.
       </h2>
      </div>
     </div>
    </div>
    <p>
     <span class="emphasis">
      <em>
       Anka, Karolko, Vilko.
      </em>
     </span>
    </p>
    <p>
    </p>
    <p>
     KAROLKO a VILKO
     <span class="emphasis">
      <em>
       (dovedú sa za ruky a ťahajú z kuchyne na javisko, hoci ich
               Anka zdržuje).
      </em>
     </span>
    </p>
    <p>
     KAROLKO: Mama, pusť nás! Dobré ráno, ujko! —
     <span class="emphasis">
      <em>
       (Hryzú jabĺčka a nevidiac
               nikoho, točia sa po izbe.)
      </em>
     </span>
    </p>
    <p>
     ANKA: Kde ste vzali jablká?
    </p>
    <p>
     KAROLKO: Čo kričíš, mama? V záhrade sme našli. Ešte máme!
     <span class="emphasis">
      <em>
       (Vyťahuje z
               vrecka.)
      </em>
     </span>
    </p>
    <p>
     ANKA: Deti!
     <span class="emphasis">
      <em>
       (Schytí ich za ruky.)
      </em>
     </span>
     Učila som vás, že ujko Janko
            je druhý váš otec. A teraz ako vás budem odúčať…? Rozprávala som vám, že ujko Janko
            najďalej videl vášho otca v živote; teraz vám budem, že mu on život vyhasil… Vravievala
            som vám, že čo vám dáva, dáva z dobrého srdca, z lásky — teraz vám budem rozprávať, že
            horká jeho láska; dáva, aby mohol zabúdať na neslýchanú krivdu na nás spáchanú…
    </p>
    <p>
     KAROLKO: My pôjdeme do kostola…
    </p>
    <p>
     ANKA: A kde sú stará mama?
    </p>
    <p>
     KAROLKO: Pustili nás!
    </p>
    <p>
     ANKA
     <span class="emphasis">
      <em>
       (hrá ďalej, hoci s nemými deťmi; ale berie ich, tuľká, odtíska, ako
               hnev, pomsta, žiaľ v nej búri sa):
      </em>
     </span>
     Tu ste bývali, deti moje, celé dni, už
            ani vkročiť od dneška. Ja tu už slúžiť nebudem. Dnes už viem, čo som celý rok márne
            vyzvedala a dala si slepiť oči jedlom a handrou… Keď som už mala sa pomstiť za otca
            vášho. Skrývam nôž… a bojím sa pichnúť… Čo robiť, Bože? Či v žobráckej vďačnosti žiť a
            slepiť aj vám očká a ešte prijímať almužnu a či vás vysotiť so starou materou na ulicu a
            sama ísť do temnice? Či zabiť vraha vášho? A či ďalej prijímať dary jeho? Dať sa
            podplácať, deti moje, pre vás, za vás? Muž môj, čo mi radíš spod tej čiernej zeme? Či
            žiť pre deti, či v árešte hynúť pre teba a deti opustiť? Keby len vedela, kde ho, ako
            pichnúť… Poďte, poďte, deti… krvavé mám v očiach… Choďte do kostola, kľaknite, modlite
            sa…
    </p>
    <p>
     KAROLKO: Ja viem, otčenáš, zdravas, andele boží, desatoro… a Vilko anjelička…
    </p>
    <p>
     VILKO: „Anjeličku, môj strážničku, opatruj mi mú dušičku; opatruj ma vo dne, v noci a
            buď mame na pomoci!“
     <span class="emphasis">
      <em>
       (Vybehli naľavo.)
      </em>
     </span>
    </p>
    <p>
     ANKA: Buď, Bože, aby som videla, kadiaľ naša cesta…
     <span class="emphasis">
      <em>
       (Vyjde za
               deťmi.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2583484">
        </a>
        Výstup 7.
       </h2>
      </div>
     </div>
    </div>
    <p>
     <span class="emphasis">
      <em>
       Mihálik, Janko, Anka.
      </em>
     </span>
    </p>
    <p>
    </p>
    <p>
     MIHÁLIK a JANKO
     <span class="emphasis">
      <em>
       (sprava).
      </em>
     </span>
    </p>
    <p>
     MIHÁLIK
     <span class="emphasis">
      <em>
       (nesie biely kríž z dosky. Vzrušený):
      </em>
     </span>
     Do ohňa! Porúbem!…
     <span class="emphasis">
      <em>
       (Smerom na kuchyňu kročí.)
      </em>
     </span>
    </p>
    <p>
     JANKO
     <span class="emphasis">
      <em>
       (ho zastaví, prosebne):
      </em>
     </span>
     Dajte dokončiť… Nebudete vy mať
            roboty s tým…
    </p>
    <p>
     MIHÁLIK
     <span class="emphasis">
      <em>
       (číta z dosky):
      </em>
     </span>
     „Hrdina, či vrah?“ Aký vrah?
    </p>
    <p>
     JANKO: Aký hrdina?
    </p>
    <p>
     MIHÁLIK: Čo to robíš?
    </p>
    <p>
     JANKO: To mi dajte za hlavu, keď ma pochováte.
    </p>
    <p>
     MIHÁLIK: Syn môj, neurob mi to…
     <span class="emphasis">
      <em>
       (Objíma, prosí, plače starecky.)
      </em>
     </span>
     Len teba mám…
    </p>
    <p>
     JANKO: Majte za mňa tri deti…
    </p>
    <p>
     MIHÁLIK: Deti živiť budeme, hoci Anka u nás nebude… Len načo si ty svoju veľkú
            tajnosť sveril Marke? Materi??
    </p>
    <p>
     JANKO: Aby deťom Ankiným úprimne dopriali tú smidku chleba u nás.
    </p>
    <p>
     MIHÁLIK: Boli by sme spolu dali: ja, ty, dôverne. Ja už im kupujem kúsok lúčky, aby
            kravu vychovať… Neurob mi to, nes ťarchu, unesieš, očistíš sa s božou pomocou…
    </p>
    <p>
     JANKO: Kňaz v mene Boha mi to už odpustil… Svetský súd ma trestať nechce… Vojaci,
            bratia, komu sa zdôverím, vravia, že som hrdinom… A ja si odpustiť neviem. Žiadne
            vytáčky! Lebo nie v sebaobrane som ho klal. Veď Šúrik ma nenapádal, len odvádzal, aj keď
            na šibenicu. Šlo mu o život, nerád šiel na vojnu, veď sa jej bránil celým majetkom;
            chcel domov, hoci do otročiny, ale domov, a len že také podmienky postavili — šiel do
            útoku a šťastlivo zajal si ma. A ja…? — Pomyslite, otec môj, ako by ma teraz Šúrik pred
            vami obžalúval? Čo som mal mu povedať, čo som mu mal ešte povedať, než som oprel doň
            zbraň? Akoby želel dôvery, že ma nedal viesť aj tým dvom vojakom, aby sa delili na
            sľubovanej legionárskej koristi…
    </p>
    <p>
     MIHÁLIK: Zbavíš sa tej múry ducha, len dôveruj! Čas raní, čas hojí.
    </p>
    <p>
     JANKO: Otec, s vami by som sa udržal azda… Ale vy máte vyše sedemdesiat rokov.
            Koľkože ešte? a umriete…
    </p>
    <p>
     MIHÁLIK: Všemohúci má viac, ako rozdal…
    </p>
    <p>
     JANKO: Ale raz ma tu predsa necháte. Čo si ja potom s materou a so ženou? Komu sa
            budem opätovne žalovať a spovedať…
    </p>
    <p>
     MIHÁLIK: Máš synka… Ten ťa bude chrániť. Komu toho necháš? Kto ho vychová verne mne,
            tebe? K smelosti, k obeti aj v tej najtvrdšej dobe rodu a vlasti?
    </p>
    <p>
     JANKO: Škola, otec môj, naša škola. Lebo ja sa už toho nedožijem. Ja už vyše roka čo
            zabúdam; chcem v robote, v knihe, v živote ani nemyslieť, a len vše ho, Šúrika, vidím…
            Zabil som ho a nie je mŕtvy. Ešte raz, ešte ďalej musím ťa klať, otroka? Už sa mi vidí,
            že je mŕtvy. Iste? Mal by byť. Či si ožil? Otrocký duch môže žiť a strašiť?
    </p>
    <p>
     ANKA
     <span class="emphasis">
      <em>
       (zľava vstupuje).
      </em>
     </span>
    </p>
    <p>
     MIHÁLIK: Anka, ty veľa trpíš, od najväčších dlžníkov, od nás, i hádam, božou vôľou…
     <span class="emphasis">
      <em>
       (Zopne ruky.)
      </em>
     </span>
     Pomôž mi Janka vrátiť životu…
    </p>
    <p>
     ANKA
     <span class="emphasis">
      <em>
       (vytiahne zo záňadria končiar, drží v ruke vystretej, akoby k
               bodnutiu):
      </em>
     </span>
     Spravil si ma vdovou… Chcela som ťa zaklať, ako si ti môjho
            muža.
     <span class="emphasis">
      <em>
       (So žiaľom.)
      </em>
     </span>
     Ale som aj matkou sirôt a
     <span class="emphasis">
      <em>
       (tvrdo)
      </em>
     </span>
     ženou z toho koreňa, čo vy…
     <span class="emphasis">
      <em>
       (Prikročí, položí
               nôž na stôl a pokloní sa obom.)
      </em>
     </span>
     Ponesiem svoj údel, len aby deti vychovať…
    </p>
    <p>
     MIHÁLIK: Moja starosť, Jankova! Deti dáme učiť, len aby rástli!
    </p>
    <p>
     ANKA: Ďakujem vám, čo ste mi až dosiaľ v tvrdej biede a nedostatku pre deti urobili,
            dali…
     <span class="emphasis">
      <em>
       (Vyjde.)
      </em>
     </span>
    </p>
    <p>
     JANKO: Len vykupovali život, ale či vykúpili…?
    </p>
    <p>
     MIHÁLIK: Máme roky budúcna…
    </p>
    <p>
     JANKO: Teraz už len aby mi Šúrik odpustil. Môžu mŕtvi odpúšťať? To je otázka
            posledná… Anka! Prečo si ma radšej nebodla? Ja som sa nebál smrti tam… Tu som ju hľadal
            a ako hľadal pri bojoch v máji, v júni v Nových Zámkoch… Nechcela ma a zahodiť pušku,
            zložiť ruky a vletieť do guľometu, to sa mi protivilo… A Anka mi odpúšťa… Či je to
            smutné, keď človek umrieť nemôže…
    </p>
    <p>
     MIHÁLIK
     <span class="emphasis">
      <em>
       (kľakne, ruky zopne):
      </em>
     </span>
     Syn môj, zľutuj sa nado mnou!
    </p>
    <p>
     JANKO
     <span class="emphasis">
      <em>
       (zodvihol otca, posadil).
      </em>
     </span>
    </p>
    <p>
     MIHÁLIK: Môj život bola robota, gazdovanie, odtŕhanie si od úst… Keď sme sa s materou
            zobrali pred štyridsať rokmi, pečené zemiačky sme si rozčitovali a surovej kapusty k
            tomu… Dve deti oplakali, teba vychovali! V poriadku si už, synka máš… A teraz, keď by
            sme mohli pokojne pracovať a šťastne žiť…
     <span class="emphasis">
      <em>
       (ukáže na mapu)
      </em>
     </span>
     v
            slobodnej vlasti…
    </p>
    <p>
     JANKO: Otec môj, môžem dajak prekročiť, čo mi bolo súdené už na fronte?
    </p>
    <p>
     MIHÁLIK: Môžeš… Len si nesmieš prekážkami hory, hroby stavať, ako toto…
     <span class="emphasis">
      <em>
       (Na
               kríž.)
      </em>
     </span>
     Skrešem, zničím i pamiatku na čiernu myšlienku.
     <span class="emphasis">
      <em>
       (Schytí
               kríž a ide napravo von.)
      </em>
     </span>
     Sekeru, sekeru!…
     <span class="emphasis">
      <em>
       (Vychodí.)
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2583825">
        </a>
        Výstup 8.
       </h2>
      </div>
     </div>
    </div>
    <p>
     <span class="emphasis">
      <em>
       Mihálik, Janko.
      </em>
     </span>
    </p>
    <p>
    </p>
    <p>
     JANKO
     <span class="emphasis">
      <em>
       (zastaví Mihálika):
      </em>
     </span>
     Otec môj, horou prekážok zostanú mať a
            žena moja. Vojnou zmamonárené, nikdy nás nepochopia. To bude nesmierne ťažký boj.
    </p>
    <p>
     MIHÁLIK: Nebude, synku, nebude! Vďačné bremeno, čo pomáha! Len by deti Ankine vládali
            v robote pomôcť, a čo aj len Janíčka zabaviť, húsky, jahence napásť — ženy pochopia,
            synku, pochopia!
     <span class="emphasis">
      <em>
       (Myšlienka.)
      </em>
     </span>
     A potom, veď aj pre ne, ženy naše,
            bude v slobodienke našej viac času, viac školy a poučenia: žiť a myslieť na ducha, na
            srdce, nielen do poľa, na kravy,
     <span class="emphasis">
      <em>
       (s výčitkou sebe)
      </em>
     </span>
     ku ktorým sme
            ich sami hnali, im iba rozkazovali, od snára a kalendára ďalej ich nepustili, neviedli.
    </p>
    <p>
     JANKO
     <span class="emphasis">
      <em>
       (berie mu kríž z ruky):
      </em>
     </span>
     Otec môj ste starý tuhý peň. Ako
            tá spílená lipa v záhrade, čo z koreňov znovu sa zmládza, znovu ženie tri lipky…!
     <span class="emphasis">
      <em>
       (Objíma ho.)
      </em>
     </span>
     Bol som už na kraji hrobu… Otec, zostávam s vami… s
            dôverou vo vašu vieru, v pochopenie a pomoc všetkým, ktorí tej vašej pomoci budú
            potrebovať…
    </p>
    <p>
     MIHÁLIK: V slobode našej budeme pracovať, obetovať a dávať núdznym, vojnou zničeným a
            osiroteným predovšetkým, aby sme všetci v novej vlasti našej mohli spoločne a radostne
            sviatkovať… Naučíme ženy naše myslieť: nie majetky, ale z nich a na nich vychované deti
            — sú naša nádej a budúcnosť vlasti!
    </p>
    <p>
     JANKO
     <span class="emphasis">
      <em>
       (podá kríž Mihálikovi):
      </em>
     </span>
     Tak, otec, dobrý môj otec,
            odložte… Ale siroty Šúrikove…
    </p>
    <p>
     MIHÁLIK: Neboj sa, synku! Len keď si ty vybojoval boj, čo ti ducha zmáral a čo ťa na
            smrť kormútil
     <span class="emphasis">
      <em>
       (objíma Janka)
      </em>
     </span>
     . A Písmo sväté hovorí: nebude vedieť
            ľavá ruka, čo robí pravá, kým ženy naše v srdciach uznajú, že chlieb rodí sa pre všetky
            deti na svete.
     <span class="emphasis">
      <em>
       (Odchádza s krížom.)
      </em>
     </span>
    </p>
    <p>
     JANKO
     <span class="emphasis">
      <em>
       (ho zadrží, bozkáva mu ruku, tvár):
      </em>
     </span>
     Otec môj, daj vám Boh
            dožiť a vznešený ten boj vybojovať.
    </p>
    <p>
     MIHÁLIK: Uslyš, Bože! Daj, Bože!
     <span class="emphasis">
      <em>
       (Objímanie.)
      </em>
     </span>
    </p>
    <p>
    </p>
    <p>
     <span class="emphasis">
      <em>
       (Opona.)
      </em>
     </span>
    </p>
   </div>
  </div>
 </body>
</html>
