<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523105">
       </a>
       Terézia Vansová
      </h2>
     </div>
    </div>
   </div>
   <p>
   </p>
   <p>
   </p>
   <p>
    Iste viem, že všetky naše čitateľky, ktoré vezmú toto číslo „Živeny“
    <sup>
     [
     <a class="footnote" href="#ftn.id2523122" name="id2523122">
      1
     </a>
     ]
    </sup>
    do ruky a na jeho prvej strane zazrú podobizeň Terézie Vansovej, čo by ju i
         neznali osobne, s potešením a láskou usmejú sa na ňu; milé im bude postretnúť sa tu s ňou,
         lebo je inak ani nemožno. Koho známe iba po dobrom a vieme o ňom, že pracoval za nás,
         snažil sa zo všetkých síl nám dobre urobiť, toho uzrieť, najmä nečakane, vždy dobre padne a
         vzbudí teplý pocit v srdci. Ak o ktorej slovenskej žene môžeme povedať, že všetky svoje
         sily, ktoré jej zbudli po vykonaní nevyhnutných súkromných povinností, venovala službe nám,
         svojim sestrám, tak je to práve ona, Terézia Vansová. My myslíme, že náš nový, hlavne ženám
         venovaný časopis, nemohli sme šťastnejšie zahájiť ako podobizňou a životopisom sestry
         najobľúbenejšej medzi sestrami.
   </p>
   <p>
    Ale či predsa celkom vyhovieme, je veľká otázka. Písať životopis má svoje hodné háčky.
         On má podať nielen dáta a zovňajšie udalosti zo života muža lebo ženy, ale i ich vnútorné
         deje. Ako podobizeň podáva zobrazenie tvári, postavy, tak životopis má podať zobrazenie
         duše, individuality, preto mal by ho písať taký, ktorý žije v úzkom spojení často s
         opisovaným, alebo práve on sám — čo ináč i dosť býva. I my požiadali sme pani Vansovú o
         nejakú rukoväť pre jej životopis, ale ona nikam nechce byť svojím vlastným životopiscom.
         Odvetila nám: „Pre svoju biografiu nemám čo písať. Narodila som sa r. 1857 (už vopred oplakaná)
    <sup>
     [
     <a class="footnote" href="#ftn.id2523198" name="id2523198">
      2
     </a>
     ]
    </sup>
    v ,nešťastný‘ deň 18. apríla. Vydala som sa r. 1875 — a ešte vždy žijem. Inšie
         neviem nič zvláštneho. Čo som prežila, prekonala, to je také všeľudské, že sa neoplatí o
         tom hovoriť.“ Toľko ona. To je veru primálo pre záujem jej ctiteľov a menovite jej
         ctiteliek. Ktorí ju však zblízka znajú, dokladajú k tomu, čo ona povedala, že keď sa vydala
         za Jána Vansu, ev. farára vtedy na Lomničke (nemeckej to cirkvi vo Spiši), zišli sa dve
         rovno šľachetné duše, preniknuté čistými kresťanskými zásadami a vrelou láskou k svojmu
         slovenskému národu. To je síce krátke, ale obsažné vysvedčenie a my ho, znajúc ich
         účinkovanie, splna podpisujeme.
   </p>
   <p>
    Tam na Lomničke dosiahla Vansová vrchol svojho rodinného šťastia, keď narodilo sa jej s
         radosťou uvítané dieťa, synček, ale tam prežila i najkrutejší bôľ svojho života, keď to
         vrúcne milované, jediné dieťa, chorobou vymučené, jej umrelo. Snáď i ju, ako mnohé iné
         (napr. Karolínu Světlú, Carmen Sylvu
    <sup>
     [
     <a class="footnote" href="#ftn.id2523256" name="id2523256">
      3
     </a>
     ]
    </sup>
    atď.), tento krutý úder pošinul na dráhu spisovateľskú, ač popri daroch k tomu
         musela byť u nej i vrodená náklonnosť. Vlastnou príčinlivosťou, čítaním pilno sa
         vzdelávajúc, nadobudla si všestranné vedomosti, akých inde dobré školy podávajú, aby mohla
         národu poslúžiť, oddajúc sa vo chvíľach voľných spisovateľstvu. Od tohoto odvracali a
         odvádzali ju jej najbližší, ktorí, ako to riadne býva, naskrze neboli uzrozumení s takýmito
         jej snahami. Sám náš výtečný Pavel Dobšinský, jej švagor, odhováral ju od spisovateľstva,
         že popáli sa pri tom a dožije mnohých trpkostí. Charakteristické pre jej ináč mäkkú a
         poddajnú prírodu je, že v tomto nedala sa odhovoriť, ani odstrašiť. Išla čisto za
         ušľachtilou snahou, nie z ctižiadosti, ani kvôli spisovateľskej sláve.
   </p>
   <p>
    Roku 1881, keď D. Z. Lauček bol z pílanskej fary brachiálnou mocou odstránený,
    <sup>
     [
     <a class="footnote" href="#ftn.id2523306" name="id2523306">
      4
     </a>
     ]
    </sup>
    prišiel na jeho miesto, do svojho rodiska, Ján Vansa, a tak i naša Vansová
         dostala sa na čisto slovenskú pôdu, čo možno tiež nebolo bez vplyvu na jej chuť písať. Veď
         práve jej práce, ktoré vyrástli priamo z tejto pôdy, sú najlepšie, naozaj vzácne a cenné.
   </p>
   <p>
    Ale nadanie a isté lesklé strany javili sa už hneď pri jej prvších prácach, ináč
         nemajúcich ešte pečať vlastnej pôdy, uverejnených v „Slovenských pohľadoch“. Je ich tam
         pekný rad v rokoch 1884 — 1898. Už tam bola rutina, ľahkosť a ohybnosť reči, neznajúca
         habkania a potkýňania sa na novom, neobrobenom ešte poli. Čo podávala, bolo pre ženské
         čitateľstvo zaujímavé a jej spôsob podania bol vždy milý, lahodiaci, ako v drobnejších
         prácach, tak vo všetkých, i v samom románe „Sirota Podhradských“. A miestami i v týchto
         viac salónnych kusoch zazvučali našské tóny, milo nám k srdcu hovoriace. V práci „Ohlášky“
         („Pohľady“, 1892), žartovnom obraze z dedinskej fary už badateľne vkročila na našu korennú
         pôdu a v nasledujúcich potom krátkych rozprávkach z ľudu a o ľude už ukázala sa v krásnom,
         rýdzo slovenskom rúchu. Podala ich tak, ako ich ľud podáva, krátko, plno, s naivným peľom
         ľudovej fantázie a poézie i podarenou ľudovou rečou — s malým dialektickým prifarbením.
         Behom rokov 1893 — 94 — 95 vyšlo ich v „Pohľadoch“ pod súborným označením „Z našej dediny“
         spolu osemnásť — a keby Vansová v svojom živote ničoho iného nebola napísala, nimi samými
         by si bola vydobyla čestné miesto v slovenskej literatúre.
   </p>
   <p>
    Pod tým istým názvom („Z našej dediny“) uverejnila ešte omnoho pozdejšie, v I. a II.
         ročníku „Nášho Slovenska“ dve („Žaba“ a „Uľa“) podarené, bystro odpozorované a zručne
         podané črty z dedinskej fary, poťažne zo života dedinského ľudu. Kreslenie ľudu je výtečné,
         menovite v poslednejšej.
   </p>
   <p>
    „Pani Georgiadesová na cestách“ („Pohľady“, 1896 — 97) je originálny, značne
         humoristicky zafarbený opis cestovania tisovskej slovenskej skupiny návštevníkov pražskej
         národopisnej výstavky z roku 1895, ktorý číta sa ľahko, zábavne — a predsa pod ľahkou
         rúškou podáva mnoho poučného. Potom len ešte jednu novelu, „Starú pieseň“, uverejnila
         Vansová v „Pohľadoch“ (1897), zaujímavú menovite pre ženské čitateľstvo.
   </p>
   <p>
    I prišla doba „Dennice“.
   </p>
   <p>
    Založením „Dennice“, ženského zábavno-poučného časopisu, Vansová ozaj heroicky podujala
         sa na ťažkú úlohu. Známo je, ako sa odpláca vydávanie slovenského časopisu alebo knihy:
         často peňažnou stratou. Tiež známo je, ako ťažko je u nás dostať dobré spisovné práce
         (vyjmúc básní): na požiadanie často ani odpovede nedajú, nie ešte práce. I Vansová to
         znala. K tomu obavy a výstrahy dobroprajných, prekážky a zneuznávania od bližších i ďalších
         — a ona predsa zase nedala sa ani odhovoriť, ani odstrašiť! Táto známka mravnej sily u nej
         sa nikdy nezaprie, keď príde opravdivá próba. Ona, v povedomí svojej čistej snahy, vidiac,
         že naše ženy, ktorým cudzie časopisy nie sú dostupné a pre ktoré týchto si ani nežiadame,
         nemajú pre seba primeranej, ľahkej, pod zábavnou rúškou zošľachťujúcej a poučujúcej
         lektúry, neobzerala sa ani vpravo na výstražníkov, ani vľavo na posmešníkov, ale založila,
         ako si to vopred prehútala, maličký, skromný a — čo bolo dôležité — veľmi lacný zábavný
         časopis, určený a namerený ta, kam iné závažnejšie časopisy neprenikajú, a nazvala si ho —
         nomen-omen — „Dennicou“.
   </p>
   <p>
    Založila ho i vzala na seba ťarchu všetkej práce okolo neho; bola mu redaktorkou i
         spisovateľkou, nakladateľkou i administrátorkou. Zbierala a vnášala do neho všetko, čím
         mohla k osohu poslúžiť svojim čitateľkám, vysvetľovala, poúčala a vychovávala zo všetkých
         síl, úprimne a láskavo. Podávala, čo len mohla, a mala pritom taký spôsob, že sa podávané
         ochotne, s dôverou prijímalo. Z tohoto pochádzal i pomerný úspech „Dennice“. Ona ticho
         prenášala pochvaly i kritiky, a kým sme sa my to s obavou, to so zvedavosťou dívali, či a
         ako sa udrží, milá „Dennica“ nielenže sa udržovala i pevne udržala, kýmkoľvek bola v rukách
         svojej zakladateľky, ale ešte i vzrastala z roka na rok, a to nielen objemom, lež i
         hodnotou, ako rastie a silnie dieťa pod matkinou pečlivou opaterou. Prenikla ona medzi naše
         ženy do všetkých vrstiev a stala sa im tak milou, že keď posledne vyše roka sa zdalo, akoby
         bola celkom zanikla,
    <sup>
     [
     <a class="footnote" href="#ftn.id2523477" name="id2523477">
      5
     </a>
     ]
    </sup>
    zapríčinilo to celý rozruch medzi nimi. Ba netreba zamlčať, že mala naša
         skromná „Dennica“ značný počet milovníkov, ktorí ju s radosťou vítali a čítali i medzi
         mužskými, ako že mala medzi nimi aj spolupracovníkov. Z tohoto ide nám naučenie, že zábavné
         časopisy netreba rozlišovať a umele rozdeľovať na všeobecné a na špeciálne ženské. Dobrý
         zábavno-poučný časopis slúži všetkým, v ňom pestované záujmy nemajú ani nemôžu sa týkať iba
         jedného pohlavia. Že si „Dennicu“ obľúbili i mužskí, je len dobrým vysvedčením pre ňu.
   </p>
   <p>
    Svojich prác umiestila Vansová v „Dennici“ mnoho, i väčších novelistických,
         životopisných atp., i drobných poučných a zábavných, doplňujúcich, opravujúcich — ako to už
         redaktorstvo so sebou donáša. Všetky sú v svojom spôsobe cenné a zaujímavé, ale dľa mojej
         mienky spomedzi všetkých predsa hodne vysoko vyčnievajú dve z nich: „Paľko, drobnokresby zo
         zalazinskej fary“ (1903 — 4) a „Danko a Janko, dobrodružstvá malých dedinských hrdinov“
         (1905).
   </p>
   <p>
    Prvá je milým, zručne, verne, intímne podaným obrazom dedinskej fary, chudobnej na
         zemské majetky, bohatej však v idealistickom, úprimne kresťanskom ponímaní života. Detí v
         nej plno, každé zaujímavé v odlišnosti svojej povahy, ale jednota ducha, panujúceho v
         rodičovskom dome, patrná v celku. Rodičia tých mnoho detí ani za minútu neváhali vziať si
         ešte k nim za svoje Paľka, farársku sirotu, ktorého hneď pri jeho príchode zaodeli do
         vlastného synových šiat a pozdejšie zo svojej chudoby dali ako najlepšie vychovať s
         vlastnými synmi. Pán farár rozhodol o veci bez najmenšej obavy, že by mu jeho žena v tom
         nejaké prekážky robila, a ona bez váhania privinula osirelého chlapca k sebe — i dojemný je
         pomer, aký sa pozdejšie vyvinul medzi ním a jeho druhými rodičmi i bratmi a sestrami. Vôbec
         dotklivý je celý tento pohyblivý, rozličnými drobnými príhodami a pripomienkami
         poprepletaný, a predsa súladný obraz, ktorý pre nás má trochu už i akéhosi
         kultúrnohistorického závanu, hoci vzatý je len asi z počiatku druhej polovice minulého
         storočia. Mimovoľne vzdychneme si: Škoda-preškoda, že tento duch mizne už z našich fár! Tam
         opísaná fara so všetkým, čo je v nej a okolo nej, je rodičovským domom Terézie Vansovej,
         jej rodné hniezdo, z ktorého vyniesla si na celý život teplotu srdca a v duši zápal za
         všetko, čo je pekné a šľachetné.
   </p>
   <p>
    Druhá práca — „Danko a Janko“ — podobne podáva nám obrázky z minulosti — tu z dedinskej
         školy a jej okolia. Zase teplá intimita, vernosť k dobe i vernosť v líčení osôb, len osoby
         sú iné, iná i celá obstanovka.
    <sup>
     [
     <a class="footnote" href="#ftn.id2504474" name="id2504474">
      6
     </a>
     ]
    </sup>
    Tu nepodávajú sa príbehy úzkorodinné, lež „dobrodružstvá malých hrdinov
         dedinských“; ale osoby učeného, hudby a kníh milovného, prísne svedomitého, no i starosťami
         skľúčeného učiteľa Tomoviča a jeho kmotra farára (markantná, trochu čudácka postava z doby,
         kde u učených panovala ešte latinčina) sú také vypuklé, že utkvejú čitateľovi v mysli,
         akoby ich žijúcich bol poznal, hoci sa málo o nich hovorí. I dobrá, robotou a starosťami
         utrápená pani rechtorka, „mamika“ úzkostlivo pozerajúca za svojím najmladším miláčkom,
         ktorý, či uradostený, či užalostený, utieka sa do jej náručia, je priamo zo života vzatá.
   </p>
   <p>
    No rozumie sa, že ťažište celej rozpravy je na tých malých hrdinoch, a je ono plnej
         váhy. Človek ani nevie ako, vedený zručnou líčiteľkou, vnoruje sa s pôžitkom do tých
         sviežich, bodrých, zdravých, zurvalských chlapeckých duší. Porozumieva im, cíti s nimi,
         obľúbi si ich — a musí obdivovať spisovateľku, že tak jasno rozlišuje ich malé osobnosti a
         pohotove stavia čitateľovi pred oči, počnúc od farského Danka, s jeho náruživosťou a
         svojvoľnou prírodou, a mäkkého, snivého „Janka Školovie“ až po vždy hladného Miška Kvačku,
         mendíka, a Samka mäsiarovho, čo tak „rrapčal“ pri vyslovovaní litery r. Mnoho výtečných
         popisov, hojnosť nenúteného humoru a vcelku verný, svieži obraz zo slovenskej dediny, s
         hlúčkom bystrých chlapcov v popredí, ktorý trvalým dojmom utkvie v mysli čitateľa. V ňom i
         zvláštna a ctihodná postava nášho ľudového veršovníka, slepého, a predsa jasnozrakého
         starčeka Hrebendu, našla svoje čestné miesto, aby celkom nevymizla z krátkej pamäti nových
         pokolení.
   </p>
   <p>
    Tieto dva z drobných kresieb zostavené obrazy sú, myslím, najpôvodnejšie,
         najsamorastlejšie zo všetkých prác Vansovej. Mnoho krásy a ceny ukrýva sa pod ich ľahkou,
         beznáročnou formou. Rovnocenný je s nimi ešte tiež drobný obrázok „Nové šatočky“ („Letopis
         Živeny“ II.). Neobyčajný výčin dievčatka ísť si potajmo v noci pred exámenom pre nové
         šatočky k pani krstnej do mesta, je psychologicky úplne odôvodnený. Nočná púť Milušky, s
         celou scenériou v mesačnom osvetlení, so všetkými drobnými príhodami a desivými
         predstavami, je obrázok veľkej umeleckej hodnoty.
   </p>
   <p>
    Tieto tri práce, i ešte napr. „Životopis Terézie Medveckej rod. Lange“ („Dennica“, 1900)
         a „Zo zašlých časov“ („Kalendár Tranovský“, 1910) dokazujú i zvláštnu spôsobnosť Terézie
         Vansovej preniesť sa mysľou do prešlých časov, utvoriť si jasný obraz toho, čo chce podať z
         nich, a podať to s celým oddaním sa svojmu predmetu. Keby slovenskej spisovateľke vôbec
         bolo rady a pomoci v tom, aby sa mohla s najlepšími svojimi silami venovať spisovateľskému
         povolaniu, ja by som našej Vansovej celkom vážne radila, aby sa oddala štúdiu našich
         kultúrnohistorických prameňov, nakoľko ich len máme, a z nich vo forme beletristických diel
         vyvádzala na svetlo obrazy zo života zašlých pokolení, o ktorých my tak pramálo vieme. (Či
         napr. nie je interesantné obznámiť sa v rozprávke „Zo zašlých časov“ s richtárkou Marišou,
         ktorá ešte v dobe poddanstva, nezanedbajúc svojich gazdinských a obchodníckych prác, de
         facto prevádzala úrad richtársky — a akou pevnou rukou! — bez toho, žeby sa bol niekto na
         tom pozastavil?) To pole u nás leží vari úplne ladom a Vansová by bola veľmi uspôsobená
         pracovať na ňom. Aspoň započať, dobrým príkladom predísť ďalším pracovníkom.
   </p>
   <p>
    No, ako sa posiaľ veci majú, sú toto len zbožné žiadosti, aspoň ohľadom na nás,
         slovenské spisovateľky. Z nás vari ani jedna nemôže sa úplne oddať nejakému literárnemu
         štúdiu. Každá, len keď jej naliehavé domáce povinnosti trochu času nechajú, prečíta, čo
         môže. Rada je, ak okrem bežných časopisov ešte vystačí jej čas na prečítanie takých vecí,
         ktorých známosť vyžaduje sa od každého koľko-toľko vzdelaného človeka. A písanie ide len
         úchytkom — kto sme v tom, vieme si uznať.
   </p>
   <p>
    Avšak práve Vansová zase slúži nám za príklad, že i pri týchto závažných prekážkach dá
         sa literárne pracovať. Pekný rad jej prác a jedenásť rokov redaktorstva sú živým dôkazom
         toho. Lebo veď známo je, že i ona má svojich rozličných súkromných povinností dokonalú
         mieru nameranú. Rozsiahla domácnosť dedinskej fary so záhradami a poľným hospodárstvom už
         sama v sebe vyžaduje od svojej správkyne ustavičné napružovanie nielen fyzických, lež i
         duševných síl, i ubíja tieto starosťami a mrzutosťami. Obcovanie s ľudom, ačpráve je pre
         spisovateľku vďačným štúdiom a hojnou pašou, berie tiež čas do nároku, menovite keď ešte i
         zástoj v ľudovej vzájomnej pomocnici berieme na seba, ako to bola urobila Vansová. Ani
         rodičovských zaneprázdnení, starostí a opatrovaní v chorobách si neusporila. Keď nebolo jej
         dopriate vychovať vlastných detí, ona vychovávala prijaté; vari nikdy nebola bez toho, žeby
         niektorú sirotu nebola túlila k materinskému srdcu, i vychovala si prijatú dcérku tak verne
         a pečlive, akoby bola jej vlastná. Ba ešte i na rozličných štvornohých a krídlatých
         miláčkov stačí sa rozprestierať jej láskavosť. V záhradníctve, zvlášte v pestovaní kvetov,
         má veľkú záľubu; jej kvetnica a obloky skvejú sa vždy vyberanými kvetmi, ktoré vyžadujú
         pečlivú opateru. Pritom je pílanská fara hosťom vždy otvorená. Vansovci sú milí, vďační
         hostitelia, obľúbení a rešpektovaní v priateľskom i nepriateľskom spoločenskom kruhu; sú i
         obetiví, spoľahliví priatelia v hlbšom zmysle.
   </p>
   <p>
    Keď si toto všetko pripomíname, mimovoľne zvoláme: „Nuž ale, kedyže ona teda stačí ešte
         čítať a písať?!“ Ja na to odpovedať neviem, len musím obdivovať jej zriedkavú silu a
         pružnosť, tým viac, že je telesne slabá a chorľavá. U nej to iste ide z božieho požehnania,
         s božou pomocou, lebo vo vansovskom dome vládne duch čisto kresťanský, nechlúbiaci sa
         slovami a frázami, ale javiaci sa v každom skutku. Kto ju zná v celej jej bytnosti, ako
         ženu a spisovateľku, ten iste upustí od zakoreneného, ovšemže, nie v každom prípade
         neoprávneného predsudku, že spisovateľstvo neomylne odvádza ženu od jej zložitých domácich
         povinností. Ona celým svojím životom dokazuje, že možno je zlúčiť oboje, kde sú k tomu dary
         odhora a sila vôle i sebazapierania.
   </p>
   <p>
    My jej a sebe z úprimného srdca želáme, aby ešte dlho v nezlomnej sile mohla pracovať na
         spisovateľskom poli a tak prenášať dary jej udelené k dobru národa, v ktorom meno Terézie
         Vansovej rod. Medveckej je i bude navždy v láske a úcte zachované.
   </p>
   <p>
    (1910)
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2523122" name="ftn.id2523122">
        1
       </a>
       ]
      </sup>
      <span class="emphasis">
       <em>
        toto číslo „Živeny“
       </em>
      </span>
      — Šoltésovej článok bol uverejnený v
               prvom čísle „Živeny“. Vansová bola predtým (i neskoršie) redaktorkou „Dennice“,
               prvého slovenského časopisu pre ženy (vychádzal od roku 1898).
     </p>
    </div>
    <div class="footnote">
     <p>
      <sup>
       [
       <a class="para" href="#id2523198" name="ftn.id2523198">
        2
       </a>
       ]
      </sup>
      <span class="emphasis">
       <em>
        (už vopred oplakaná)
       </em>
      </span>
      — do Medveckovcov prichádzali deti po
               dvojčatách. Roku 1857, keď sa narodili Terézia a Juraj, mal ich otec Samuel Medvecký
               už šesťdesiattri rokov. Novonarodené dievčatko nazvali doma Netrebasi.
     </p>
    </div>
    <div class="footnote">
     <p>
      <sup>
       [
       <a class="para" href="#id2523256" name="ftn.id2523256">
        3
       </a>
       ]
      </sup>
      <span class="emphasis">
       <em>
        Carmen Sylvu
       </em>
      </span>
      — pseudonym rumunskej kráľovnej Alžbety (1843 —
               1916). Jej literárna tvorba i jej aforizmy boli vtedy veľmi populárne.
     </p>
    </div>
    <div class="footnote">
     <p>
      <sup>
       [
       <a class="para" href="#id2523306" name="ftn.id2523306">
        4
       </a>
       ]
      </sup>
      <span class="emphasis">
       <em>
        D. Z. Lauček bol z pílanskej fary brachiálnou mocou
                  odstránený
       </em>
      </span>
      — Daniel Záboj Lauček (1846 — 1911) už ako študent sa
               zaoberal filozofiou. Bol prenasledovaný cirkevnou vrchnosťou, najmä biskupom Czékusom
               (1818 — 1890), ktorý ho roku 1881 vykázal z fary, na ktorú bol riadne zvolený po
               smrti svojho otca. Lauček potom emigroval, najprv do Lužice a potom do USA, kde aj
               zomrel.
     </p>
    </div>
    <div class="footnote">
     <p>
      <sup>
       [
       <a class="para" href="#id2523477" name="ftn.id2523477">
        5
       </a>
       ]
      </sup>
      <span class="emphasis">
       <em>
        keď posledne vyše roka sa zdalo, akoby bola celkom zanikla
       </em>
      </span>
      —
               posledné dvojčíslo jedenásteho ročníka (1908) „Dennice“ vyšlo opozdene v druhej
               polovici februára 1909. „Dennica“ potom v roku 1909 vôbec nevychádzala a prvé číslo
               dvanásteho ročníka vyšlo začiatkom januára 1910.
     </p>
    </div>
    <div class="footnote">
     <p>
      <sup>
       [
       <a class="para" href="#id2504474" name="ftn.id2504474">
        6
       </a>
       ]
      </sup>
      <span class="emphasis">
       <em>
        obstanovka
       </em>
      </span>
      (z rus.) — okolnosti, prostredie
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2504705">
       </a>
       Daniel Lichard, Jonáš Záborský a Samo Chalupka
      </h2>
     </div>
    </div>
   </div>
   <p>
   </p>
   <p>
   </p>
   <p>
    Minulého mesiaca
    <sup>
     [
     <a class="footnote" href="#ftn.id2504722" name="id2504722">
      7
     </a>
     ]
    </sup>
    pripomínali sme si storočnú pamiatku narodenia týchto troch vynikajúcich
         slovenských mužov. Zovrubne písali o nich naše časopisy, dostalo sa im ocenenia z
         povolaného pera („Trojhviezdie“, jubilárna prednáška Svetozára Hurbana Vajanského,
         uverejnená v „Nár. novinách“)
    <sup>
     [
     <a class="footnote" href="#ftn.id2504749" name="id2504749">
      8
     </a>
     ]
    </sup>
    — nám v „Živene“ tiež žiada sa aspoň pripomenúť si ich.
   </p>
   <p>
    Lichardov znamenitý „Obzor“ nejedna z nás dobre pamätá, ako sa u mamičky s chuťou,
         zvedavosťou a s istým, by som povedala, gazdinským pôžitkom vyhľadávali v ňom nárady a
         poučenia pre domácnosť, v akej vážnosti boli, ako sa im verilo. „No, Dorka, dobreže si to
         zapamätaj!“ napomenula sa slúžka, keď náhodou bola prítomná pri prečitovaní niečoho, čo
         redaktor nevyhnuteľnej „Dorke“ snažne prikazoval, prípadne zapovedával. Ani pri čistení
         slovenčiny od cudzích výrazov sa bez Dorky nezaobišiel. Keď pripomenul napr. azda prívar,
         zaiste nevystala poznámka: „Dorka by povedala ,cušpajz‘“, — keď hladidlo: „Dorka by
         povedala ,pigľajzeň‘“ atď. A to sa vždy s úsmevom a prikývnutím hlavy prečítalo — a malo
         svoj účinok. Kuchynskú slovenčinu museli sme si čistiť, ak sme nechceli zaostať na úrovni
         Dorky. A to všetko, i tie hospodárske poučenia, písali a teda i čítali sa s akousi srdečnou
         teplotou.
   </p>
   <p>
    Pri mene Jonáša Záborského prídu mi hneď na um jeho „Lžidimitrijády“, ktoré, navrátivšia
         sa domov z nemeckého vychovávacieho ústavu (o terajších polgárkach vtedy nebolo ani znaku),
         potajmo dychtivo čítavala som v otcovej izbičke v kútiku pri železnej piecke, — udivená i
         uveličená, že aj v slovenčine jestvujú historické drámy, ktoré vtedy boli mi
         najveľkolepejším a najvytúženejším čítaním. Keby bol Záborský vedel, že má medzi davom
         ľahostajných predsa i takéto dychtivé čitateľky, azda by mu to bolo pripravilo aspoň
         iskričku potešenia, ktorého tak málo bolo mu popriato v jeho trudnom, zapadnutom živobytí,
         venovanom národu a zmietanom nezdarmi a mýlkami, že človeka musí nad ním srdce zabolieť.
         Zabudnutia si od nás nezasluhuje.
   </p>
   <p>
    Samo Chalupka — ten sa nemusí báť zabudnutia. Jeho zrnité, zvonivé básne so svojím
         plným, vždy zaujímavým obsahom, nesené smelým, hrdinským duchom a podané priesvitno, jasne,
         dostupné sú každému, prostému i vzdelanému, mladému i starému, a u každého zanechajú svoje
         stopy. Sú význačne uspôsobené k tomu, aby v našej mládeži budili národné povedomie spolu s
         národnou hrdosťou a láskou k svojeti, ktorá v nich prekypuje.
   </p>
   <p>
    Je tomu už dávno, a predsa sa pamätám, ako mňa Chalupkove básne okúzlili, celú myseľ mi
         zajali, keď som ich, po príchode domov z krátkej nemeckej výchovy, do ruky dostala. S
         neveľkou knižočkou v bielej väzbe s červeno-modrou titulnou tlačou uvrzla som nejeden raz v
         lete i od práce za kostol pod veľkú košatú hrušku, hodila sa tam do trávy a kochala sa v
         tých krásach šeptom i hlasno s neopísateľným pôžitkom, ktorý zahlušil vo mne i bázeň pred
         hrešením a dohováraním, akého sa mi pre moje náruživé lipnutie za čítaním od mamy často
         dostávalo.
   </p>
   <p>
    A nebol to len slamený oheň, kúzlo trvalo dlhé roky, ešte i po vydaji, keď som svojim
         deťom čítavala alebo dala čítať Chalupkove básne. Pri ich neveľkom počte vedela som ich
         naspamäť všetky, už mi teda nič nového nemohli podať, ale sila pôžitku v nich bola pre mňa
         nevyčerpateľná. Každá báseň osve si v mojej duši zaujala svoje miesto a keď som si ich
         naspamäť zarečnila, hoci len v mysli, azda pri nejakej ručnej práci, bolo mi, akoby som po
         krásnych svetoch chodila, z jedného do druhého, ktoré mi boli celkom blízke, známe, hoci sa
         predsa nezrovnávali s obtáčajúcou ma skutočnosťou. No veď práve preto, že sú pri svojej
         rázovitosti pretkané tým živým jasom poézie, preto tak mocne zachvacujú po kráse túžiacu
         mladú myseľ.
   </p>
   <p>
    „Mor ho!“ mi podala skvelú predstavu národnej hrdosti a hrdinstva — jej blesku nemohlo
         nič zatemniť, žiadne rozumkovanie, že veď bolo nemúdre od hŕstky našich junákov — hoci boli
         v jasnej zbroji a urastení ako jedle i pevní ani skala — tak sa rozohniť a bez výhľadu na
         úspech rútiť sa do svojej záhuby.
   </p>
   <p>
    „Starý väzeň“ ma od prvého do posledného riadka zaujímal i dojímal. Pohnutý dej,
         zmárnenie krásnej Ilonky, zrada z pomsty a potom kajanie sa hriešnika-väzňa ma tak zabrali,
         že pokúsila som sa — ovšem, tiež potajmo, v apovej izbičke — napísať z toho smutnohru, v
         ktorej, pravda, nehľadiac ani na všetku svoju nedostatočnosť, zabŕdla som už v samých
         počiatkoch pre neznalosť kultúrnej histórie.
   </p>
   <p>
    „Junák“ mi bola z najmilších — azda najmilšia. Jej pôvabnosti vôbec nenašla som konca.
         „Branko“ ma nesmierne oduševňoval — hrdina, zhadzujúci cudzie jarmo… S „Likavským väzňom“
         mrela som za slobodu, „Všeslav“ ma rozsmútil. — Tak to hralo po všetkých strunách… Ani
         jedinej básničky niet u Chalupku, ktorá by sa nečítala so záľubou — každá v svojom spôsobe.
         Neľahko by našla konca, keby som chcela všetko vysloviť, k čomu ma tento predmet ponúka.
   </p>
   <p>
    No iste nehovorím týmto nič nového. Myslím, že tak povodilo sa nejednej a nejednému
         medzi nami v mladom, vznetlivom veku — a zaiste nielen s Chalupkom, lež aj s inými našimi
         básnikmi — ale keď teraz celý národ bol na neho upomenutý, i mne zažiadalo sa venovať mu
         týchto niekoľko nedostatočných síce, ale úprimných slov vrelej vďaky za ten skvostný dar,
         ktorý nám v svojich básňach zanechal, — ktorý dar má si každý jednotlivý z nás prisvojiť,
         lebo on celý patrí každému. Nech si Chalupku literárne oceňujú povolaní literáti, ja
         hovorím len zo srdca prostého obecenstva, lebo veď jemu skladal Chalupka svoje „Spevy“.
         Básnik vniká najbezprostrednejšie do najprostejších duší.
   </p>
   <p>
    Na jedno opätovne by som chcela upozorniť: našej mládeži, chlapcom i dievčatám, od
         útleho veku dávajme do ruky Chalupku. Čítajme im ho, dávajme im ho rečniť v domácom kruhu,
         keď je k tomu čas a nálada. On budí lásku k národu, smelosť vyznať ju — vôbec šľachtí a
         upevňuje charakter. A toho všetkého my veľmi, veľmi potrebujeme. Keď sa to zakorení v
         mladej duši, tam nevyhynie celkom ani v dospelom veku, keď zavládnu prozaické, hmotné
         starosti a záujmy. Nenechajme hlivieť bez úžitku náš poklad nehynúcej ceny: Chalupkove
         „Spevy“.
   </p>
   <p>
    (1912)
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2504722" name="ftn.id2504722">
        7
       </a>
       ]
      </sup>
      <span class="emphasis">
       <em>
        minulého mesiaca
       </em>
      </span>
      — údaj nie je celkom presný, lebo Daniel
               Lichard sa narodil 17. januára 1812 a vo februári sa narodili iba Záborský (3.
               februára 1812) a Samo Chalupka (27. februára 1812).
     </p>
    </div>
    <div class="footnote">
     <p>
      <sup>
       [
       <a class="para" href="#id2504749" name="ftn.id2504749">
        8
       </a>
       ]
      </sup>
      <span class="emphasis">
       <em>
        („Trojhvezdie“, jubilárna prednáška Svetozára Hurbana Vajanského,
                  uverejnená v „Nár. novinách“)
       </em>
      </span>
      — večierok, na ktorom prehovoril
               Vajanský, bol 4. februára 1912 v Martine a prednáška vyšla v „Národných novinách“
               XLIII, 1912, č. 14.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2507294">
       </a>
       O „ženách“ Hany Gregorovej
      </h2>
     </div>
    </div>
   </div>
   <p>
   </p>
   <p>
   </p>
   <p>
    Malá, úhľadná knižočka s venovaním: „Svojmu mužovi
    <sup>
     [
     <a class="footnote" href="#ftn.id2507312" name="id2507312">
      9
     </a>
     ]
    </sup>
    za utvrdzovanie v mojich snahách a povzbudzovanie k spisovateľstvu.“
   </p>
   <p>
    Toto venovanie milo sa dotkne čitateľa, viac ešte čitateľky. Ajhľa, muž, ktorý svoju
         ženu povzbudzuje k spisovateľstvu a utvrdzuje v snahách zaiste vymkýnajúcich sa z obvodu
         domácnosti. To je muž zriedkavý a zvláštny, keď sa nebojí ani „snáh“, ani spisovateľstva
         svojej ženy, ale ju ešte podporuje v tom. Mužovi takému všetka úcta!
   </p>
   <p>
    Po tomto sympatickom venovaní už nepomýli nás ani v úvode trochu revolucionárne znejúce:
         „A je zvrchovaný čas, aby i na Slovensku zjavili sa typy nespokojných žien, aby prestala
         bojazlivá poslušnosť oproti mužom-pánom.“ Žena, s vďakou uznávajúca šľachetnú lojálnosť
    <span class="emphasis">
     <em>
      svojho
     </em>
    </span>
    muža, nemôže zlým úmyslom poburovať ženy proti mužom alebo
         proti rodinným povinnostiam.
   </p>
   <p>
    Dáme sa teda do čítania a čítame z chuti; knižočka je zaujímavá. Krátke, prosté črty a
         zbežné, však nie bez psychologického porozumenia podané osudy žien, ktoré by sa mohli
         rozpriasť i na romány. Efektu autorka nevyhľadáva, svoje pozorovania, dojmy a skúsenosti
         podáva čulo, bezprostredne, v najjednoduchšej forme, takže prísna kritika nemá ani
         prístupu, tá ľahkosť a beznáročnosť rozprávania ju odzbrojuje.
   </p>
   <p>
    Úvodným slovom pripravení sme na nejaký smutný, zarmucujúci obsah, keďže práce vyrástli
         zo súcitu autorky so ženami, ktorých osudy tu líči. Nuž osudy sú to neveselé a zrejme zo
         života vzaté. Autorka vidí mnoho utrpenia u žien k bezbrannosti vychovaných a vrelý súcit
         sa v nej budí naproti nim.
   </p>
   <p>
    Ich ukrivdenosť cíti už od základov v tom, že sa im nepodáva dostatočnej možnosti
         vzdelania sa, možnosť úplného duševného rozvoja, a že keď niektorá, vrodenou túhou po ňom
         pudená, chopí sa samovzdelávania, silou-mocou kladú sa jej v to prekážky. Toto znie žalobou
         i obžalobou vo veľkej časti týchto jej prác. Druhý žalobný ohlas v nich platí ukrivdenosti,
         utrpeniu ženy v samom manželstve. Tretie, čo sa tam vo veľkej miere javí, je súcit s mravne
         pokleslými ženami.
   </p>
   <p>
    Túha po vzdelávaní sa, poťažne žaloba pre nemožnosť, pre odpieranie toho, vyznieva z
         čŕt: „Slečinka a slúžka“, „Žiarlivý“, „Prvá obeť“, „Kam…?“, „Svetlonos“ a „Mužovi“.
   </p>
   <p>
    O utrpeniach ženy v manželstve hovoria: „Žiarlivý“, „Odpoveď priateľke“, „Sny“ a „Z
         manželstva“.
   </p>
   <p>
    „Kapitánka“ a „Po žobre“ nedajú sa vsadiť ani do jednej, ani do druhej z týchto
         kategórií, ale spolu s „Prvou obeťou“ tvoria spomenutú tretiu.
   </p>
   <p>
    Po prečítaní knižočky sa zamyslíme.
   </p>
   <p>
    Pravda je, žene, a už menovite Slovenke, bieda je dostať sa k nejakej mimoriadnej
         vzdelanosti; ako deti bezškolského národa to dávno ťažko cítime. Nie div, že precítila to i
         Gregorová, tuší to i u iných a dáva tomu výraz. Túha po vzdelávaní sa, po nadobúdaní
         vedomostí nezriedka javí sa vo veľkej sile u mladých diev; chápu sa každej príležitosti,
         každej knihy, kojiť svoj duševný hlad, cítia sa hlboko nešťastnými, keď sa im v tom
         všemožne bráni, a keď sa im táto náklonnosť za špatnú, neprístojnú, ba až za hriešnu
         vykladá. To sú utrpenia skutočné, nie afektované, ako sa mnohí nazdávajú. Isté je, že
         nielen chlebová otázka, ale i sama číra túha po vedomosti, sám pud k duševnému vzrastu dali
         podnet k zasadzovaniu sa za vyššie vzdelanie pre ženy v novodobom ženskom hnutí. Dotiaľ,
         kde neboli výnimočne priaznivé okolnosti, bolo mu súdené buďto vyrásť samorostom, aspoň
         nejakým jednostranným smerom a útvarom, alebo celkom zakrnieť, alebo konečne odraziť sa bez
         výberu do čítania zábavných vecí, románov, a hoci stratiť sa v ich melčinách.
   </p>
   <p>
    Teraz však veselšie môže hlavu zdvihnúť, doba vzdelanostnej potlačenosti pre ženy aspoň
         v zásade prestáva, hoci všeobecné využitkovanie voľnosti vzdelávania sa ešte neskoro
         nastane pre ne všetky. (Napr. pre slúžku Hanku, čo túžila po čítaní, pre mladú sedliačku
         jemnej duše, Žofku, čo trpela pod krutosťou muža a jeho rodičov, a ani len niečo pre svoje
         vyrazenie si prečítať nesmela atp.) Razom nemôže sa všetko dosiahnuť, ale keď pozrieme
         naspäť do minulosti, musíme uznať, že náprava ide hodne rýchlym tempom. Ešte i u nás na
         Slovensku školopovinnosť dievčat zrejme napreduje, i k všeobecnej vzdelanosti smerujúca, i
         odborne pripravujúca k niektorým samostatným povolaniam. Len to je žiaľ, že nám je cudzími
         školami, cudzou rečou, v cudzom duchu podávaná. Rozličné vyššie, pokračovacie, stredné,
         odborné, ba až vysoké školy otvárajú sa ženám, ktoré sú schopné a možné ich upotrebiť.
         Treba si len nadovšetko želať, aby vzdelávanie umu v nich nešlo na úkor vzdelávania srdca,
         žeby mravnosť, neha, dobrota srdca, cit za rodinné a domáce povinnosti neutrpeli ujmy, ale
         sa upevnili a povzniesli. —
   </p>
   <p>
    Teraz tie nešťastné manželstvá… Ako povstávajú? Kto im je na vine? Koho pre ne stíhať?
         Ako im vyhnúť? Ako zamedziť, aby jednoduchá žena nikdy nedostala surového, vzdelanosti
         neschopného muža ako sympatická Žofka? Ako vyhnúť nešťastnému manželstvu, ktoré pôvodne
         utvorilo sa z najväčšej lásky, pri najprajnejších výhľadoch k šťastiu, ako u Fedora a Eleny
         („Odpoveď priateľke“) — a len neskoršie počala sa ukazovať vždy hlbšia a hlbšia trhlina
         medzi manželmi? A takých manželstiev je mnoho. Ako si proti nim majú ženy pomáhať? Uvedomiť
         si, čo ich bolí, a odložiť bojazlivú poslušnosť oproti mužom-pánom? Či by to spomohlo? A či
         ženy posiaľ o tom nevedeli? Veď sa ony bránili vždy, ako vedeli, a bránia sa posiaľ,
         máloktoré trpia ticho-bojazlivo, ale to neodpomáha nešťastnému manželstvu. Tomuto nemusí
         byť na vine iba muž a necíti ho iba sama žena. Ono je veľkým nešťastím pre obe strany a
         bývajú i také prípady, že ho muž bolestnejšie cíti ako žena.
   </p>
   <p>
    Ale isté je, že muž i pri tomto je vo výhode. Jeho nešťastné manželstvo nemôže tak
         prikvačiť ako ženu, lebo on pridelil si právo hľadať úľavu a náhradu vo všelijakých
         vyrazeniach mimo domu, a i keď je bezúhonný a prísny oproti sebe, nuž predsa v svojom
         povolaní má taký životný úkol a záujem, ktorý nepripustí pociťovať celú tiaž domáceho
         nešťastia. Ale žena v manželstve nešťastná je celkove nešťastná, keď ničoho inšieho nemá na
         svete.
   </p>
   <p>
    Manželstvo nie je tým rajom blaha, o akom blúznia sladké nemecké romány. Niekedy je
         preťažkou doživotnou skúškou, ktorú víťazne prestať je obrovská úloha. Hlavne však je ono
         základom zriadeného rodinného života a hoci sa v ňom nezvyknú uskutočniť dievčenské sny,
         predsa je ono vlastným východiskom a teplým útočišťom všetkého toho, čo od detinstva dáva
         človeku pocit blaha a spokojnosti v najužšom ľudskom zmysle. A tá domáca rodinná teplota,
         hoci bez rojčivej lásky, je nepostrádateľnejšia pre ženu ako pre muža — azda preto i v
         živote tak prichodí, že v nezdarnom manželstve žena viac sebazapierania musí vynaložiť na
         preklenutie povstalej trhliny ako muž, čo i Gregorová vypozorovala.
   </p>
   <p>
    No isté je, že iba pri rovnakom obapolnom prispení udrží sa manželstvo uspokojivým i
         prestane sa žena v ňom cítiť sklamanou a neporozumenou. —
   </p>
   <p>
    Teraz ešte zbýva nám prehovoriť o treťom, čo sa namanulo v knižočke Hany Gregorovej: o
         súcite s mravne pokleslými ženami.
   </p>
   <p>
    Z tých troch, o ktorých je tu reč, najčistejší súcit budí mladá žobráčka („Po žobre“) —
         ju nemal kto vystríhať a naúčať, ona nerozoznáva, čo je mravné, nemravné, človek jej všetko
         musí odpustiť. Na „Kapitánku“ by sme azda na nehodnú mrhali svoj súcit. Ona vedela, čo
         robí, keď opustila snúbenca kapitánovi kvôli. Snúbenec ju chcel mať za zákonitú ženu,
         kapitán za „gazdinú“. Ona je povrchná, márnivá, náročná a celkom bez hrdosti, bez
         charakteru. Je nešťastná, že sa jej pán nechce s ňou na svet ukázať, ale svojho mravného
         poníženia vpravde necíti.
   </p>
   <p>
    Čo však bije do očú v tejto historke, je tá dvojaká miera pre mravnosť, aká sa v živote,
         vo verejnej mienke požaduje od muža a od ženy. Z toho samého nezákonitého pomeru muž
         vychádza slobodne do sveta s nenarušenou cťou, so vztýčenou hlavou: Kto ma smie pohaniť? —
         a žena, opovrhovaná ľuďmi, s pečaťou mravne pokleslej, odsúdená je schovávať sa pred nimi
         preto, že dala sa zvábiť sladkým sľubom muža, ktorý nepodlieha trestu pre také zvádzanie,
         hoci ním vždy má namierené zničiť česť ženy, zničiť ženu mravne. A on je preto nie
         nemravný… Kde je tu spravodlivosť?…
   </p>
   <p>
    Najsmutnejšia postava zo všetkých Gregorovej žien je Oľga Bielych („Prvá obeť“).
         Nespokojnej, nešťastnej povahy, bola na trápenie celej rodine. Chcela dosiahnuť čosi
         zvláštneho, ale sama nevedela, čo. Chcela študovať, vzdelávať sa a zaujať samostatné
         postavenie, ale rodičia nepripustili takéto vybočenie z koľaje. Oni ju len vydať a vydať,
         čomu zas ona protivila sa zo všetkých síl. Po dlhších vyčerpávajúcich bojoch, pri ktorých
         čosi nejasného, nezdravého tkvie na hrdinke a rodina zúfa nad ňou, ona odíde nasilu k
         priateľke do veľkého mesta. Ani tam nevie, čo chce, serióznej práce iste nie — až
         čosi-kamsi už vidíme ju ponevierať sa po večeroch popred kaviarne, sliediť za
         spisovateľom-hercom, ktorého spisy a hra na doskách ju okúzlili. A koniec: za čím sebavoľne
         išla proti mravu a studu, to ju zahubilo. Svojím dobrovoľným mravným pádom dokázala, že
         nebola súca k samostatnému životu, lebo k tomu treba najprv mravnej pevnosti. My neveríme,
         že by ona svojmu mravnému pádu bola vyhla, i keby jej rodičia boli dali po vôli a boli ju k
         samostatnosti vychovali. Ľutovať ju môžeme, veď je na poľutovanie; ale stranu jej chytať a
         ju za obeť vyhlasovať nemôžeme, leda ak za obeť vlastnej duševnej nekázanosti. Ona vo
         svojej neviazanosti mravov je z tých, ktoré tak diskreditujú ženské, k samostatnosti
         namerené snahy — hoci jej podobné „emancipované“ vyskytovali sa vždy na svete, ešte i keď
         ženy žili v čírom otroctve.
   </p>
   <p>
    Takéto témy v beletristickom spracovaní sú tvrdým orieškom ešte i pre silného
         spisovateľa a výtečného psychológa, znajúceho dušu ľudskú z jej dobrej i zlej strany a
         majúceho moc líčiť ju pravdivo. Púhym súcitom nedajú sa riešiť.
   </p>
   <p>
    Vôbec tento čulý súcit, teplo padajúci na všetky trpiace spolusestry, akokoľvek získava
         autorke osobnú sympatiu, osudne škodí jej ako spisovateľke. Sťahuje ju do straníctva, z
         ktorého nemôže mať nepredpojatého rozhľadu o tom, o čom píše. Len on zavinil, že jej
         knižočka vyvolala niektoré príkre výtky, i menovite, že povstala nepravá domnienka, akoby
         niektoré z otáznych čŕt boli osobné vyznania autorky — čo jej je najbolestnejšie. Keď bude
         staršia, zaiste s väčšou nestrannosťou bude písať. Ináč jej knižočka dobrú službu
         preukázala našej verejnosti už tým, že stala sa podnetom k dosť živej, u nás zriedkavej
         výmene myšlienok — čoho je veľká potreba. Každý z inej strany, každý po svojom posvietil na
         predmet ňou nadhodený.
   </p>
   <p>
    Nám len prichodí povzbudzovať ju, aby pokračovala v spisovateľstve, lebo z toho, čo v
         týchto svojich prvotinách podala, je patrné, že je u nej moc vlastného, nevypožičaného
         nadania, že vie pozorovať, precítiť i obratne podávať a — vôbec že je v nej dosť sviežich
         síl i dosť spôsobu prepracovať sa k žiadanému stupňu. K tomu privolávame jej úprimné:
         Nazdar!
   </p>
   <p>
    (1912)
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2507312" name="ftn.id2507312">
        9
       </a>
       ]
      </sup>
      <span class="emphasis">
       <em>
        svojmu mužovi
       </em>
      </span>
      — spisovateľovi Jozefovi Gregorovi-Tajovskému
               (1874 — 1940)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505132">
       </a>
       K. Przerwa-Tetmajer: „Povesti z Tatier“
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2505145" name="id2505145">
      10
     </a>
     ]
    </sup>
   </p>
   <p>
   </p>
   <p>
    V našej literárnej besiedke — doslovne zodpovedajúc tomuto nadpisu — chceme si zavše
         pobesedovať o naskytujúcich sa u nás literárnych veciach, lebo nie je to dobre, keď
         zachovávame voči nim takú mŕtvu mlčanlivosť, akoby sme ani nečítali to nemnoho, čo sa v
         našej literatúre produkuje, ani si to vôbec nevšímali. K exaktnej kritike necítime sa
         povolanými; chceme len celkom beznáročne, nie odbornícky, ale zo stanoviska čítajúceho
         obecenstva porozprávať si trochu o bohužiaľ dosť zriedkavých nových zjavoch v našej spisbe;
         posvietiť na ne, aby ich bolo lepšie vidno; uvedomiť si ich cenu aspoň v zbežnom, pre
         všeobecnosť platnom odhadnutí. S potešením prijali by sme dobré príspevky do tejto rubriky
         od čitateľov pre čitateľov, lebo takými úvahami budí sa zmysel a záujem za veci spisby,
         výmenou úsudkov tríbi a brúsi sa vkus a konečne i vypestuje sa odborná kritika, prepotrebná
         každej spisbe.
   </p>
   <p>
    Z toho, čo sa u nás literárneho v osobitných vydaniach zjavuje, iste najväčšia časť
         vychádza nákladom turčianskosvätomartinského Kníhtlačiarskeho účast. spolku. Po nedlhých
         prestávkach objavujú sa jeho väčšie-menšie vydania — i okrem veľkých vydaní zohraných diel
         našich predných básnikov a spisovateľov.
   </p>
   <p>
    Medzi inými v poslednú dobu vydal i vo dvoch zväzkoch dovedna zobrané „Povesti z Tatier“
         od Kazimierza Przerwu-Tetmajera, ktoré už predtým v preklade Horala
    <sup>
     [
     <a class="footnote" href="#ftn.id2505219" name="id2505219">
      11
     </a>
     ]
    </sup>
    roztratene vychádzali v časopise „Živena“.
   </p>
   <p>
    Tieto povesti sú také našské, že sa človek len zobzerá, ako to môže byť, že sa skrze
    <span class="emphasis">
     <em>
      preklad
     </em>
    </span>
    dostali k nám. No vysvetlenie sa podáva samo: Tatry majú
         dve strany, čo žije, čo deje sa na nich z tejto strany, je naša pôvodina; čo však obživuje
         ich z tamtej, to už musí sa „preložiť“ k nám, aby sme ho zažiť mohli, akokoľvek nám je
         blízke a našské. Horalské „Povesti z Tatier“ napísal na tamtej strane K. Przerwa-Tetmajer
         ako pravý, korenný znateľ svojho horalského ľudu; cez Tatry, cez všetky tie túrne, hrebene,
         sedlá, vráta, ponad stavy, úplavy a žľaby, po tých horalských chodníčkoch priniesol ich k
         nám náš Horal, koreňa liptovsko-tatranského. Nečudo teda, že vhupli k nám v plnej sile, so
         všetkou korenistou, živicovou vôňou svojej vysokohorskej domoviny a so zdravým, chladistým
         vánkom jasného rána za východu slnka.
   </p>
   <p>
    V nich je zobrazený, môže sa povedať, celý zovnútorný drsný a prostý, vnútorne zvláštnym
         bohatstvom oplývajúci život tatranských horalov, ktorí čo do národnosti iste musia byť
         alebo slovenskí Poliaci, alebo poľskí Slováci. Na každý spôsob sú oni prirodzeným spojivom
         slovensko-poľským, v ktorom z oboch strán môžeme mať záľubu. Vrchy, tak sa zdá, vyviňujú
         silnú svojráznosť u každého ľudu, ktorý ich obýva, i zároveň chránia ju od zarovnávajúcej
         kultúry rovín.
   </p>
   <p>
    Przerwa-Tetmajer zná svojich horalov od vnútra, nielen dľa zovňajších charakteristických
         známok, preto, ač sú tam i navonok pádne kreslené postavy, na ktorých sa oči s rozkošou
         popasú, predsa vo svojich „Povestiach“ podáva nám hlavne ich vnútorné žitie, ich cítenie,
         myslenie a ponímanie života vo všetkých položeniach, slovom: kreslí nám ich dušu vo
         všetkých jej poryvoch, v nežných hnutiach rodinnej lásky i strastnej ľúbosti i priateľstva;
         i akýsi neujasnený umelecký zmysel je v nej, menovite hlboký, až mystický zmysel pre
         prírodné úkazy a krásy — a nadvrch zmysel pre spev a hudbu.
   </p>
   <p>
    No, rozumie sa, že ani temné strany nechybujú: závisť a nenávisť, samopaš, surovosť a
         divokosť — a neodbytne všade prítomný kult zbojníctva, ktoré však zase má i svoju jasnú,
         takrečeno ušľachtilú stranu, istú pre všeobecnosť, ovšem, neprípustnú, ale v írečitom
         útisku ľudu; v priepasti medzi bohatým a biednym svoje ospravedlnenie nachádzajúcu morálku,
         že okrádať bohatých chudobnému nie je hriechom. Celkom dľa Jánošíka, však horali majú ho za
         svojho.
   </p>
   <p>
    „— A to, viete, i Harbut dobre robil, že zbíjal, lebo keby nemal, to by nedal.
   </p>
   <p>
    — Spravedlive povedáte. Už veru vidno, že to tak Pán Boh chcel, — mudrujú chlapi pred
         richtárovou Tisekovou chalupou, keď rokujú o súbehu na sochu sv. Antona, na ktorú Antuš
         Rymac pred smrťou poručil ako materiál krásnu hrubú jedľu a ako honorár pre
         majstra-zhotoviteľa kravu, peknú rysavú, k čomu zídení gazdovia, aby vzbudili chuť k
         umeleckému podniku, každý dľa svojej možnosti a štedrosti, nadodávali ešte barana, prasa,
         jarca, ovsa, zemiakov, plátna, ba i strieborný toliar, a — kyjak na konci — starý Harbut,
         ktorý nazbíjal si veľký majetok, vyhlásil pomaly, s aplombom: — Ja dám desať uhorských
         dukátov!“
   </p>
   <p>
    Nie div, že bedár Martin Kudroň, zmámený touto skvelou, do výhľadu postavenou odmenou
         podobral sa vyhotoviť sochu, ale túto opovážlivosť potom zaplatil vlastnou smrťou — smrťou
         od biedy a od ľútosti pre nezdar a utŕžený posmech — a ešte i od osobitej bolesti, že
         nebolo mu dané uložené dielo vytvoriť takým, aké ho videl v predstave.
   </p>
   <p>
    To podstupoval otec za deti. Matkinu nevyrovnanú, temer nepochopiteľnú lásku k dieťaťu
         zobrazili si horali v poviedke „Aké je srdce materinské“ alebo „Keď anjel zaplakal“. Obraz
         ku podivu psychologicky pravdivý, akokoľvek sa musíme i hnevať pre slepú, na seba
         nehľadiacu, ale práve preto svätú lásku materinskú i k surovému a ukrutnému synovi.
   </p>
   <p>
    Povesť o Žoške Volčákovej — akási zbojnícka dráma s tragickým zakončením — je jedna z
         najkrajších, zošľachtená Žoškiným zádumčivým zjavom, jej citnou, hlboko zbožnou dušou. Ona
         horko-ťažko primäla brata, Jaška Volčáka, mocného mladého zbojníka, k prísahe pred
         zázračnou Matkou Božou Ludimierskou, že nepôjde viac po zboji, a on, keď v noci prišli ho
         súdruhovia volať k dielu (zbojníckemu), neubránil sa moci, ktorá ho k nim tiahla: šiel s
         nimi, zrušiac prísahu… Spiacu sestru prebudil už len jeho zjav, i viedol ju nocou
         neschodnými cestami do húštiny, kde našla jeho skrvavené mŕtve telo, i porozumejúc, že pre
         jeho zbojnícky život, nadto ešte pre zrušenú prísahu, teraz mučí sa jeho duša, chcela dať
         Matke Božej všetko v obeť, čím len vládla, aby brata vykúpila — a vtedy z jej pŕs, a to zo
         samého srdca, vyleteli tri biele holúbky: viera, nádej a láska.
   </p>
   <p>
    Tri biele holúbky, ktoré bývajú v každom mladom srdci…
   </p>
   <p>
    Žoškina duša uletela, ale telo ostalo nažive…
   </p>
   <p>
    To je bratsko-sesterská láska, zaiste s hlbokým zmyslom, v horalskej poviedke.
   </p>
   <p>
    Dojemná je tiež poviedka „Do neba“. Bolesti plná, sklamaná láska. Stará a vždy nová
         história — u Tetmajera spôsobom vyprávania samosvoja. Srdce prenikajúci opis úteku
         nešťastnej Hanky do pustého kraja, chumelicou zavievaného, majstrovské zobrazenie jej
         duševného stavu až do okamženia zániku, kde všetko prestáva…
   </p>
   <p>
    „Vojtek čudák a Jašek muzikant“ — prostí horali s dušami umelcov. Prvší obdivovateľ a
         ľúbiteľ prírody, akoby medzi ním a ňou bol akýsi tajný, nepretrhnuteľný zväzok — ešte i pri
         smrti, — druhý skladateľ i spevec piesní, že mu široko-ďaleko nebolo rovného a chýr veliký
         šiel o ňom. Jeho oddanosť Mariši „Ďalekej“ je ušľachtilá. Pokračovanie o ňom je vo Votjovej
         „Maríne“ (I. zväzok).
   </p>
   <p>
    *
   </p>
   <p>
    No v hudbe ešte vysoko nad Jaška muzikanta bol „Divný ovčiar“, čo ho „zatancovalo“.
         Tohoto hranie na fujare bolo čosi celkom iného. V povesti o ňom, zdá sa, horali v jedinom
         plastickom obraze vyrazili svoje silné poňatie hudby, jej nepochopiteľnú moc, uchvacujúcu
         nielen človeka, ale i prírodu, t. j. to, čím si túto fantáziu ľudu obživuje. Ich divný
         ovčiar nebol len výtečným hráčom na fujare, ktorý si sám skladal svoje nôty, ale bol on
         akýmsi takrečeno mimovoľným prostredníkom hudby — čudesné zvuky priletúvali, tiahli sa k
         nemu, i odletúvali od neho, podmanili si ho a celkom do svojej služby zajali, až sa i stal
         ich žertvou, keď týmto svojím zázračným umením primoc vyzýval a znepokojoval nadprirodzené
         živly.
   </p>
   <p>
    „A potom už doliny za ním hučali…“ hovorí povesť. „— Dvíhali sa pritlmené, ťahavé a
         ohromné hlasy z dolín a pnuli sa k nemu z obooh strán — po piargoch z polnočnej tône od
         Panštice, po jasných úbočiach a spevavej kosodrevine z poludňajšej strany, od slnca, zo
         Stavov. Divný ovčiar i počúval, i hral. Ale on nehral na žiadnu nôtu — on sa len na zvukoch
         tej fujary niesol, ako čo by ho nebo k sebe tiahlo, akoby sa po nebi rozprestierať chcel,
         ktoré pred sebou mal. Neraz to tak zvučalo z tej fujary, ako čo by z nej na koniec sveta a
         z končín sveta zas do nej hlasy plynuli. Taký bol malý, že ho ledva bolo poznať na sedle
         zdola — s tou svojou fujarou, tak sa zdalo, celý svet otočil, na široko-na ďaleko, až hen
         poza Tatry…“
   </p>
   <p>
    „Takto,“ povrávali si ľudia, „had Svätohlav zem dookola otáča. Leží on v priestranstve,
         chvost v pysku držiac, v chvoste má kameň červený, rubín, taký veľký ako slnce, v hlave má
         oči z dvoch zelených kameňov, veľkých ako dva mesiace, čo sa smaragdami volajú. Na hlave má
         korunu briliantovú, na ktorej každý briliant je toľký ako spišská Turňa ľadová i s kamennou
         Lomnicou spolu, a zuby má strašné ako najkončitejšie turne nad priepasťou sa vypínajúcej
         Vysokej. Pomedzi zuby mu preblkuje plameň, čistý to oheň, podobný večne planúcemu hromovému
         blesku. Vprostriedku je zem — v okruhu toho hada.“
   </p>
   <p>
    Tu namanie sa čitateľovi otázka: či v „Divnom ovčiarovi“ netají sa nejaký úryvok
         slovanskej mytológie? Veď nebolo by divu, keby sa práve v Tatrách bol zachoval.
   </p>
   <p>
    Na prehrávanie divného ovčiarovej fujary vraj odpovedali smreky z úvozov a urvísk i
         polianky zelené — Veľký Stav blyšťal sa k nemu piesňou, ktorej hĺbka až do dna Tatier
         siahala. Tam, odspodku, od zrna, od kamenných podvalín, od srdca hôr vznášal sa chlad
         stálej mŕtvoty, trvalého ostydnutia a prebijúc sa na povrch vody, vydýchnul v bublinách
         dohora, k hore!… A chytal sa toho hrania, čo z tej fujary šlo, ako studená voda chytá sa
         rozpáleného potoku železa, ktoré v hute vylejú. I hneď tá rozpálená, slnečná a ako víchor
         hučiaca hra začala chladnúť a počínala cvendžať takým zvukom nevýslovným, ako keby zlaté,
         živým ohňom svietiace padajúce hviezdy udierali sa o ľad večne zamrznutých jaskýň.
   </p>
   <p>
    Toto je už samo čutie, sama impresia tých čudesných zvukov.
   </p>
   <p>
    A opis, ako účinkovali na tie všelijaké vidmá a príšery, zachádza tiež do oblasti
         bájoslovia. Ony, tie vidmá, boli zamilované do toho hrania a leteli hneď, len čo zahral,
         skadiaľ ktoré mohlo, počúvať. Mohlo by sa povedať: že tmy do svetla leteli.
   </p>
   <p>
    Boli tam i Lesné Tmy, i Hôrne Hmly; boli Vodné Pľúšťovice i Veterné Tanečnice, i čo zore
         zažíhajú, i tie, čo svet zničiť znajú; i Zornice ligotavé, i tie vidmá Smrťohlavé, čo
         leteli z takých skál, kde sa zločin vraždy stal.
   </p>
   <p>
    Boli tam i vidmá tiché, také biele, usmievavé ako upiere, a hľadeli tak očami mŕtvymi a
         obrovskými ako orlice, ktoré letia, a nik nevie, z ktorej strany.
   </p>
   <p>
    Tie krúžili mu nad hlavou, s tvárou bledou, usmievavou, a jak zmije vzťahovali k nemu
         šije; šije biele, predĺžené, ústa bledé, polospálené, jak by smädom zamierali, odpoly v
         hmlách sa skrývali.
   </p>
   <p>
    Tak krúžili ponad skaly veľkým, tichým kŕdľa stádom, a na chmárach v úžľabinách, ležiac
         jakby na perinách, svet mrazili, ako hradom. Kade ony kŕdľom sadli, popod štíty kveti
         vädli…
   </p>
   <p>
    V takýchto obrazoch ide celá povesť a dojem sa plnou silou stupňuje až do úžasného
         zakončenia.
   </p>
   <p>
    Je to balada v próze — nečudo, že pokúšala, neviem, či už hneď autora, a či azda len
         nášho, v tom zbehlého prekladateľa k básnickej dikcii. Vôbec na túto povesť Horal vari ešte
         nad ostatné vynaložil veľké bohatstvo svojej rýdzej, samorastlej slovenčiny, prípadných,
         jadrných, zo samého pojmu vychádzajúcich výrazov, akoby ich bol priehrštím vyniesol zo
         samej prádelne, kde sa naša reč tvorila.
   </p>
   <p>
    A táto zvláštna povesť i hodna bola toho skvostne utkaného rúcha, do ktorého ju zaodeli
         autor s prekladateľom.
   </p>
   <p>
    Tiež o speve hovorí črta „Ako si Jašek z Ústupu, Hanuša od Kráľov a Marta Uhorčíková z
         Važca z Liptova v jedno slnečné ráno vyspevovali“, čo už i zo samého nadpisu vysvitá. A
         ináč to nemáš: so spevom spolu obraz prírodnej krásy. Čitateľ, akoby vlastnými očami, vidí
         v rannom slnci sa jagajúcu tatranskú krajinu, ktorou živým, mocným zvukom nesie sa spev
         Jaška z Ústupu, práve vystúpivšieho z Temných Smrečín. Ako z čierneho lesa vyšiel do
         slnečného jasu, už vzniesla sa jeho oželená zbojnícka pieseň — ktorá tak navlas podobá sa
         našim radostno-žiaľnym detvianskym — a zaplavila celý kraj. V ten samý čas vyšla si s
         kravami na Liliovo Hanuša od Kráľov, jeho milenka, pozrela na utešený kraj okolo seba a
         odpovedá Jaškovi piesňou nežnou, prostomilou — celkom ako naše trávnice. Pieseň Marty
         Uhorčíkovej vo Važeckej doline je smutná, ako smutná je sama speváčka, ktorú Jašek ošialil,
         že až omdlieva od ľúbosti k nemu.
   </p>
   <p>
    On spustil sa na poľskú stranu k Liliovu a odpovedá na obe piesne svojou hrdou a
         samopašnou o láske dievčat a o svojom zbojníctve, ktorého sa za nič na svete nezriekne.
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Nebudem ja dobrý, čo by ma čo stálo,
      </em>
     </span>
     <br/>
     <span class="emphasis">
      <em>
       mojej dobrej vôli sedem zámkov málo…
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    Do bájoslovia zachádza i rozprava dľa podania Ondreja Suleja z Kostolísk „Podhaľanská
         dolina za dávnych časov“, a je zvláštne zaujímavá. „Ako na Kulovej doline smrti tancovali“
         je poverčivé bájenie, s akým všade stretáme sa u nášho ľudu — a predsa vždy zaujímavé tým
         realizmom, akým ľud rozpráva i najneuveriteľnejšie veci.
   </p>
   <p>
    „Orlice“, dravé tri divočky-dievky, zbíjajúce a zabíjajúce, ktoré konečne medzi sebou sa
         poruvali o driečneho strelca, nimi zajatého, až ho v ruvačke i usmrtili. Úžasná to
         svojráznosť, od ktorej naskočia človeku zimomriavky!
   </p>
   <p>
    Šľachetné zbojníctvo zvelebené je v legende „O Pánu Ježišovi a zbojníkoch“. V líčení
         Pána Ježiša a svätého „Petra Pavla“ je kus umenia. Pán Ježiš tichý, vševedúci, božsky
         vznešený, zohnúc sa, píše výrok nad pokryteckými sudcami na podlahu. „Peter Pavel“, hoci je
         svätý, vždy javí ľudské krehkosti na sebe.
   </p>
   <p>
    „Spiace vojsko v Tatrách“ — alegorický obraz, podaný doslovne podľa spísania Andreja
         Stopku zo Zakopaného. Spiace vojsko v Tatrách, čo má sa prebudiť, keď mu príde čas, a má
         viesť veľkú vojnu za chudobný ľud… A sám rozprávač naostatok príde na to: či nie sú v
         našich sedliackych prsiach uspatí víťazi, a či tá skala, kde oni spia, nie sme my?…
   </p>
   <p>
    On je kus života z pralesov Tatier, ako ich človek opanúval. Inde k zostaveniu takéhoto,
         svojou prasilou zaujímavého obrazu museli by sa pohrúžiť do namáhavého študovania zašlej
         doby, — tu cez koľké pokolenia zachoval sa verne v púhom ústnom podaní ľudu. Čo to za
         podivuhodný ľud!
   </p>
   <p>
    *
   </p>
   <p>
    Že horali i nášho Jánošíka znajú a za svojho majú, niet sa čo čudovať; veď ich koreň je
         asi jeden s jeho koreňom. I v tom je zhoda, že ako tu doma, tak i u nich je on nie
         obyčajným zbojníkom, akých je dosť, ale hlavne je zaprisahaným protivníkom a porážateľom
         vysokých pánov, šľachticov — jeho romantické potýčky s nimi podáva Tetmajer vždy vo
         veršovanej forme, akoby pre zvláštne vyznačenie Jánošíka. A všade v nich celkom sú
         vystihnuté detinno-naivné pochopy ľudu o živote, o mravoch a spôsoboch veľkých pánov —
         najgrotesknejšie v básni „Keď Jánošík tančil s cisárovnou“, kde jeho moc je taká, že na
         jeho rozmarný rozkaz i sama cisárovná s celým svojím dvorom dostavila sa do tanca s ním.
   </p>
   <p>
    V tejto básni však skutočne krásne sú jej úvodné slohy s opisom prírody, videnej očami
         zbojníckej družiny. To sú akoby zvuky čarovnej hudby, odkiaľsi zďaleka k nám dorážajúcej,
         ktorá sa nám takou známou vidí, takou slovenskou…
   </p>
   <p>
    Týmto aspoň zbežne prebrali sme obsah Przerwa-Tetmajerových „Povestí z Tatier“. No mohol
         by ich obsah byť akýkoľvek, i bohatý, i svojrázny, jednako neprišiel by k pravej platnosti,
         keby nebol tak podaný, so všetkým činom tak, ako on sám vyžaduje. Však povestiam sa práve
         toho dostalo.
   </p>
   <p>
    Čo je v nich rýdzo ľudového a čo autor doložil zo svojho, nedá sa rozoznať. Zberatelia
         ľudových povestí, pravda, sotva by sa im vo všetkom priznali; no i to, čo je v nich hádam
         pribásnené, podržané je nerozoznateľne v ľudovom spôsobe, ktorý charakterizuje menovite ich
         zlúčenosť s prírodou, potom prevládajúca prímes tragiky v nich — avšak tej slovanskej
         tragiky, ktorá neženie do zúfania, lebo vždy padá do nej akýsi tajomný, utešujúci svit z
         iného sveta — a vari najviac ešte ich miestami hrubé, krvavé zurvalstvo, pre ktoré jemných
         čuvov čitateľom — menovite iste čitateľkám — naženú hrôzu a azda i odpor. I ešte ako
         príznak ľudovosti treba uviesť podivuhodný realizmus v rozprávaní bájkovitých vecí, ktorý
         azda práve v protive s neuveriteľným obsahom pôsobí tak neodolateľne.
   </p>
   <p>
    Reč i v samom rozprávaní, i najmä v rozhovoroch osôb, je výrazná, skladná a
         neumelkovaná; niet v nej ničoho pseudoľudového, čomu ináč ťažko vyhnú i dobrí spisovatelia.
   </p>
   <p>
    Nám prichodí tešiť sa, že Przerwa-Tetmajerove „Povesti z Tatier“ dostali sa do našej
         literatúry, lebo ony i patria do nej aspoň zatoľko ako do poľskej — to cítime, keď ich
         čítame. Preto povďační sme za ne i bratskému autorovi, i nášmu prekladateľovi, ktorý k
         prekladaniu ich dokázal sa celkom zvláštne povolaným.
   </p>
   <p>
    (1912)
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505145" name="ftn.id2505145">
        10
       </a>
       ]
      </sup>
      <span class="emphasis">
       <em>
        Kazimier Przerwa-Tetmajer
       </em>
      </span>
      (1865 — 1940) — poľský
               modernistický básnik, ktorého počiatky tvorby sú poznačené dekadenciou. Vymykajú sa z
               nej viac jeho tatranské prózy a verše.
     </p>
    </div>
    <div class="footnote">
     <p>
      <sup>
       [
       <a class="para" href="#id2505219" name="ftn.id2505219">
        11
       </a>
       ]
      </sup>
      <span class="emphasis">
       <em>
        Horal
       </em>
      </span>
      — pseudonym Petra Bellu (1842 — 1919), ktorý okrem
               pôvodnej básnickej tvorby veľa prekladal najmä z poľštiny a ruštiny. Pochádzal z
               Liptovského Mikuláša.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505928">
       </a>
       K druhému vydaniu Dr. S. Czambelovej „Rukoväti spisovnej reči slovenskej“
      </h2>
     </div>
    </div>
   </div>
   <p>
   </p>
   <p>
   </p>
   <p>
    Táto dôležitá kniha vyšla nedávno nákladom Kníhtlačiarskeho účast. spolku v Turčianskom
         Sv. Martine (cena brož. výtisku kor. 4; viazaného kor. 5.20) v
    <span class="emphasis">
     <em>
      druhom
     </em>
    </span>
    vydaní
    <sup>
     [
     <a class="footnote" href="#ftn.id2505954" name="id2505954">
      12
     </a>
     ]
    </sup>
    — čoho zriedka sa u nás dožije literárne dielo.
   </p>
   <p>
    Je známa nášmu obecenstvu práve, že prvé jej vydanie celé mu je už v rukách, niet teda
         potreby predstaviť mu ju ako nový, nevidený ešte zjav. Vieme, že učí nás poznávať našu
         milú, nám pred všetkými inými drahú a krásnu materinskú reč a čisto, správne ju upotrebovať
         slovom i písmom; berie teda na seba úlohu, ktorú inde u národov, čo majú svoje školy,
         konajú predovšetkým tieto školy i pomocou učebných kníh, i živým slovom učiteľov a učbárov.
         Preto je nám, svojich škôl nemajúcich, vôbec neoceniteľná.
   </p>
   <p>
    Ona nie je školským učebníkom, ale je učebníkom pre nás všetkých. I kto si dospelý,
         trebárs už viac starý ako mladý, roztvor si ju, počni čítať poriadkom a hneď pobadáš, že si
         sa dal do zaujímavého, príťažlivého štúdia, hoci si si myslel, že ti je to celkom zbytočné,
         lebo veď znáš svoju reč, keď i nie zo školy a z učebných kníh, ale z každodennej praxe, od
         svojho detského hútorenia počnúc. No len čítaj pilno „Rukoväť“, hneď uznáš, že ti tá
         prirodzená, jednostranná znalosť vlastnej reči nebola dostatočná, že ti bolo nevyhnutne
         potrebné mať ju pred sebou takto do poriadku pochytanú, prehľadne poskladanú, ak ju chceš
         mať i sám u seba pri upotrebení vždy v čistom poriadku.
   </p>
   <p>
    Podivnú moc má v sebe rodná reč pre každého neskazeného človeka. Zdá sa mu, že ona
         vzrástla v ňom a on vzrástol v nej. On je vkorenený v nej, ona v ňom. Od malička, ako
         prichádzaš k povedomiu, všetky prejavy duše, všetko, čo zmyslami zbadáš, umom zmyslíš, v
         srdci zacítiš, vkladáš do tej svojej reči a ňou vyrážaš navonok, aby si sa prejavil svojim
         blízkym, ktorým práve takou vlastnou je ona ako tebe. Oni navzájom v nej sa prejavujú tebe.
         Ty skrze ňu prisvojíš si ich pojmy a navzájom tiež vkladáš do nej svoj príspevok, podarok
         zo svojho vnútorného fondu. Preto každý národ je zrastený so svojou rečou, ona je obrazom
         jeho ducha a rázu. Pravda je, že „V reči žije národ“ — len k tomu treba doložiť: „— a reč
         žije v národe“. Lebo ona
    <span class="emphasis">
     <em>
      žije
     </em>
    </span>
    , nie je púhym nástrojom k podávaniu, k
         vymieňaniu si dojmov, pojmov a nazhromaždených vedomostí, ale i sama je živým činiteľom,
         vyrážateľom a zároveň i utvárateľom pojmov, ona im dáva svoju individuálnu tvárnosť. Každý
         národ podľa svojej povahy trochu odlišne od iného hľadí na život a na svet, a čo z tohoto
         svojho hľadiska vypozoruje, to môže verne vyraziť iba svojou rečou, lebo jedine v nej nájde
         zvlášte na to priliehajúcich výrazov. Teda nie nástrojom je ona, ale živým, každému národu
         z jeho vlastného vnútra vyrasteným vyrážateľom a zobrazovateľom jeho duchovného bytu.
   </p>
   <p>
    Že je tak, o tom nemôže byť pochybnosti. Človek so zbožným pocitom musí obdivovať
         múdrosť a tvorčiu silu národov, vytvorivších si svoje rodné reči, z ktorých každá i
         zovňajším rúchom, i vnútorným rázom líši sa od všetkých ostatných. A už ako nad pravým
         zázrakom musíme žasnúť, že národy tieto svoje arcidiela, nad ktorými teraz, v dobe osvety a
         všemožnej vzdelanosti, trudia sa premnohí učenci a odborní vedomci, venujúc im prácu celého
         života, aby ich len vystopovali, vybadali v celom čudesnom ich ustrojení — vystanovili vo
         svojom prvotnom, nekultúrnom, nášmu zraku hustou hmlou zahalenom stave. Z toho vidno, že
         koreň reči je v koreni národa, v ňom a z neho ona žije, rastie a sa rozvíja.
   </p>
   <p>
    A my, pokročilí, na svoju vzdelanosť pyšní potomci, nielen bezstarostne užívame, ale
         často poľahky odhadzujeme, za cudzie zamieňame toto drahocenné dedičstvo po nepoznaných
         predkoch, ktorí doň vložili svojho ducha, svoju obdivuhodnú múdrosť.
   </p>
   <p>
    Toto asi nám prichodí na rozum, keď sa začítame do Czambelovej „Rukoväti spisovnej reči
         slovenskej“, hoci tam o týchto veciach niet výslovnej spomienky. A pritom nadíde nás
         uspokojenie i radosť, že i naša nepoznaná, skromne utiahnutá reč nachádza si svojich
         povolaných dvíhateľov a pestovateľov, čo jej pomáhajú dospieť v rozvitú, životaschopnú
         osobnosť, ktorá už nezanikne ani nepriateľstvom cudzích, ani nedbalosťou vlastných. Takto
         nás nielen poučí, lež nevdojak i na duchu pozdvihne táto kniha, ktorá je súca pre učených i
         neučených. Učení poľahky, neučení s neveľkou námahou si prisvoja, čo ona bedlive
         nastrádaného a prepracovaného o našej reči podáva.
   </p>
   <p>
    Toto druhé vydanie usporiadal Jozef Škultéty; vyšlo teda z veľmi povolaných rúk.
         Zodpovedajúc pokroku, aký sa od prvého vydania ukázal i vo vývoji spisovnej slovenčiny,
         pozmieňal, opravil i doplnil mnohé veci. V svojom doslove nám to i vykladá.
   </p>
   <p>
    Prvá oprava je, že môžeme, ba máme zase písať: kon
    <span class="emphasis">
     <em>
      ie
     </em>
    </span>
    c,
            ven
    <span class="emphasis">
     <em>
      ie
     </em>
    </span>
    c, atď., a nie kon
    <span class="emphasis">
     <em>
      e
     </em>
    </span>
    c,
            ven
    <span class="emphasis">
     <em>
      e
     </em>
    </span>
    c atď., ako učilo prvé vydanie.
   </p>
   <p>
    Druhá: že v slovách, tvorených príponou
    <span class="emphasis">
     <em>
      -ba
     </em>
    </span>
    , treba vždy mäkčiť l
         pred samou príponou; treba teda písať vo
    <span class="emphasis">
     <em>
      ľ
     </em>
    </span>
    ba,
            stre
    <span class="emphasis">
     <em>
      ľ
     </em>
    </span>
    ba, pa
    <span class="emphasis">
     <em>
      ľ
     </em>
    </span>
    ba, — a nie ako učilo prvé
         vydanie: volba, strelba, palba.
   </p>
   <p>
    Tretia oprava ide o slove
    <span class="emphasis">
     <em>
      krýdlo
     </em>
    </span>
    . Treba ho písať
            kr
    <span class="emphasis">
     <em>
      ý
     </em>
    </span>
    dlo (od slovesa
    <span class="emphasis">
     <em>
      kryť
     </em>
    </span>
    ), a nie
            kr
    <span class="emphasis">
     <em>
      í
     </em>
    </span>
    dlo.
   </p>
   <p>
    Štvrtá káže s
    <span class="emphasis">
     <em>
      ie
     </em>
    </span>
    písať infinitívy posiaľ s
    <span class="emphasis">
     <em>
      e
     </em>
    </span>
    písané. Teda napríklad: chceť, mreť, dreť, preť, vreť, pleť, mleť má sa písať:
            chc
    <span class="emphasis">
     <em>
      ie
     </em>
    </span>
    ť, mr
    <span class="emphasis">
     <em>
      ie
     </em>
    </span>
    ť, dr
    <span class="emphasis">
     <em>
      ie
     </em>
    </span>
    ť,
            vr
    <span class="emphasis">
     <em>
      ie
     </em>
    </span>
    ť, pl
    <span class="emphasis">
     <em>
      ie
     </em>
    </span>
    ť, ml
    <span class="emphasis">
     <em>
      ie
     </em>
    </span>
    ť atď.
   </p>
   <p>
    Piata nakladá i v spisovnom jazyku upotrebovať vzťažné zámeno
    <span class="emphasis">
     <em>
      čo
     </em>
    </span>
    ,
         ktoré Czambel bol „pod kozúbok“ vyobcoval, povoľujúc výlučne
    <span class="emphasis">
     <em>
      ktorý
     </em>
    </span>
    ,
    <span class="emphasis">
     <em>
      ktorá
     </em>
    </span>
    ,
    <span class="emphasis">
     <em>
      ktoré
     </em>
    </span>
    atď.
   </p>
   <p>
    Šiesta učí, že predložka
    <span class="emphasis">
     <em>
      mimo
     </em>
    </span>
    ide s genitívom, nie s akuzatívom.
   </p>
   <p>
    Siedma oprava konečne ide miestami po celom abecednom ukazovateli. Opráva, premiesťuje a
         doplňuje. Je tam mnoho nám posiaľ neznámych, rýdzo ľudových slov a výrazov, ktorých v prvom
         vydaní nebolo. Tu niekoľko z nich:
    <span class="emphasis">
     <em>
      čajda
     </em>
    </span>
    (na
    <span class="emphasis">
     <em>
      čajsi
     </em>
    </span>
    zabudlo i nové vydanie),
    <span class="emphasis">
     <em>
      čerieslo
     </em>
    </span>
    (na
         pluhu) a
    <span class="emphasis">
     <em>
      čeriesla
     </em>
    </span>
    (bedrá, ľadvie),
    <span class="emphasis">
     <em>
      činy
     </em>
    </span>
    ,
    <span class="emphasis">
     <em>
      činky
     </em>
    </span>
    = tkáčske názvy,
    <span class="emphasis">
     <em>
      črtiť sa
     </em>
    </span>
    = stavať sa
         proti tomu,
    <span class="emphasis">
     <em>
      detský
     </em>
    </span>
    = mládenec,
    <span class="emphasis">
     <em>
      hriažať
     </em>
    </span>
    = do snehu
         zapadať,
    <span class="emphasis">
     <em>
      kreskať
     </em>
    </span>
    ,
    <span class="emphasis">
     <em>
      pokreskávať
     </em>
    </span>
    (v tanci),
    <span class="emphasis">
     <em>
      krnáč
     </em>
    </span>
    = krivé, hrčovaté drevo,
    <span class="emphasis">
     <em>
      letka
     </em>
    </span>
    ,
    <span class="emphasis">
     <em>
      letky
     </em>
    </span>
    = krídla hmyzu,
    <span class="emphasis">
     <em>
      odúriť
     </em>
    </span>
    ,
    <span class="emphasis">
     <em>
      odúrený
     </em>
    </span>
    = pomútený, nesvoj, naľakaný,
    <span class="emphasis">
     <em>
      plena
     </em>
    </span>
    =
         kaz na ostrí,
    <span class="emphasis">
     <em>
      slačiť na niečo
     </em>
    </span>
    — bažiac na niečo,
    <span class="emphasis">
     <em>
      suržica
     </em>
    </span>
    = raž pomiešaná so pšenicou,
    <span class="emphasis">
     <em>
      topelec
     </em>
    </span>
    =
         vodník (Wassermann),
    <span class="emphasis">
     <em>
      valiak
     </em>
    </span>
    = voz bez železa,
    <span class="emphasis">
     <em>
      viničky
     </em>
    </span>
    = ríbezle atď. atď. Také rýdze výrazy bolo by treba všade
         zbierať. V našich krajomluvách je celý poklad zlatých zrniec, vedúcich k žriedlu rýdzosti.
         Najviac však pozornosti v abecednom ukazovateli treba venovať tomu, kde upozorňuje na
         cudzie, do slovenčiny všantročené elementy, najviac germanizmy, a učí obchodiť ich alebo
         niečím lepším, svojským ich nahradiť.
   </p>
   <p>
    Kto zná len prvé vydanie Czambelovej „Rukoväti“, tomu druhé je dôležité pre tieto
         opravy; kto toho nezná, tým naliehavejšia preň potreba študovať toto. A ohlásiť sa majú do
         veci takí, ktorí sa do nej rozumejú, i prispieť k nej svojou hrivnou. Ja ohlasujem sa len
         ako neučená, vedená prirodzeným inštinktom a záujmom za našu reč.
   </p>
   <p>
    Z uvedených Škultétyho opráv najviac ma zaujala tá o vzťažnom zámene
    <span class="emphasis">
     <em>
      čo
     </em>
    </span>
    . Veď sme ho beztak nedovoleno potrebovali, lebo bez neho nám
         bolo nevoľno. Samé
    <span class="emphasis">
     <em>
      ktorý
     </em>
    </span>
    ,
    <span class="emphasis">
     <em>
      ktorého
     </em>
    </span>
    atď. (vo
         všetkých možných pádoch) sa až spríkri, reč vychádza hranato, i cítiš vždy nedostatok
         čohosi, čo potrebuješ. A to nemá byť, aby sa človek vo svojej vlastnej reči cítil
         nepohodlne, ba až stiesneno. Preto recipovanie vzťažného zámena
    <span class="emphasis">
     <em>
      čo
     </em>
    </span>
    môžeme vítať s radosťou. Správne upotrebené dodáva reči hladkosti i úhľadnosti, uvoľňuje
         pisateľa od akéhosi napnutia.
   </p>
   <p>
    Druhá dôležitá oprava sú tie pokyny a návody, kde, ako sa máme chrániť cudzinských, do
         slovenčiny preložených výrazov a fráz, pri patričných slovách povkladané do celého
         abecedného ukazovateľa. Tieto mali by svoju očisťujúcu úlohu vykonať najprv v spisovnej
         reči a odtiaľ vplývať i na reč bežnú. No ľahko to nepôjde, najmä s germanizmami, tie sú
         priveľmi zakorenené v nej. I keď sa ako usilujeme chrániť sa ich, každú chvíľu v ktorú tú
         stranu upadujeme do nich ako do osídiel, ktoré sme si sami zo všetkých strán nastavali.
         Celá záľaha ich je, až sa zhrozíme, keď ich takto zobraté vidíme, hoci jednako nie sú ešte
         všetky tam. Naznášali a usilovne naprekladali sme si ich do svojho, každý z nás má z toho
         niečo na svedomí. Ja sa celkom dobre pamätám, že keď som, navrátivšia sa domov z nemeckej
         výchovy, chcela napísať niekomu slovenský list, najprv som si ho nemecky osnovala a potom
         doslovne preložila do slovenčiny. Pravopis, rozumie sa, nebol lepší od výrazov a
         slovosledu. I ešte o roky pozdejšie, už ako celkom dospelá, som sa na tom dochytávala, že
         som si v mysli najprv nemecky osnovala niečo, čo som slovensky chcela napísať. Z tohoto
         vidno osudné účinky cudzej školy vzhľadom na materinskú reč. Cudzinská výchova či výučba
         trvá za niekoľko rokov, jej rušivé účinky však na celý život. U nás tieto majú tým viac
         pohody, že im vlastnými školami nemôžeme čeliť. Ako pre svoje nešťastné položenie vôbec v
         mnohom presiaknutí sme cudzotou, tak v reči zamotaní sme cudzími výrazmi i celými
         prípoveďami, že sa už ani nevieme z nich vymotať. No keby sme sa len vážne všetci
         prichytili čistiť si reč, nedopúšťať sa pokleskov, by sa nám to i podarilo, lebo máme sa
         čoho držať: reči ľudu, ktorý cudzotou posiaľ málo dotknutý, aspoň v niektorých krajoch
         čistú nám ju zachoval.
   </p>
   <p>
    Kto z nás by bol pomyslel, že napríklad slovo
    <span class="emphasis">
     <em>
      akonáhle
     </em>
    </span>
    má byť tiež
         germanizmus? (Sobald.) Ľud užíva prosto
    <span class="emphasis">
     <em>
      náhle
     </em>
    </span>
    miesto neho. Alebo že i
    <span class="emphasis">
     <em>
      a síce
     </em>
    </span>
    je nemecké
    <span class="emphasis">
     <em>
      und zwar
     </em>
    </span>
    , na ktoré zachovalý
         Slovák nemá potreby. On sa zaobíde pri svojom
    <span class="emphasis">
     <em>
      a to
     </em>
    </span>
    . Ďalej:
    <span class="emphasis">
     <em>
      až na-
     </em>
    </span>
    (bis auf-),
    <span class="emphasis">
     <em>
      behom času
     </em>
    </span>
    (im Laufe der
         Zeit),
    <span class="emphasis">
     <em>
      za každú cenu
     </em>
    </span>
    (um jeden Preis),
    <span class="emphasis">
     <em>
      napriek tomu —
            navzdor tomu
     </em>
    </span>
    (trotzdem) atď. atď. Je toho celý rad, čajsi by bolo hodno
         zobrať všetky do jednej knižočky i s nápravkami, aby to každý mal poruke pre výstrahu i
         poučenie.
   </p>
   <p>
    Že napríklad slovom
    <span class="emphasis">
     <em>
      nápad
     </em>
    </span>
    veľmi sa prehrešujeme proti svojej reči,
         toho sme si i povedomí (hľa:
    <span class="emphasis">
     <em>
      toho sme si i povedomí
     </em>
    </span>
    je nebodaj tiež
         germanizmus!), ale nevieme si rady bez neho. Nemecký
    <span class="emphasis">
     <em>
      Anfal
     </em>
    </span>
    je nám
    <span class="emphasis">
     <em>
      nápad
     </em>
    </span>
    , a
    <span class="emphasis">
     <em>
      nápad
     </em>
    </span>
    je nám i nemecký
    <span class="emphasis">
     <em>
      Einfall
     </em>
    </span>
    . Do tretice
    <span class="emphasis">
     <em>
      nápadné
     </em>
    </span>
    nám je nemecké
    <span class="emphasis">
     <em>
      auffalend
     </em>
    </span>
    . A v slovenčine, ak to prvé je oprávnené. (Či ani to
         nie?) S poslednejšími dvoma by sme si mali nejaký svojský poriadok urobiť. Mnoho je tých
         cudzôt, bez ktorých sa zo začiatku ťažko zaobídeme, ešte viac tých, o ktorých už ani
         nevieme, že sú cudzoty.
   </p>
   <p>
    Že je
    <span class="emphasis">
     <em>
      než
     </em>
    </span>
    a
    <span class="emphasis">
     <em>
      lež
     </em>
    </span>
    dovolené (keďže je vradené do
         abecedného ukazovateľa — a to i v prvom vydaní) je dobre, lebo
    <span class="emphasis">
     <em>
      ako
     </em>
    </span>
    i
    <span class="emphasis">
     <em>
      ale
     </em>
    </span>
    , ku ktorým sme v obchádzaní tamtých doháňaní, majú beztak už
         primnoho úlohy. Podobne vítané je
    <span class="emphasis">
     <em>
      teprv
     </em>
    </span>
    , vo vážnej spisbe akosi
         obchádzané, hoci ho už Czambel v ukazovateli uviedol.
   </p>
   <p>
    Zdá sa mi, že slovenská reč i do takej, naoko nepatrnej svojej súčasti, ako sú spojky a
         príslovky, vkladá hodne významu, a my sme povinní toho si všímať a to uplatňovať.
   </p>
   <p>
    Vnove miesto príslovky
    <span class="emphasis">
     <em>
      predsa
     </em>
    </span>
    temer výlučne zavláda
    <span class="emphasis">
     <em>
      jednako
     </em>
    </span>
    . Ale medzi nimi je istý rozdiel.
    <span class="emphasis">
     <em>
      Jednako
     </em>
    </span>
    vyrovnáva protivy,
    <span class="emphasis">
     <em>
      predsa
     </em>
    </span>
    odporuje,
         stavia sa na nohy. Obom teda ponechať voľnosť, každej na svojom mieste.
   </p>
   <p>
    Miesto germanizmu
    <span class="emphasis">
     <em>
      ačpráve
     </em>
    </span>
    ,
    <span class="emphasis">
     <em>
      ačkoľvek
     </em>
    </span>
    (obwohl,
         wiewohl), medzi ľudom neznámeho, ktorý v skrátenine
    <span class="emphasis">
     <em>
      ač
     </em>
    </span>
    nám bol veľmi
         pohodlný a pochytný, zavláda pod očisťujúcim režimom temer výlučne
    <span class="emphasis">
     <em>
      hoc
     </em>
    </span>
    ,
    <span class="emphasis">
     <em>
      hoci
     </em>
    </span>
    . Že tamto, ako neslovenské,
         odstraňujeme, a toto, ako slovenské, všade u nás známe, vovádzame, je veľmi dobré. Ale
         pýtam sa: prečo odstraňujeme i príbuznú spojku
    <span class="emphasis">
     <em>
      trebárs
     </em>
    </span>
    ? Proti jej
         rýdzemu pôvodu sotva sa dá niečo povedať, keď ju ľud zachováva i v krajoch cudzotou
         nedotknutých. V novohradských vrchoch napríklad počuť ju vo forme
    <span class="emphasis">
     <em>
      trebár
     </em>
    </span>
    ,
    <span class="emphasis">
     <em>
      tremár
     </em>
    </span>
    i
    <span class="emphasis">
     <em>
      tremä
     </em>
    </span>
    (ako kremä, chymä). Mne sa zdá, že i
    <span class="emphasis">
     <em>
      hoci
     </em>
    </span>
    , i
    <span class="emphasis">
     <em>
      trebárs
     </em>
    </span>
    (trem
    <span class="emphasis">
     <em>
      ár
     </em>
    </span>
    či tre
    <span class="emphasis">
     <em>
      ma
     </em>
    </span>
    je iste pôvodnejšie a lepšie) majú plného práva, a to tým viac, že si ani nezavadzajú, lebo
         významom sa nevytískajú, ale akoby doplňujú, hoci, pravda, v mnohých prípadoch sa môžu bez
         ujmy zameniť. Keď sa im však skúmavo prizrieme, zbadáme u nich istý rozdielny rámec, ktorý
         by sme nakrátko označili asi: hoci
    <span class="emphasis">
     <em>
      len
     </em>
    </span>
    sem — trebárs
    <span class="emphasis">
     <em>
      až
     </em>
    </span>
    ta. To jest
    <span class="emphasis">
     <em>
      hoci
     </em>
    </span>
    je povahy zmenšujúcej a
         zužujúcej svoj obvod, naproti tomu
    <span class="emphasis">
     <em>
      trebárs
     </em>
    </span>
    ide so snahou mnoho
         obsiahnuť, čím ďalej alebo čím vyššie zasahovať.
    <span class="emphasis">
     <em>
      Hoci
     </em>
    </span>
    sa uťahuje,
    <span class="emphasis">
     <em>
      trebárs
     </em>
    </span>
    sa rozpína.
   </p>
   <p>
    Podobne favorizuje sa spojka
    <span class="emphasis">
     <em>
      azda
     </em>
    </span>
    , na úkor spojky
    <span class="emphasis">
     <em>
      vari
     </em>
    </span>
    . A keď sa im lepšie prizrieme, jednako musíme uznať, že sú nám
         obe potrebné, lebo svojím významom tiež sa trochu rozchodia. S
    <span class="emphasis">
     <em>
      vari
     </em>
    </span>
    hádame a predpokladáme niečo do neista a nepredpojato; s
    <span class="emphasis">
     <em>
      azda
     </em>
    </span>
    tiež
         predpokladáme, avšak s prevládajúcim prímeskom osobného želania a zároveň i nádeje, že sa
         želanie splní. „
    <span class="emphasis">
     <em>
      Vari
     </em>
    </span>
    lepšie bude nevyznať mu, čo sa stalo, aby sa
         nerozčúlil“, je dobre povedané, a dobre by bolo tiež: „
    <span class="emphasis">
     <em>
      Azda
     </em>
    </span>
    lepšie
         bude nevyznať mu, čo sa stalo, aby sa nerozčúlil.“ Ale povedať: „Ten človek
    <span class="emphasis">
     <em>
      vari
     </em>
    </span>
    blaznie“ a „ten človek
    <span class="emphasis">
     <em>
      azda
     </em>
    </span>
    blaznie“ nie
         je jedno. Z prvšieho sa vycíti ustrnutie a možno ľutovanie patričného; z druhého však znie
         pohoršlivá žiadosť, aby patričný blaznel, a spolu i nádej na splnenie žiadosti.
            „
    <span class="emphasis">
     <em>
      Vari
     </em>
    </span>
    ho všetko zlé sem donieslo!“ „Skoro som sa zľakol, že ma
    <span class="emphasis">
     <em>
      vari
     </em>
    </span>
    chcete von vyhodiť“, je dobre.
    <span class="emphasis">
     <em>
      Azda
     </em>
    </span>
    by
         tam rušilo zmysel. Naproti tomu výlučne
    <span class="emphasis">
     <em>
      azda
     </em>
    </span>
    je na svojom mieste v
         takýchto vetách: „Azda šťastne došiel ta“, „azda mi dajú, keď ich pekne zaprosím“, „azda
         nám Pán Boh pomôže i to prekonať“, „tú chybu azda nezbadal, keď ma pre ňu nehreší“ atp.
         Tohoto odlišného zmyslu v spojke
    <span class="emphasis">
     <em>
      azda
     </em>
    </span>
    som ja tiež neznala, kým som do
         Turca neprišla, lebo v Novohrade ju potrebujú len v tom zmysle ako
    <span class="emphasis">
     <em>
      vari
     </em>
    </span>
    alebo
    <span class="emphasis">
     <em>
      hádam
     </em>
    </span>
    . Ale ako som sa v Turci
         udomácnila, som spozorovala, že i dedinský ľud, i zachovalé meštianstvo ju užíva iba s
         týmto odlišným významom. Jej asi protipostavená je spojka
    <span class="emphasis">
     <em>
      nebodaj
     </em>
    </span>
    ,
         lebo ona vyráža, že stalo alebo stane sa niečo, čoho si neželáme. „Nebodaj sa mu zle vodí,
         keď nedá ničoho znať o sebe“, „toto bude, nebodaj, mrcha peniaz“, „ten nešťastník, nebodaj,
         už zasa v krčme sedí —“ atp.
   </p>
   <p>
    Pravda, by bolo najpohodlnejšie neustávať sa s toľkým rozlišovaním, ale miesto
    <span class="emphasis">
     <em>
      azda
     </em>
    </span>
    a
    <span class="emphasis">
     <em>
      vari
     </em>
    </span>
    potrebovať prosto:
    <span class="emphasis">
     <em>
      hádam
     </em>
    </span>
    , ktoré je všade známe a každému zrozumiteľné, miesto
    <span class="emphasis">
     <em>
      nebodaj: akiste
     </em>
    </span>
    — a koniec veci. Áno, mohlo by sa tak robiť, ale
         tým by sme sa prehrešili proti svojej reči. Netreba umlčovať a umŕtvovať, čo v nej tak živo
         hovorí, že samo sebou ju buduje a formuje. Také svojho obsahu výrazy ju ozdobujú a
         obohacujú, i jasnosti jej dodávajú, nie sú púhymi kamienkami na spájanie častí alebo na
         vyplnenie medzierok. Preto máme si ich ceniť a pestovať.
   </p>
   <p>
    Viem ja, že odborní skúmatelia reči mohli by ma pochytiť, aby som dokázala, čo tvrdím
         najmä ohľadom
    <span class="emphasis">
     <em>
      trebárs
     </em>
    </span>
    a
    <span class="emphasis">
     <em>
      azda
     </em>
    </span>
    . Tu, pravda, musím
         vyznať, že vedeckými dôkazmi slúžiť nemôžem. Ale ja sa nazdám, že rozvoj reči vôbec nejde
         bez takýchto zdanlivo ľubovoľných, viac z inštinktu vychodiacich, ako na meravej správnosti
         založených postupkov, ktoré jej často dodávajú práve najjemnejšieho pôvabu. No ani nie sú
         to ľubovoľné postupky, lebo veď nie vzdelaní jednotlivci, ale sám ľud vkladá do istých,
         dotiaľ bezobsažných slov istý, osobitný význam, týmto činom pracujúc ďalej na vývoji svojej
         reči, ktorá je beztak celá jeho dielom.
   </p>
   <p>
    V podobnom zmysle treba ešte upozorniť na príslovky
    <span class="emphasis">
     <em>
      len
     </em>
    </span>
    a
    <span class="emphasis">
     <em>
      iba
     </em>
    </span>
    . Prvé i druhé vydanie „Rukoväti“ učí (228. §.), že príslovka
    <span class="emphasis">
     <em>
      len
     </em>
    </span>
    má ten istý význam, čo príslovka
    <span class="emphasis">
     <em>
      iba
     </em>
    </span>
    — ale
         tomu je veru nie tak. Pravda je, že sa vo všeobecnosti za jedno užívajú a že z toho
         nevychádza nejaký zmätok alebo citlivá ujma pre reč, ale niečo ono v tom predsa vždy vrčí:
         totiž ten málo vidný rozdiel vo význame oboch. Lebo treba vedieť, že
    <span class="emphasis">
     <em>
      len
     </em>
    </span>
    akoby zmenšuje hodnotu toho predmetu, na ktorý sa vzťahuje,
    <span class="emphasis">
     <em>
      iba
     </em>
    </span>
    však stavia ho do výlučnosti. Keď poviem:
            „
    <span class="emphasis">
     <em>
      Iba
     </em>
    </span>
    on bol tam“, to je dobre. Vtedy sa vyrozumie, že nikoho iného
         nebolo tam. Ale keď poviem: „
    <span class="emphasis">
     <em>
      Len
     </em>
    </span>
    on bol tam“, to je nie dobre, hoci by
         sa nik na tom nepozastavil. Aspoň pozastaviť by sa mohol práve ten, o kom je reč, lebo keď
            „
    <span class="emphasis">
     <em>
      len
     </em>
    </span>
    on bol tam“, to značí, že nebolo tam ľudí, ktorí niečo
         znamenajú, ale len on — nevzácny. Dobre je povedané: „On je
    <span class="emphasis">
     <em>
      iba
     </em>
    </span>
    učiteľom, nie spolu i kantorom“. Keby sa povedalo: „On je
    <span class="emphasis">
     <em>
      len
     </em>
    </span>
    učiteľom, nie spolu i kantorom“, by sa to mohlo vysvetľovať, že učiteľstvo je chatrnejším
         povolaním než kantorstvo. „On je nie profesor, len učiteľ“, „Farár neprišiel, poslal len
         kaplána“, „Miesto richtára prišiel len boženík“ — tam je
    <span class="emphasis">
     <em>
      len
     </em>
    </span>
    na svojom
         mieste. V oddialenejšom upotrebení je
    <span class="emphasis">
     <em>
      len
     </em>
    </span>
    pochybnejšie ako
    <span class="emphasis">
     <em>
      iba
     </em>
    </span>
    , tam však nezáleží tak na jeho odlišnom význame ako tu. („Len
         sa ponáhľajte! Len keby už prišli! Len už toľko nešomri!“ Ale v Novohrade, a hádam aj inde:
         „Iba sa ponáhľajte! Iba keby ste už išli!“ atp.) Takto sa majú veci s príslovkami
    <span class="emphasis">
     <em>
      len
     </em>
    </span>
    a
    <span class="emphasis">
     <em>
      iba
     </em>
    </span>
    , hoci si toho málokto všíma.
   </p>
   <p>
    I ešte:
    <span class="emphasis">
     <em>
      ledva
     </em>
    </span>
    ,
    <span class="emphasis">
     <em>
      sotva
     </em>
    </span>
    a
    <span class="emphasis">
     <em>
      leda
     </em>
    </span>
    neni jedno, treba ho rozlišovať.
    <span class="emphasis">
     <em>
      Ledva
     </em>
    </span>
    znamená s ťažkosťou niečo dosahovať a ovladovať. „Bol ustatý, ledva vládal nohami
         zapletať“, „Brvno bolo ťažké, ledva ho chlapi vyložili na voz“, „Ledva oči otváram, taký
         som ospalý“.
    <span class="emphasis">
     <em>
      Sotva
     </em>
    </span>
    vyráža pochybnosť o niečom, nedoviera niečomu alebo
         niekomu. „Sotva sa tí viac spriatelia po takom hneve“, „Sotva z toho vyjde niečo dobrého“,
         „Sotva sa on z tej biedy ešte vychápe“.
    <span class="emphasis">
     <em>
      Leda
     </em>
    </span>
    značí nejaký malinký,
         temer neznateľný postup pri niečom. „Ledaže mrnkne niečo, keď sa jej prihovoríš“,
         „Leda-leda prikývne hlavou“, „Leda na pol kroka ti vystúpi z cesty“. Avšak
    <span class="emphasis">
     <em>
      leda
     </em>
    </span>
    , akiste pod vplyvom češtiny, potrebuje sa tiež namiesto
    <span class="emphasis">
     <em>
      okrem
     </em>
    </span>
    ,
    <span class="emphasis">
     <em>
      iba ak
     </em>
    </span>
    (ľudove:
    <span class="emphasis">
     <em>
      chymäak
     </em>
    </span>
    ). Napríklad: „Neurobí ten nikomu dobre,
    <span class="emphasis">
     <em>
      leda
     </em>
    </span>
    že by tým pre seba chcel niečo získať.“ Pre rozdiel medzi
    <span class="emphasis">
     <em>
      ledva
     </em>
    </span>
    ,
    <span class="emphasis">
     <em>
      leda
     </em>
    </span>
    a
    <span class="emphasis">
     <em>
      sotva
     </em>
    </span>
    ,
         ktorý mnohí zaznávajú, poznačím ešte tento príklad: „
    <span class="emphasis">
     <em>
      Ledva
     </em>
    </span>
    oči
         otvára“, t. j. otvára ich s námahou, ale konečne otvorí ich celkom
            „
    <span class="emphasis">
     <em>
      Leda
     </em>
    </span>
    oči otvorí“ — to urobí bez námahy, ale otvorí ich tak
         nepatrne, že to iní
    <span class="emphasis">
     <em>
      sotva
     </em>
    </span>
    spozorujú, — a ak i spozorujú, teda
    <span class="emphasis">
     <em>
      ledva
     </em>
    </span>
    , t. j. iba keď sa dobre prizrú. Takýto je osobitý význam
         každej z týchto troch spojok, ale my si ich radi kolomutíme a trebárs všetky za jednu
         potrebujeme. („
    <span class="emphasis">
     <em>
      Sotva
     </em>
    </span>
    došla, pribehol brat za ňou“ —
            „
    <span class="emphasis">
     <em>
      ledva
     </em>
    </span>
    došla, pribehol brat za ňou“ — „
    <span class="emphasis">
     <em>
      ledaže
     </em>
    </span>
    došla, pribehol brat za ňou“ — a dobrý Slovák by tu povedal: „Stolka, čo došla, pribehol
         brat za ňou.“) Z tej kolomuty nevyjdú, pravda, nejaké zmätky, lebo tri výrazy sú si blízko
         príbuzné. Ale jednako treba znať ich pravý význam a vždy ho na pravom mieste vyraziť. Vtedy
         je reč jadrná.
   </p>
   <p>
    <span class="emphasis">
     <em>
      Proti
     </em>
    </span>
    ,
    <span class="emphasis">
     <em>
      oproti
     </em>
    </span>
    ,
    <span class="emphasis">
     <em>
      naproti
     </em>
    </span>
    správne máme potrebovať.
    <span class="emphasis">
     <em>
      Proti
     </em>
    </span>
    značí to, čo nemecké
    <span class="emphasis">
     <em>
      gegen
     </em>
    </span>
    . Protivník = Gegner.
    <span class="emphasis">
     <em>
      Oproti
     </em>
    </span>
    =
    <span class="emphasis">
     <em>
      entgegen
     </em>
    </span>
    ,
    <span class="emphasis">
     <em>
      naproti
     </em>
    </span>
    =
    <span class="emphasis">
     <em>
      dagegen a
            gegenüber
     </em>
    </span>
    . Kto ide
    <span class="emphasis">
     <em>
      proti
     </em>
    </span>
    mne, mi je protivník, akoby
         nepriateľ; kto však ide
    <span class="emphasis">
     <em>
      oproti
     </em>
    </span>
    mne, mi je priateľ, ide mi v ústrety.
         Na tieto rozdiely málo dbáme.
   </p>
   <p>
    Pýta sa, aby sme si ustálili, ktorou formou označovať ženské, konajúce isté práce alebo
         význačné úlohy. Pracovnica — robotnica, či pracovníčka — robotníčka? Opatrovníčka —
         opatrovnica — opatrovkyňa? Predsedníčka — predsednica — predsedkyňa? Zdá sa, všetky tieto
         tvary majú u nás domáceho práva; máme
    <span class="emphasis">
     <em>
      varovkyne
     </em>
    </span>
    ,
            boh
    <span class="emphasis">
     <em>
      yne
     </em>
    </span>
    , stráž
    <span class="emphasis">
     <em>
      kyne
     </em>
    </span>
    ,
            šev
    <span class="emphasis">
     <em>
      kyne
     </em>
    </span>
    , máme čarodejn
    <span class="emphasis">
     <em>
      ice
     </em>
    </span>
    ,
            vešt
    <span class="emphasis">
     <em>
      ice
     </em>
    </span>
    , druž
    <span class="emphasis">
     <em>
      ice
     </em>
    </span>
    — len, hľa, na
    <span class="emphasis">
     <em>
      -íčky
     </em>
    </span>
    nenamanie sa mi nič takého, na čo by sa dalo poukázať, lebo
         to je, zdá sa, odvedené od mužského
    <span class="emphasis">
     <em>
      -ík
     </em>
    </span>
    , opatrovník — opatrovníčka,
         nájomník — nájomníčka atď. Z tohoto uvažovania by teda vychodilo, že označenie žien v ich
         význačných úlohách správnejšie vychodí na -ica a -yňa, než na odvodené -íčka.
   </p>
   <p>
    Teraz k inej veci. V otázke
    <span class="emphasis">
     <em>
      vykania
     </em>
    </span>
    , čiže zdvorilostného dvojenia,
         ktorým Slovan uctieva staršie alebo znatnejšie osoby, nevieme sa ujednostajniť, totiž nie
         sme jednej mysli v tom, pokiaľ ísť s dvojením, keďže napokon jednako musí vyjsť, že smeruje
         iba k jednej osobe. Po prvotnej pestrosti, kde sme hovorili i písali:
            „Ráč
    <span class="emphasis">
     <em>
      il
     </em>
    </span>
    ste byť — ráči
    <span class="emphasis">
     <em>
      la
     </em>
    </span>
    ste byť,
            hovor
    <span class="emphasis">
     <em>
      il
     </em>
    </span>
    ste — hovori
    <span class="emphasis">
     <em>
      la
     </em>
    </span>
    ste,
            bo
    <span class="emphasis">
     <em>
      l
     </em>
    </span>
    ste dobr
    <span class="emphasis">
     <em>
      ý
     </em>
    </span>
    , láskav
    <span class="emphasis">
     <em>
      ý
     </em>
    </span>
    —
            bol
    <span class="emphasis">
     <em>
      a
     </em>
    </span>
    ste dobr
    <span class="emphasis">
     <em>
      á
     </em>
    </span>
    , láskav
    <span class="emphasis">
     <em>
      á
     </em>
    </span>
    (alebo až: bol
    <span class="emphasis">
     <em>
      i
     </em>
    </span>
    ste dobr
    <span class="emphasis">
     <em>
      á
     </em>
    </span>
    ,
            láskav
    <span class="emphasis">
     <em>
      á
     </em>
    </span>
    )“ atp. prišiel r. 1890 dr. S. Czambel so svojím „Slovenským
         pravopisom“ a v ňom so svojím vážnym a správnym pravidlom, dľa ktorého treba dvojiť
         všetkými čiastkami reči, bez akýchkoľvek bočných ohľadov. Bolo nám teda prikázané hovoriť i
         písať, či mužskému, či ženskej napríklad: „— — vy ste boli sami pristihnutí pri skutku,
         preto buďte tak láskaví a dobrí —“ atp. Proti správnosti a ľudovosti toho pravidla síce
         nemohlo sa ničoho povedať, ale spokojnosti ono jednako neprinieslo, obľúbenosti nedosiahlo.
         A keď Czambel r. 1902 vydal svoju „Rukoväť spisovnej reči slovenskej“, v nej už našli sme
         ho zrevidované a obľavené tak, ako ho zachováva ľud v samom stredoslovenskom kraji, že
         totiž treba písať alebo hovoriť či mužskému, či ženskej:
   </p>
   <p>
    „Či ste bol
    <span class="emphasis">
     <em>
      i
     </em>
    </span>
    tam a tam? Či ste čítal
    <span class="emphasis">
     <em>
      i
     </em>
    </span>
    tú a tú
         knihu?“ Ale ďalej — k mužskému: „Či ste bol
    <span class="emphasis">
     <em>
      i
     </em>
    </span>
    chor
    <span class="emphasis">
     <em>
      ý
     </em>
    </span>
    ? Či ste nebol
    <span class="emphasis">
     <em>
      i
     </em>
    </span>
    unaven
    <span class="emphasis">
     <em>
      ý
     </em>
    </span>
    ? Či ste boli
    <span class="emphasis">
     <em>
      sám
     </em>
    </span>
    doma?“ K ženskej: „Či
         ste bol
    <span class="emphasis">
     <em>
      i
     </em>
    </span>
    chor
    <span class="emphasis">
     <em>
      á
     </em>
    </span>
    ? Či ste
            nebol
    <span class="emphasis">
     <em>
      i
     </em>
    </span>
    unaven
    <span class="emphasis">
     <em>
      á
     </em>
    </span>
    ? Či ste
            bol
    <span class="emphasis">
     <em>
      i
     </em>
    </span>
    <span class="emphasis">
     <em>
      sama
     </em>
    </span>
    doma?“
   </p>
   <p>
    Tak teda máme v tejto veci postavené dve pravidlá, obe pôvodné, slovensko-ľudové. Prvé
         je bezvadne správne, ale tým trochu nemotorné; druhé je menej správne, ale úhľadnejšie a
         poručnejšie. Prvšie bude vždy akousi zálohou a zábezpekou správnosti, akže by druhé v praxi
         chcelo vybočiť z dovolených medzí.
   </p>
   <p>
    Druhé vydanie „Rukoväti“ zastalo si rozhodne na stranu prvého, všetkými časťami dôsledne
         dvojaceho pravidla.
   </p>
   <p>
    Po týchto hlavnejších veciach mám ešte niekoľko drobnejších otázok a poznámok, v ktorých
         „Rukoväť“ nepodáva dostatočného objasnenia — alebo som si ho ja nevedela vynájsť.
   </p>
   <p>
    Napríklad:
    <span class="emphasis">
     <em>
      oči
     </em>
    </span>
    , genitív
    <span class="emphasis">
     <em>
      očí
     </em>
    </span>
    , ale i
    <span class="emphasis">
     <em>
      očú
     </em>
    </span>
    . Či
    <span class="emphasis">
     <em>
      očú
     </em>
    </span>
    ide na duál a
    <span class="emphasis">
     <em>
      očí
     </em>
    </span>
    na plurál? Či treba hovoriť a písať: „Padlo mi, jej, jemu do
    <span class="emphasis">
     <em>
      očú
     </em>
    </span>
    — padlo nám, vám, im do
    <span class="emphasis">
     <em>
      očí
     </em>
    </span>
    ? Prišlo jej z
    <span class="emphasis">
     <em>
      očú
     </em>
    </span>
    — prišlo im z
    <span class="emphasis">
     <em>
      očí
     </em>
    </span>
    ? A podriadený je tomu aj
         inštrumentál, takže „oč
    <span class="emphasis">
     <em>
      ima
     </em>
    </span>
    “ ide na duál a „oč
    <span class="emphasis">
     <em>
      ami
     </em>
    </span>
    “
         na plurál? (O uši to samé.)
   </p>
   <p>
    Rozdielu medzi rozľ
    <span class="emphasis">
     <em>
      u
     </em>
    </span>
    tiť sa (rozzlobiť sa) a
            rozľ
    <span class="emphasis">
     <em>
      ú
     </em>
    </span>
    tiť sa (rozľútostiť sa) treba si všímať. Aké je prvšiemu
         podstatné meno? Ľutosť?
   </p>
   <p>
    Zámeno
    <span class="emphasis">
     <em>
      žiaden
     </em>
    </span>
    celkom nevyobcúvajme kvôli zámenu (a či je to
         prídavné?)
    <span class="emphasis">
     <em>
      nijaký
     </em>
    </span>
    , hoci je toto hladšie. Každý — žiaden, nejaký —
         nijaký sa navzájom podmieňujú.
   </p>
   <p>
    V slovenských krajoch hraničiacich s Maďarmi napospol sa hovorí:
    <span class="emphasis">
     <em>
      na
     </em>
    </span>
    dedine,
    <span class="emphasis">
     <em>
      na
     </em>
    </span>
    dedinu, miesto
    <span class="emphasis">
     <em>
      v
     </em>
    </span>
    dedine,
    <span class="emphasis">
     <em>
      do
     </em>
    </span>
    dediny. (Ale to hej:
    <span class="emphasis">
     <em>
      v
     </em>
    </span>
    dedine sa ľud búril,
    <span class="emphasis">
     <em>
      do
     </em>
    </span>
    dediny prišlo veľa pánov atď.) V Novohrade sa povie: bol som
    <span class="emphasis">
     <em>
      na
     </em>
    </span>
    Ľuboreči,
    <span class="emphasis">
     <em>
      na
     </em>
    </span>
    Sennom,
    <span class="emphasis">
     <em>
      na
     </em>
    </span>
    Turompoli; idem
    <span class="emphasis">
     <em>
      na
     </em>
    </span>
    Turôpole,
    <span class="emphasis">
     <em>
      na
     </em>
    </span>
    Ábelovú,
    <span class="emphasis">
     <em>
      na
     </em>
    </span>
    Polichno, atď. Naproti tomu:
         idem
    <span class="emphasis">
     <em>
      do
     </em>
    </span>
    mesta, bol som
    <span class="emphasis">
     <em>
      v
     </em>
    </span>
    meste;
    <span class="emphasis">
     <em>
      do
     </em>
    </span>
    Lučenca,
    <span class="emphasis">
     <em>
      do
     </em>
    </span>
    Haliče,
    <span class="emphasis">
     <em>
      do
     </em>
    </span>
    Ďarmôt —
    <span class="emphasis">
     <em>
      v
     </em>
    </span>
    Lučenci,
    <span class="emphasis">
     <em>
      v
     </em>
    </span>
    Haliči,
    <span class="emphasis">
     <em>
      v
     </em>
    </span>
    Ďarmotách. To je nebodaj vplyv maďarčiny, lebo na Horniakoch toho
         nepočuť. Tu sa ide ako
    <span class="emphasis">
     <em>
      do
     </em>
    </span>
    mesta, tak i
    <span class="emphasis">
     <em>
      do
     </em>
    </span>
    dediny.
         V Turci ako do Sv. Martina, do Mošoviec, do Sučian, tak i do Kľačian, do Príboviec, do
         Štiavničky, do Jasena — ale:
    <span class="emphasis">
     <em>
      na
     </em>
    </span>
    Bystričku. Býva sa ako
    <span class="emphasis">
     <em>
      v
     </em>
    </span>
    meste, tak
    <span class="emphasis">
     <em>
      v
     </em>
    </span>
    dedine, s výnimkou
    <span class="emphasis">
     <em>
      na
     </em>
    </span>
    Bystričke a ešte
    <span class="emphasis">
     <em>
      na
     </em>
    </span>
    niektorých osamelých
         majeroch. —
   </p>
   <p>
    Pod menom
    <span class="emphasis">
     <em>
      gazda
     </em>
    </span>
    ,
    <span class="emphasis">
     <em>
      gazdiná
     </em>
    </span>
    , pravda, ponajprv
         rozumieme drobnejších majiteľov pozemkov, teda roľníkov, ktorí gazdujú na svojich
         pozemkoch. Ku gazdovi patrí gazdovstvo. Ale ten názov má ešte aj bližší význam. Gazdom
         alebo gazdinou je človek svojej čeľadi — aspoň do času, kým ten pomer trvá — gazdom je on
         svojim domácim zverom, a gazdom je konečne i veciam, predmetom, ktoré jemu patria.
         (Klobúku, šatke alebo inej stratenej veci „nenašiel sa gazda“.) Čo je u nás gazda, je inde
         pán, vládca, majiteľ tých ľudí, zverov a vecí. Ale v pánovi predstavujeme si tvrdého,
         neuznanlivého, vypínajúceho sa vládcu, v gazdovi mierneho, spravodlivého, otcovsky
         vládnúceho majiteľa a riaditeľa. Tento náš názov, čiže jeho pojem je oveľa ušľachtilejší
         ako ten nenáš, ktorý neskrsol v Slovanstve. Preto vďačne ho môže prijať každý, komu patrí.
         Gazdom, gazdinou je človek i len vo svojej domácnosti, keď vlastného domu nemá. Gazdinou je
         teda každá čeľadná matka (v tom zmysle ako u Nemcov Hausfrau = domáca pani) a tento pekný,
         pravoslovenský a pravodemokratický názov nemá urážať ani jednu z nás, ani takú, ktorá sa
         ináč paňou cíti. Gazdinou byť je čestná vec a nemá nám ten názov znechutiť ani to, že
         bývajú gazdiné i najaté.
   </p>
   <p>
    V pomere domácich k hosťom majú Juhoslovania pre prvších výtečný názov: domatín,
         domatínka. —
   </p>
   <p>
    <span class="emphasis">
     <em>
      Ostať
     </em>
    </span>
    a
    <span class="emphasis">
     <em>
      zostať
     </em>
    </span>
    — nie každý zná rozdiel medzi
         týmto dvojím. Človek ostane samotný v tú chvíľu, keď ho iní, čo boli s ním, samotného
    <span class="emphasis">
     <em>
      ostavia
     </em>
    </span>
    , t. j. keď odídu od neho. Ale
    <span class="emphasis">
     <em>
      zostane
     </em>
    </span>
    človek samotný dotiaľ, kým sa zasa iní k nemu nepripoja, alebo on k nim.
    <span class="emphasis">
     <em>
      Ostalo
     </em>
    </span>
    dieťa sirotou, keď mu otec alebo matka umreli, a
    <span class="emphasis">
     <em>
      zostane
     </em>
    </span>
    ňou, kým otčima alebo macochy nedostane, alebo kým
         nedorastie v dospelého, samostatného človeka.
   </p>
   <p>
    Čo je správnejšie: lúčiť sa
    <span class="emphasis">
     <em>
      od
     </em>
    </span>
    koho-čoho, či lúčiť sa
    <span class="emphasis">
     <em>
      s
     </em>
    </span>
    kým-čím? Dokonavé sloveso hovorí i
    <span class="emphasis">
     <em>
      od
     </em>
    </span>
    lúčiť
         sa
    <span class="emphasis">
     <em>
      od
     </em>
    </span>
    koho-čoho, i
    <span class="emphasis">
     <em>
      roz
     </em>
    </span>
    lúčiť sa
    <span class="emphasis">
     <em>
      s
     </em>
    </span>
    kým-čím. Ohľadom toho sme vždy v akýchsi nesnádzach pri hovorení
         a písaní o rozsobáši. Muž
    <span class="emphasis">
     <em>
      so
     </em>
    </span>
    ženou sa
    <span class="emphasis">
     <em>
      roz
     </em>
    </span>
    sobášili, v tom je naoko protimluva, nuž to radšej obídeme, že:
         manželia N. N. sa rozsobášili, idú sa rozsobášiť. Ale potom: žije
    <span class="emphasis">
     <em>
      roz
     </em>
    </span>
    sobášený
    <span class="emphasis">
     <em>
      so
     </em>
    </span>
    ženou? To je ešte príkrejšia
         protimluva, lebo
    <span class="emphasis">
     <em>
      s ňou
     </em>
    </span>
    nežije, keď je rozsobášený. Teda zasa len
         obísť: rozsobášený, žije odlúčene od ženy.
   </p>
   <p>
    Ináč takýchto protimlúv medzi predponou a predložkou nájde sa u nás i viac, a človek sa
         vždy trochu zháči pred nimi. Napríklad:
    <span class="emphasis">
     <em>
      podo
     </em>
    </span>
    brať sa
    <span class="emphasis">
     <em>
      na
     </em>
    </span>
    niečo. (Vziať sa na niečo, podujať niečo — to už hej.) I v
    <span class="emphasis">
     <em>
      od
     </em>
    </span>
    vykať
    <span class="emphasis">
     <em>
      čomu
     </em>
    </span>
    je protimluva. Ľud jej nechce, a
         hovorí:
    <span class="emphasis">
     <em>
      pri
     </em>
    </span>
    vykať
    <span class="emphasis">
     <em>
      ku
     </em>
    </span>
    čomu,
    <span class="emphasis">
     <em>
      na
     </em>
    </span>
    vykať
    <span class="emphasis">
     <em>
      na
     </em>
    </span>
    čo,
    <span class="emphasis">
     <em>
      od
     </em>
    </span>
    vykať
    <span class="emphasis">
     <em>
      od
     </em>
    </span>
    čoho.
   </p>
   <p>
    <span class="emphasis">
     <em>
      Orú
     </em>
    </span>
    je lepšie a úhľadnejšie než
    <span class="emphasis">
     <em>
      orajú
     </em>
    </span>
    ;
    <span class="emphasis">
     <em>
      musia
     </em>
    </span>
    lepšie než
    <span class="emphasis">
     <em>
      musejú
     </em>
    </span>
    ;
    <span class="emphasis">
     <em>
      smú —
            nesmú
     </em>
    </span>
    lepšie než
    <span class="emphasis">
     <em>
      smejú — nesmejú
     </em>
    </span>
    ;
    <span class="emphasis">
     <em>
      znie —
            pnie
     </em>
    </span>
    lepšie než
    <span class="emphasis">
     <em>
      zneje — pneje
     </em>
    </span>
    .
   </p>
   <p>
    Medzi
    <span class="emphasis">
     <em>
      keby
     </em>
    </span>
    a
    <span class="emphasis">
     <em>
      keďby
     </em>
    </span>
    máme rozdiel robiť, a
         nerobíme ho.
    <span class="emphasis">
     <em>
      Keby
     </em>
    </span>
    je to, čo české
    <span class="emphasis">
     <em>
      kéžby
     </em>
    </span>
    — a
    <span class="emphasis">
     <em>
      keďby
     </em>
    </span>
    to, čo české
    <span class="emphasis">
     <em>
      kdyby
     </em>
    </span>
    .
   </p>
   <p>
    „Za zlé mať“ nemá protipostaveného „za dobré mať“? A nemá to byť: „Za
            zl
    <span class="emphasis">
     <em>
      e
     </em>
    </span>
    mať“? podľa toho: „Tu ju
    <span class="emphasis">
     <em>
      zle
     </em>
    </span>
    malo, keď jej
         pravdu povedali —
    <span class="emphasis">
     <em>
      dobre
     </em>
    </span>
    ho malo, keď našiel toľko uznania“ — atp.
   </p>
   <p>
    *
   </p>
   <p>
    Nuž takýchto otázok a poznámok našlo by sa i viac. Niektoré zdajú sa malichernými, ale
         ja viem, že pri písaní nejednému stavajú sa do cesty a žiadajú byť riešenými.
   </p>
   <p>
    O zahniezdených v našej reči cudzích elementoch, najmä o germanizmoch, žiadala by sa
         osobitná, nakoľko len možno zovrubná kapitola, ku ktorej však bolo by treba najprv náležite
         sa pripraviť, t. j. dôkladne si prisvojiť rýdzu reč ľudu, ktorá má svojráznych a správnych
         výrazov pre všetky pojmy. Lebo len vyhadzovať cudzianske veci a nemať miesto nich
         primeraných svojských náhrad poruke, budí stiesnenosť, pocit nedostatku, i akoby nechuť
         oproti vlastnej reči — a konečne zvádza naspäť k pôžičkám z cudzieho. Tie náhrady, pravda,
         zo začiatku nie všetky sa nám budú páčiť, pretože nimi podávané zobrazovanie pojmov nebude
         bežného, na plocho vyhladeného slohu, na ktorý sme v cudzích rečiach navykli a si ho pre
         pohodlie i do svojej preniesli. Budú inej podoby, inak zložené i postavené, niekedy aj inak
         osvetlené — ale jadrne vyrazia, čo vyraziť chcú. Keď sa do nich vžijeme, s radosťou ich
         spoznáme ako svoje.
   </p>
   <p>
    Príčina, že sme tak chtivo vnášali cudzie elementy do svojej reči je, ako už
         pripomenuté, hlavne v tom, že sme nikdy nemali svojho vyvinutého školstva, kde by sa ona od
         svojich základov bola pestovala a pevne sa postavila proti cudzím vplyvom. Keď všetky náuky
         dostávame v cudzej reči, je čajsi nevyhnutné, že cudziu frazeológiu vnášame si odtiaľ do
         svojej vlastnej. Ale iste nemálo nás tiež pobádalo k takémuto konaniu, že sme tým chceli či
         seba, či iných presvedčiť, že z našej zaznávanej, mnohými potupovanej reči vystane až
         dopodrobna všetko to, čím honosia sa iné, vytríbené, dávno kultivované. To sa nám i
         podarilo — ale na jej škodu. Svoju reč sme si zošpatili.
   </p>
   <p>
    Teraz nám teda prichodí podniknúť proces nápravy. Všetci sme chyby účastní — všetci ju
         naprávajme. Ak si vieme ceniť skvostný dar rýdzej vlastnej reči, musíme si ju čistiť od
         toho, čo sme jej neprístojného na ňu nalepili, aby sa konečne pekná, čistá, samosvoja
         dostala na božie svetlo. Nie je v tom jej sláva, keď sa zručne spodobuje iným rečiam, ale
         pravá jej cena vynikne, keď sa vyvinie samobytne, v medziach vlastného rázu. A k tomuto jej
         máme všetci dopomáhať.
   </p>
   <p>
    Aby sme sa s ňou i do náučného poriadku zobratou ako treba oboznámili, preštudujme si so
         všetkou pozornosťou toto druhé vydanie Czambelovej „Rukoväti spisovnej reči slovenskej“.
         Ono nám v mnohom otvorí oči a podá toľko svetla, že sa pomaly rozhľadíme i po tmavších jej
         chodníčkoch a nájdeme si doma všetko, čoho potrebujeme.
   </p>
   <p>
    Okrem takéhoto všeobecného záujmu je však nadovšetko žiadúcne, aby nám i naďalej
         povstávali povolaní pestovatelia našej reči, ktorí by sa jej cele oddávali.
   </p>
   <p>
    (1915)
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505954" name="ftn.id2505954">
        12
       </a>
       ]
      </sup>
      <span class="emphasis">
       <em>
        v druhom vydaní
       </em>
      </span>
      — prvé vydanie „Rukoväti spisovnej reči
               slovenskej“ od dr. Sama Czambela (1856 — 1909) vyšlo v roku 1902. Druhé vydanie
               pripravil Jozef Škultéty.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580086">
       </a>
       † Svetozár Hurban Vajanský
      </h2>
     </div>
    </div>
   </div>
   <p>
   </p>
   <p>
    (1847 — 1916)
   </p>
   <p>
   </p>
   <p>
    V posledných dvoch rokoch upádal navidomoči. Zhluknuvšími sa svetovými udalosťami
         zasiahnutí sme všetci, ktorí po ľudsky cítime, ako nejakou ťažkou, dlhou, mučiacou chorobou
         — a tým viac pod nimi trpel on, so svojím strastným temperamentom.
    <sup>
     [
     <a class="footnote" href="#ftn.id2580114" name="id2580114">
      13
     </a>
     ]
    </sup>
    Zožierali ho potlačované city, hlboko v duši tlmené vzrušenia, a účinkom
         duševného strádania znateľne klesali i telesné sily, beztak načaté dávnejším neduhom. Brada
         i fúzy obelené, oči ustato hľadiace — ustaté nie od dennej práce čítania a písania, lež od
         vnútorne prekonaných poryvov — pritom zavše akýsi tichý úsmev na tvári, keď, stojac pred
         svojím bytom, rozhliadal sa po ulici, akoby každého povedľa idúceho chcel priateľsky
         osloviť. Inokedy pošmúrny, celá postava ťažko o palicu sa opierajúca — taký utkvel nám v
         pamäti z poslednej doby. Ale že je tak blízky smrti, sme predsa netušili. Vzala nám ho
         nečakane. A prišla si pre neho šetrne, tichučko; nevzala ho razom, lež zastrela ho najprv
         snom a bezvedomím a tak pomaly, bez telesnej bolesti i bez duševného strádania povedomého
         rozlučovania sa so svojimi, nechajúc týmto času pripraviť sa na jeho odchod, odniesla si
         ho, zrovna od práce bojovníka ukonaného, do lepšieho sveta. Nielen jeho touto nečakanou
         ranou bolestne zasiahnutá rodina, lež i my všetci razom ostali sme akoby sirotami po ňom…
         dedičmi, lebo jeho životné dielo skvelej ceny, smerujúce vždy a vo všetkom k pozdvihnutiu
         národa a zvelebeniu ľúbenej rodnej reči, ktorou jedine sa on môže prejaviť v pravom,
         pôvodnom svojráze, zostalo nám dedičstvom v jeho spisoch.
   </p>
   <p>
    My, starí, vieme, aký oslňujúci, radostne obživujúci účinok mali na nás, na celé naše
         čítajúce obecenstvo „Tatry a more“, zbierka prvých jeho básní. Všetky zraky sa razom k nemu
         obrátili so živým očakávaním, v jasnej nádeji. Zároveň silne nás počali jímať jeho novely a
         romány, podávajúce nám bohatého pôžitku, hoci sme neboli presvedčení, že by v nich
         slovenský život bol so všetkým činom verne zobrazený. Bolo v nich, pravda, všetko, čo náš
         život naplňuje: krása i špatnosť, láska i nenávisť, slasť i strasť, vážnosť i ľahkosť; bolo
         dosť práve i toho, čo sa od slovenského života odlúčiť nedá: čistých snáh za národ s
         tichým, nevideným a neosláveným hrdinstvom i utrpením za národ od kolísky až do hrobu — a
         bola i číra protiva toho, tak ako je v samom našom živote. Toto všetko predstavené osobami
         vypuklo, s umeleckou virtuozitou kreslenými, ktorých zmýšľanie a snahy narážali u čitateľa
         na známe svojské strunky, ale pritom bolo vždy ešte niečo okolo nich i v nich, čo vyplývalo
         nie z ich životného prostredia, lež zo samého autora. V osobách, i v špatných, akási
         uhladená noblesa, v dejoch kremobyčajné, hoci vskutku sa udavšie a veľmi uveriteľne podané
         príbehy a — celok predýchnutý i obtočený akousi umelecko-poetickou harmóniou nielen v
         podávaní niečoho krásneho a ušľachtilého, lež i pri líčení vecí nepekných a nedobrých. Toto
         bolo, čo Vajanského beletrii dodávalo istého osobitného kúzla, čo avšak z druhej strany zas
         vytýkalo sa jej ako nedostatok realizmu.
   </p>
   <p>
    *
   </p>
   <p>
    No z ktorejkoľvek strany by sme na túto vec hľadeli, uznať musíme, že Vajanský
         povzniesol slovenskú beletriu, pred ním len počiatočnícku, na takú úroveň, na ktorú ani z
         veľkých, rozvitých literatúr nepozerá sa zvysoka, lež doprava, zoči-voči. Vkus a požiadavky
         sa i v tom menia, lebo isté premeny sú podmienkou vývoja, ale Vajanského beletristické
         dielo ani pod tými zmenami vkusu a požiadaviek netratí ceny — ani jej nikdy nestratí.
   </p>
   <p>
    Po básňach a beletrii tretím veľkým dielom sú jeho články a úvahy, vyšlé najviac ako
         úvodníky v „Národných novinách“ za všetky roky, čo bol členom redakcie tohoto časopisu. Nie
         sú to politické články v bežnom zmysle, aspoň závažie ich významu nie je v tom, čo sa v
         nich vzťahuje na dennú politiku, hoci podnet k nim často zavdávala ona, najmä národnostné
         boje v nej. Preto ich význam sa nestratí, ani keď národnostné boje prestanú, ich hodnota
         zostane v plnej platnosti i v dobe uspokojených národných požiadaviek, ktorú čakáme a v
         ktorú veríme. Hýbadlom v nich je veliká, v celej sile prejavená, plamenná láska k národu,
         žiadosť po jeho voľnom, svojskom vývoji, túha vidieť ho vymaneným z poroby a tmy
         zaostalosti, zvelebeným v rozvití tých prirodzených darov, ktorých zárod jeho Stvoriteľ
         vložil do jeho duše. Hlbokoumnými a z mocného citu vyváženými slovami horlí, žiali, pádne
         presviedča o vysokej pravde toho, čo obhajuje, i dospeje vždy k silnej, nezvratnej, všetky
         pochynosti porážajúcej viere, že naša spravodlivá vec, keď sa jej len sami hodnými staneme
         a vernými zachováme, konečne vôľou a riadením Boha dosiahne svojho víťazstva. A ako stále v
         ňom horiaca rodoláska nikdy nevyhorela, tak ani ňou živená vysoká viera v tých jeho
         prorockým zápalom horliacich úvahách nikdy nepoklesla.
   </p>
   <p>
    Tak nám on zanechal tri veľdary — básne, beletriu a tieto ducha povznášajúce eseje, — z
         ktorých každý osebe by bol dôstojným životným dielom človeka duchom vynikajúceho. A tieto
         jeho dary nám nik nemôže vziať. Naši potomci budú sa k nim vracať pre poučenie, povznesenie
         i pôžitok a nedotknutí osobným antagonizmom súčasníkov budú s obdivom pozerať na ich
         pôvodcu, ktorý po celý svoj život v chudobe i všelijakom strádaní pracoval za svoj národ v
         najkrušnejšiu dobu, keď žiť a pracovať za ten národ znamenalo zároveň trpieť a obetovať sa
         zaň so zapretím všetkých osobných záujmov. Takých ľudí istotne sám Boh dáva národom v pravý
         čas.
   </p>
   <p>
    Idealistom býval Hurban Vajanský vo všetkých svojich názoroch od svojej mladosti, i
         zostal ním až do svojej smrti. Nie nežným, sentimentálnym a rojčivým, akým si idealistov
         radi predstavujeme; lež hodne drsnými, často zdanlive i blazeovanými a posmešnými spôsobmi
         maskoval svoj idealizmus, pod ktorými však udržoval ho tým vytrvalejšie, by som povedala,
         že urputne. Schopnosť oduševniť sa, živo nasládzať sa dojmami krásy, kde ju našiel, či v
         osobe človeka, či vo výtvoroch umenia a poézie, či v prírode, vôbec všade, kde sa
         prejavuje, aká bola silná v jeho mladosti, taká zostala v ňom až do konca. Pri svojich
         každodenných vychádzkach za včasného rána k jahodníckemu medokýšu vždy s novou vnímavosťou
         po stý a tisíci raz obdivoval jarnú i letnú, jesennú i zimnú prírodu, vždy na tom istom
         známom mu priestore — a i pri najposlednejšej tej vychádzke, z ktorej sa už chorý vrátil
         domov, ešte mrzel sa na ľudí sedmispáčov, že si radšej hovejú v posteliach, ako by išli
         okrajeť do sviežej rannej prírody.
   </p>
   <p>
    V manželskom jeho živote vidno to samé: navonok zdanlivá nevšímavosť, vpravde však vždy
         nežná šetrnosť a prajnosť voči manželke a deťom do najmožnejšej miery, nevoľne pristavujúca
         sa iba v prekážkach neprajných hmotných pomerov. Sám mal najväčšiu radosť, keď svojej žene
         mohol nejakú radosť urobiť; sám bol šťastný, keď jej mohol poskytnúť nejakého
         zvláštnejšieho duševného pôžitku. Táto pekná strana jeho povahy v súkromnom živote budila
         nevdojak sympatie aj u iných a zásluhou oboch manželov mali sme v nich pred očami zriedkavý
         zjav, že i po vyše štyridsaťročnom manželstve žena vo svojom mužovi nepremenno videla svoj
         ideál, akým ho videla a si zamilovala v kvete ich mladosti, keď, pochádzajúca z inej
         národnosti, so zasľúbením, že „Tvoj ľud, môj ľud“ (čoho sa i nezvratne držala), oddala sa
         mu s celou dušou zo svojich, v každom ohľade prajných životných pomerov do jeho slovenskej
         chudoby, do strádania a bojov. Zo skúsenosti sa hovorí, že chudoba a núdza je najväčším
         zabíjačom lásky a spokojnosti v manželstve: tuto avšak ani ich veru veľmi citeľná chudoba,
         ani otupujúca próza a umárajúce starosti života, ani ich samých ľudské krehkosti a chyby
         nie to neumorili, lež ani len nenarušili ideálnu lásku medzi nimi. Isteže v tomto prípade
         veľká zásluha je na strane ženy, vernej svojmu ideálu, ale tá vernosť k ideálu by
         nezotrvala, ak by u druhej strany nenašla svojich podmienok. Náš Hurban Vajanský so svojím
         veľkým svetlom a ostrými tôňami býval nám nejeden raz psychologickou záhadou, ktorá sa
         nedala hladko rozlúštiť, ale že jeho žena, žijúca s ním v úzkom duševnom spojení, cez
         všetky ťažké, spolu prežité skúšky života, v ktorých povrchné zdanie neobstojí a
         rozčarovanie nastupuje každú chvíľu, mohla si tak zachovať svoju silnú, zvelebujúcu lásku k
         nemu, je najlepším vysvedčením pre neho. Ona v jadre jeho bytosti vždy nachádzala
         šľachetnosť, ona, vždy mu blízka, najlepšie videla prúdiace svetlo v jeho duši, kde my,
         stranou stojaci, videli sme viac tôňu, od neho sa odrážajúcu. Manželstvo románopisca
         Vajanského bolo samo románom ušľachtilým, bohatým nie v zovňajších dejoch, lež vo
         vnútorných, psychologických zjavoch. A v ňom cez všetky tmavé chmáry, či zlého osudu, či
         osobných pochybení, vždy víťazne prerážalo slnečné svetlo čistej lásky, vedenej mravným
         prešľachtením, ktorého odblesk pre skľúčenú vdovu i teraz, po západe, ostáva hlavnou
         útechou zbývajúceho jej života. Útecha plná žiaľu, ale povznášajúca.
   </p>
   <p>
    Nestranné, všetkých osobných predpojatostí i ohľadov prosté ocenenie diel a zásluh
         Vajanského ostáva úlohou povolaných posudzovateľov v blízkej i ďalekej budúcnosti. My toľko
         vieme, že v ňom dostalo sa nám velikého daru od Boha, ktorého hodnými dokážeme sa tým, keď
         ním hlásanú lásku ku všetkej svojeti, zachovávajúc v srdci jeho slová, budeme skutkami
         dotvrdzovať.
   </p>
   <p>
    Večná, blahá mu pamäť!
   </p>
   <p>
    (1916)
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2580114" name="ftn.id2580114">
        13
       </a>
       ]
      </sup>
      <span class="emphasis">
       <em>
        strastným temperamentom
       </em>
      </span>
      (z rus.) — vášnivým, náruživým
               temperamentom
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580404">
       </a>
       Timrava
      </h2>
     </div>
    </div>
   </div>
   <p>
   </p>
   <p>
   </p>
   <p>
    Neočakávame, len akoby mimochodom nedávno vyrieknutý neobyčajne príkry úsudok dr. P. B-ka
    <sup>
     [
     <a class="footnote" href="#ftn.id2580421" name="id2580421">
      14
     </a>
     ]
    </sup>
    o Timraviných literárnych prácach („Národnie noviny“ č. 201 v článku „Kultúrny
         život“) pobúril všetkých ctiteľov a ctiteľky Timravy — ku ktorým iste patrí všetko jej
         čitateľstvo. Jedni sponáhľali sa prečítať si to, čo J. Menšík o nej povedal (ktorému dr.
         B-k zazlieva, že vo svojich „Črtách zo slovenskej literatúry“ venoval jej toľko času a
         pozornosti), iní prezvedali sa, kde by mohli dostať jej spisy, aby si ich prečítali, a istý
         vážny pán, ktorý i sám patrí medzi literátov, ukazoval im, že si práve prečítal v
         „Slovenských pohľadoch“ jej „Pomocníka“ a že sa mu veľmi páči; okrem trochu neúpravného
         slohu nemôže nájsť na ňom dr. B-kom vytýkaných chýb.
   </p>
   <p>
    Z toho vidno, že prehovoriť o spisovateľoch a ich prácach oživuje záujem obecenstva o
         literárne veci, že teda treba o nich hovoriť. Preto i ja hlásim sa k slovu, a to v mene
         mnohých v tejto veci so mnou rovno zmýšľajúcich, k opraveniu nespravodlivej, u takého ináč
         vážneho posudzovateľa, ako je dr. P. B-k, nám nepochopiteľnej jednostrannosti v spomínanom
         úsudku.
   </p>
   <p>
    Hneď pri jeho výpovedi: „V našich očiach je Timrava síce plodnou spisovateľkou, ale nie
         umelkyňou“ sa v údive a v nedorozumení pristavíme, a keď sa presvedčíme, že naozaj tak
         znie, protestujeme rozhodne. Či je Timrava plodnou spisovateľkou alebo nie, to, pravda,
         nerozhoduje o kvalite jej prác, lebo boli a sú spisovatelia, ktorí mnoho dobrých prác
         napísali, sú však tiež i takí, ktorí napísali málo prác, a i to slabých, ale popravde
         Timrava nepatrí k mnoho píšúcim, keďže celý počet jej prác ledva dosahuje počtu rokov, od
         koľkých ich uverejňuje, teda ledva pripadá jedna na jeden rok. K tomu ani jedna z nich
         nepresahuje rozmer novely a mnohé sú celkom krátke povesti, teda nadprodukciou neoslabuje
         sa ich účinnosť. Ale že Timrava nie je umelkyňou, to je už zrovna opovážlivé tvrdenie. Ak
         je Timrava nie umelkyňou, tak nech platí, že nie je umelcom ani jediný realistický
         spisovateľ. Porovnajme ju napríklad s Kukučínom a istotne nájdeme u nej všetky tie kvality,
         ktoré najväčšmi obdivujeme u neho. A nájdeme ich nie ako snahu napodobiť ho, lež ako
         samobytný, prácne na svetlo sa predierajúci súrodný talent, pravda, s istými povahovými
         rozdielmi medzi oboma, ktoré však neurčujú literárnu hodnotu ani jedného, ani druhého. Ak
         Kukučín zná dušu ľudí, ktorých nám predvádza vo svojej beletrii, nie menej zná dušu svojich
         ľudí Timrava; ak Kukučín tú dušu, ten vnútorný útvar svojich ľudí so všetkým individuálnym
         odlišovaním podľa osôb vie slovami zobraziť, nie horšie robí to i Timrava — ba ja by
         povedala, že jej osoby sú vnútorne ucelenejšie a navonok vypuklejšie než u Kukučína. Takto
         podávať osoby je vzácnym umením, akého schopné je málo spisovateľov. Iba Kukučínovho
         dominujúceho humoru Timrava nemá a nemá ani jeho bystrého slohu s rýdzo ľudovými zvratmi a
         výrazmi, ktoré tak lahodia slovenskému čitateľovi, ale preto jej sloh nie je ešte ako
         najhorší, badať v ňom vlivy novohradskej ľudovej reči, i jej osoby z ľudu vždy hovoria tak
         proste, ako proste tvoria sa ich myšlienky, nikdy neurážajú tam falošné tóny
         vyumelkovaného, pseudoľudového spôsobu.
   </p>
   <p>
    Pravdu má dr. B-k oproti opačnému tvrdeniu dr. Menšíka, že Timrava nikdy nebola naschvál „umlčovaná“.
    <sup>
     [
     <a class="footnote" href="#ftn.id2580557" name="id2580557">
      15
     </a>
     ]
    </sup>
    Viem, s akou radosťou ju prijal Škultéty, keď mu prvú prácu do „Slovenských
         pohľadov“ poslala, a vidím srdečný, natešený úsmev pani Škultétky, keď mi o tom hovorila.
         Umlčovaná bola len tak ako i temer všetci naši spisovatelia, že u nás nebolo ľudí, ktorí by
         sa boli pravidelne zaoberali literárnou kritikou — a teda nie ani preto, čo pritom hovorí
         dr. B-k, že by v jej spisoch nebolo umenia, že nemá nás čo zohriať a upútať v nich. Ja
         môžem tvrdiť nielen za seba, ale ako redaktorka i za široký kruh čitateľstva, že Timravine
         novely a povesti mocne pútajú pri všetkej svojej zdanlivej chladnosti. Kto vezme do ruky
         niektorú z jej prác, neodloží jej, ak nemusí, kým jej nedočíta, lebo upúta ho tam každá
         osoba, pretože každá zrejme žije a nie je len na papieri prilepená. Tým silnejšie púta ho
         celý kruh osôb tam dejstvujúcich s ich prirodzene osnovanými vzájomnými vzťahmi, kde
         zaujímavosť nepodáva sa okázale, ale ukryte účinkuje. Keď diela, ktoré nie sú ani
         fantastické, ani senzačné, ani nelahodia sladkým citom, ani nedráždia náruživosti, tak
         mocne pútajú, je isté, že musí byť v nich niečo opravdive cenného, nad všetky blýskavé
         efekty povzneseného — a to musí byť práve umenie v niektorom svojom tvare. A to musí byť i
         v Timraviných dielach. Márne je tu hovoriť o fotografiách. Jej ľudia sú opravdivými ľuďmi
         od vnútra, nielen navonok, zo všetkých strán celí a svoji, s istotou podaní, ako sú v
         nekonečnom odlišovaní sa medzi sebou umiestení v samom živote, zaujímaví i v najväčšej
         próze tým, že nám ich autorka ukazuje práve zo svojho umeleckého hľadiska. Kto má preň
         pochopenia, ten má vždy i živý pôžitok z jej prác.
   </p>
   <p>
    Čo sa týka toho chladu v nich, potrebovala by som len citovať niektoré miesta z nich,
         kde prediera sa ich vnútorné, pod chladom objektívnosti utajené náteplie, a nevytýkal by sa
         im ten chlad. Aká vnútorne pravdivá je napríklad v novele „Strašný koniec“ („Živena“ 1912)
         tá stále živá, v zlatých nádejach a snoch si hovejúca túha po láske „ideálneho“ muža v
         naivnej dievčej duši, a ako z druhej strany tiež životne pravdivé sú sklamania, jej túhu na
         posmech obracajúce — až od nich musí sa utiekať naspäť k tomu, ktorým pred nastúpením púti
         za ideálom a zo svojej ohromnej namyslenej povýšenosti vytrvale pohŕdala. Tento
         psychologický proces skrýva sa pod virtuózne nakresleným, v každej podrobnosti zaujímavým
         obrazom tej spoločnosti, v ktorej žije spisovateľka, a nemožno mu uprieť umeleckosti, ako
         nemožno jej uprieť vo väčšej-menšej miere veľkej väčšine jej diel vôbec. Posledné
         uverejnené z nich, „Hrdinovia“ (v „Živene“ 1918), dr. Menšík nepredarmo pokladá, že je pre
         poznanie psychológie slovenského ľudu za vojny vôbec najlepšou slovenskou prácou. V nej od
         počiatočnej scény nočného bubnovania kvôli vyhláseniu vojny, keď zo sna vyplašení ľudia
         vyliezajú z domov počúvať, čo sa bubnuje, až do konca, kde sa už cez všetky fázy falošného
         oduševnenia u maďarónskej inteligencie a opravdivého utrpenia u ľudu doveslovalo k
         ochablosti a oželenosti, verne, ako z vlastného prežitia načrtané je všetko, čo hýbalo
         mysľou nadužívaného ľudu a mysľou nadužívajúcej ho moci, predstavenej tu v osobe
         samovládneho notára — a mnohé scény sú zrovna klasické. Ako veľmi dojemnú pripomeniem len
         jednu, navonok z najnepatrnejších, kde stará Demáková, chorá od ľaknutia, že jednako i jej
         syn musí rukovať, na posteli ležiac, vystrája toho syna, nesmelého a nezvratného, aby sa
         pred odchodom išiel odobrať do fary i do školy a do všetkých spriatelených a kmotrovských
         rodín, keď to už otec namiesto neho urobiť nemôže — ako sa mu s nekonečnou materinskou
         láskou prizerá, keď sa pred jej očima podľa jej úpravy riadi, umýva, do všetkého čistého
         preoblieka. Je to scéna tichá, temer nemá; mať prežíva v sebe bolesť nastávajúceho
         rozlúčenia, pripomínajúc si blízku možnosť, že svojho syna nikdy viac neuvidí takto pred
         sebou — a syn v trpelivej rezignácii ticho konajúci to, čomu vyhnúť nemôže, v tú chvíľu
         myslí s nechuťou iba na najbližšiu ťažkú úlohu mnohonásobnej odobierky, kde iste všade mal
         by povedať nejaké pekné, uhladené slová, čoho necíti sa schopným. To neokázalé vnútorné
         zažitie so špecifične slovensko-ľudovým nádychom núti obdivovať jemný zmysel, s akým je to
         i poňaté, i podané. A takého je mnoho i v tejto, i v iných prácach Timravy.
   </p>
   <p>
    Ona je rodenou umelkyňou v svojom vlastnom spôsobe, od ktorého nemôže odstúpiť, i keď by
         chcela, preto nie je vytríbená a vyhladená podľa vzoru iných. To môže jej byť pripočítané
         za vadu od tých, ktorí ju nepochopia, ale v tom je i jej pravá sila. J. Menšík ju pochopil,
         keď hovorí o nej, že jej kresby sú nahorklé, prísne a vážne — a vzbudzujú svojou technikou
         neraz dojem hrubých drevorytov, ktorých cena a vzácnosť sa zvyšuje oddialením od oka, ale
         má ona popri tom i svoje umelecké jemnosti, ktoré lahodia vkusu, i keď si ich myseľ nevšíma
         pre ich ukrytosť. Ukrytý je i jej nehlasný, ale účinlivý humor, i tá jej jemná irónia,
         ktorú Menšík dobre vycítil.
   </p>
   <p>
    Kto by silou-mocou chcel tvrdiť, že jej práce sú púhymi fotografiami, musel by aspoň len
         dopustiť, že
    <span class="emphasis">
     <em>
      také
     </em>
    </span>
    fotografie sú už spolu i zvláštnymi umeleckými
         dielami. Lenže fotografie sa tak nevyrobia, ako sa tvoria Timravine práce. Ona ich
         vypracúva so všetkým trudom tvorenia, vypracované zavrhuje s prísnosťou samokritiky — a
         prepracúva znovu, kým prácu nemôže uznať za obstojnú. Ona patrí k autorom seba
         zneuznávajúcim, ktorí vôbec neznajú samospokojnosti, preto tvorenie im je vždy mukou, ale k
         nemu predsa núti ich vnútorný popud. A chvalabohu, že je u nej tento vnútorný popud, lebo
         bez neho nevzala by pera do ruky (pre zárobok, pre honoráre nepísavala, lebo tých u nás
         vôbec nebývalo), a my by sme veru nechceli byť bez toho, čo ona darovala našej spisbe.
   </p>
   <p>
    Nech len ďalej tvorí týmto svojím spôsobom, každému jej dielu sa zaradujú početní
         milovníci jej samobytného umenia, lebo pôžitok z neho vyplývajúci je vždy znovu svieži,
         hoci deje jej povestí odohrávajú sa asi v jednom kruhu. Práve však i toto svedčí o jej
         zvláštnej tvorivej sile.
   </p>
   <p>
    Čo som ja tu o nej ako ohlas na dr. P. B-kove slová napísala, tým iste nie je vyčerpaná
         jej charakteristika, no čo je pristručné a čo chybuje, to časom rozšíria a doplnia
         dôkladnejší jej oceňovatelia.
   </p>
   <p>
    (1920)
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2580421" name="ftn.id2580421">
        14
       </a>
       ]
      </sup>
      <span class="emphasis">
       <em>
        dr. P. B-ka
       </em>
      </span>
      — ide o dr. Pavla Bujnáka (1882 — 1933),
               literárneho kritika a historika protirealistického zamerania
     </p>
    </div>
    <div class="footnote">
     <p>
      <sup>
       [
       <a class="para" href="#id2580557" name="ftn.id2580557">
        15
       </a>
       ]
      </sup>
      <span class="emphasis">
       <em>
        Timrava nikdy nebola naschvál „umlčovaná“
       </em>
      </span>
      — dr. Ján Menšík
               mal pravdu však v tom, že menej významným autorom ako Timrave sa venovalo viac
               pozornosti a propagácie ako jej. Tak napr. Vajanský nevenoval Timrave vôbec kritickú
               pozornosť. Len pre nevšímavosť k Timravinmu dielu považoval si Ivan Krasko za
               povinnosť poďakovať sa zvláštnou básňou „List slečne Ľ. G.“ autorke prvého rozboru
               Timravinej tvorby („Timrava a jej novely“, „Slovenské pohľady“ 1906, str, 98 — 103),
               Ľudmile Groeblovej-Chaloupeckej.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580849">
       </a>
       Zobrané spisy Timravy
      </h2>
     </div>
    </div>
   </div>
   <p>
   </p>
   <p>
   </p>
   <p>
    Nedávno vyšiel tento prvý zväzok Timraviných zobraných spisov, ktorý pred dvoma rokmi v
         Pešti temer už vytlačený i s inými tlačivami a vecami nakladateľského spolku prepadol bol
         tam — skaze, tohoto roku znovu vytlačený uzrel svetlo sveta. V našej nerozsiahlej
         literárnej obci je to vec závažného významu, keď počnú vychádzať zobrané spisy takej
         svojráznej našej spisovateľky, ako je Timrava, a od nášho čítajúceho obecenstva právom
         očakávame, že povšimne si toho skutkami, to jest, že bude kupovať a čítať tieto diela, z
         ktorých mnohé už ťažko boli dostupné, lebo boli roztratené po starších časopisoch a iných
         vydaniach — a ktoré, keď nájdu si zaslúženého ocenenia, budú vždy pripočítané k najlepším
         dielam slovenskej beletrie.
   </p>
   <p>
    Prvá v tomto zväzku obsažená rozprávka, „Ťažké položenie“, bola vyšla v „Slovenských
         pohľadoch“ ešte roku 1896. V nej oboznamujeme sa s panskou rodinou na dedine, kde
         patriarchálne nažívajú rodičia s neúnavne pracovitým a dobráckym zaťom, priženeným k
         staršej dcére, a ich dvoma deťmi, i so ženatým synom a jeho náročitou, namyslenou ženou. Zo
         všetkých však najviac sa uplatňuje slobodná ešte dcéra, svojhlavá a držiaca svoju moc nad
         mužskými srdcami. Virtuózne, neidealizujúce líčenie, individualizovanie osôb v ich
         všelijakých rozoprách udržuje záujem až do konca, srdce však najviac okraje pohľadom na
         milé figúrky dvoch detí, najmä malej, útlej Vieročky, utrápenej pre zrazu nastúpivšiu
         nevrlosť mamičky proti tatuškovi, vždy dobrému a láskavému. — V poviedke „Pozde“ (z roku
         1898) stupňovane javí sa talent Timravin. Ešte viac osôb a ešte bystrejšie
         individualizovanie. Ako zovňajškom, tvárou, postavou a pohybmi, tak i povahou, slovami a
         skutkami. Každá z nich líši sa od každej inej z nich. Hoci ani jedna z nich nie je nárokom
         opisovaná dopodrobna, predsa ku každej, ako-ako nie, podaná je čitateľovi zvláštna, iba na
         ňu sa vzťahujúca predstava, že každú vidí pred sebou ako živú. To je špeciálne umenie
         Timravy. Osoby životné, námet pútavý (ako tetka a matka umienili si vydať Darinu stoj čo
         stoj, keď sa ona do toho nemala, zanevretá na mužských, odkedy spreneveril sa jej bol jej
         prvý oddanec), vyvedenie živé a pravdivé — s istým sklamaním v ukončení, ako to býva i v
         samom živote. — „Na jednom dvore“ je črta z ľudového života. Krátka, ale sú v nej všetky
         silné strany Timravy v líčení života ľudového. Zná ona svojich ľudí ako zovnútorne, tak i
         vnútorne. U nej niet rozpakov, ako a akým koho predstaviť, lebo u nej dej nie je vopred
         zostavený a osoby podľa zdania k nemu priberané, lež naopak: z osôb, z ich zmýšľania a
         konania tvorí sa dej, ktorý čitateľ spolu prežíva, presvedčený o jeho pravdivosti, a do
         konca cíti pravý, plný záujem o každú zúčastnenú osobu. Ona ich líči z ich vnútra, podľa
         ich vlastných názorov a myšlienok, lebo ona ich pochopuje a zná mocou svojho zvláštneho
         pozorovacieho chápania — a vie pochopené podať mocou svojho zvláštneho nadania — a tým, že
         sa prísno priprie k tej svojej úlohe. My istotne máme dobrých znateľov slovenského ľudu
         najmä medzi slovenským kňazstvom a učiteľstvom, ale takých vnikavých, všetko
         vypozorujúcich, všetko porozumejúcich a všetko zachytávajúcich jeho líčiteľov, akým je
         Timrava novohradskému slovenskému ľudu, budeme mať iste vždy len poriedku. I osoby v črte
         „Na jednom dvore“ sú do jednej pravé ľudové typy, ale každej zachovaná je jej zvláštna,
         osobná povaha. Mnoho nevdojakého, nechceného a objektívnou spisovateľkou akoby priduseného
         humoru je v rozhorčených výlevoch matky Anči, hlásaných od uhla domu celej dedine, keď jej
         dcérou pohŕdol bratanec Paľo, bývajúci s nimi na jednom dvore. Ale verne ľudové sú i tie do
         smiešnosti idúce, zášťou kypiace slová, ako i horekovania druhého bratovej ženy, Paľovej
         materi. A nepredpokladané ukončenie, nechávajúc čitateľa v pochybnosti, ktorého z dvoch
         mládencov má ľutovať ako odpraveného, či Paľa, a či driečneho, sympatického pytača z druhej
         dediny, je tiež jemný fígeľ, svedčiaci o umeleckom dôvtipe autorky. — „Bál“ je zručný
         obrázok zo spoločenského života maďarónskej dedinskej i meštiansko-úradníckej inteligencie,
         do ktorého, ako i táto ukážka svedčí, hodne vtieral sa svojím charakteristickým spôsobom i
         židovský element. Tón v týchto spoločenských kruhoch býval nenútený, priamy a zväčša
         srdečný, chovanie sa pánov voči dámam gavalierske, v tom bola ich príťažlivá moc. Ale zato
         ľahtikárstvo, márnotratnosť i hrubé lumpáctvo a mravná spustlosť čo ďalej väčšmi
         uplatňovali sa ako rub tohoto pekného povrchu. Timrava i toto dobre vystihla.
   </p>
   <p>
    Tento prvý zväzok jej zobraných spisov nepriniesol nám jej prvotné práce, ako sme očakávali,
    <sup>
     [
     <a class="footnote" href="#ftn.id2581054" name="id2581054">
      16
     </a>
     ]
    </sup>
    no za chybu to aspoň z toho ohľadu nemôžeme považovať, že ani jej prvotné práce
         nie sú horšie od týchto, a teda nebudeme nimi sklamaní, keď prídu i v pozdejších zväzkoch.
         A keď vyjdú všetky,
    <sup>
     [
     <a class="footnote" href="#ftn.id2581105" name="id2581105">
      17
     </a>
     ]
    </sup>
    bude ten pekný riadok kníh veľmi cenným prírastom v každej slovenskej knižnici
         — jeho miesto bude medzi najlepšími — a knižky Timravy budú so záujmom čítavané i od
         budúcich pokolení. Nechže nechybia ani v jednej slovenskej domácnosti.
   </p>
   <p>
    (1921)
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2581054" name="ftn.id2581054">
        16
       </a>
       ]
      </sup>
      <span class="emphasis">
       <em>
        Tento prvý zväzok jej zobraných spisov nepriniesol nám jej prvotné
                  práce, ako sme očakávali
       </em>
      </span>
      — prvý zväzok Timraviných „Zobraných spisov“
               začali tlačiť v roku 1918 v Budapeštianskom nakladateľskom spolku a zaradili do neho
               väčšinou jej prvé prózy, ktoré boli najprv uverejnené v „Slovenských novinách“ (1893
               — 1897). Pre štátoprávne zmeny nebolo však možné preniesť napoly dohotovenú knihu na
               Slovensko. Nakladateľ — spolok Lipa v Martine — dal preto tlačiť prvý zväzok nanovo a
               zaradil do neho bez vedomia autorky iné prózy, ako boli v pôvodnom zväzku. Timrava s
               tým nebola spokojná a 17. mája 1921 napísala Šoltésovej: „Rada by som bola, čo by do
               môjho prvého zväzku nie len v ,Pohľadoch‘ uverejnené práce boli dali.“ Zdá sa, že
               Šoltésovej poznámka je vyvolaná práve týmto listom.
     </p>
    </div>
    <div class="footnote">
     <p>
      <sup>
       [
       <a class="para" href="#id2581105" name="ftn.id2581105">
        17
       </a>
       ]
      </sup>
      <span class="emphasis">
       <em>
        keď vyjdú všetky
       </em>
      </span>
      — vydanie Timraviných „Zobraných spisov“ sa
               však s veľkými prestávkami pretiahlo až do roku 1945
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2581136">
       </a>
       Niečo o minulom ročníku „Živeny“
      </h2>
     </div>
    </div>
   </div>
   <p>
   </p>
   <p>
   </p>
   <p>
    Naša „Živena“ (časopis) dokončila svoj XVI. ročník, a ten si zasluhuje, aby sme si ho v
         niečom pospomínali. „Živena“ je síce ženský časopis, hlavne ženami pre ženy písaný, ale
         vieme, že má i mnoho mužských čitateľov a je nimi prajne oceňovaný.
   </p>
   <p>
    Že by, ako ženský časopis, uspokojovala nároky všetkých slovenských žien, toho nemôžeme
         si namýšľať, to však ani nie je v jej možnosti. U nás je citeľná potreba na lacný
         zábavno-poučný časopis pre ženy najširších ľudových vrstiev, s beletriou tendenčne
         umravňujúcou a národne povzbudzujúcou, s mnohým proste, bez učených výrazov podávaným
         poúčaním pre domáci, rodinný a hospodársky život a spoľahlivými náradami pre výchovu detí,
         poriadok a úhľadnosť v domácnosti, bedlivosť o zdravie atp., menej hľadiac na literárnu
         úroveň jeho obsahu. Taký časopis, rečové čistý, písaný s náležitým porozumením pre potreby
         svojho obecenstva, mohol by u nás nájsť hodne široké pole a požehnane účinkovať. „Živena“
         však, ako časopis vyššej literárnej úrovne, ak nechce si zadať svoje stanovisko, nemôže sa
         v tom spôsobe spopularizovať, lebo ak by slovenské ženy nemali ani jediného na literárnej
         výške stojaceho časopisu, vydávalo by to slabé svedectvo o našom vzdelanostnom stave.
   </p>
   <p>
    I posledný jej ročník vykazuje obsah v prevažnej časti veľmi cenný. Krátke cenné
         príspevky v pôvodine i v preklade sú vždy vítanou okrasou časopisu, drobnými delikatesami
         pre čitateľa, ak nie pre každého, aspoň pre mnohého. Eržiky Mičátkovej bystro písané „Listy
         z Juhoslávie“ sú so záujmom čítané, i pilné zprávy Štefánie Mičátkovej
    <sup>
     [
     <a class="footnote" href="#ftn.id2581198" name="id2581198">
      18
     </a>
     ]
    </sup>
    o národnej práci vynikajúcich juhoslovanských žien, v ktorej vždy zavažuje isté
         hrdinstvo, týmto našim sestrám vrodené, akého i my by sme potrebovali k utuženiu národného
         svojho charakteru, majú svoju dôležitosť v našom časopise, i zásluhu, že oboznamujúc nás s
         nimi, napomáhajú naše vzájomné zbližovanie sa.
   </p>
   <p>
    Zvláštnej pozornosti zasluhuje si „Musia“, dlhšia štúdia Ľ. Š.
    <sup>
     [
     <a class="footnote" href="#ftn.id2581235" name="id2581235">
      19
     </a>
     ]
    </sup>
    o Márii Baškircevovej, tomto ligotnom zjave ženskej geniality, prejavovanej i v
         literárnych, i vo výtvarne-umeleckých dielach, obdivovanom celým kultúrnym svetom. Táto
         štúdia o nej od Ľ. Š. drží sa francúzskych prameňov, lebo M. Baškircevová, rodená Ruska,
         ale od svojho detstva živšia s matkou a tetou vo Francii, ako to bolo zlým, pre ruský národ
         osudným zvykom bohatých ruských rodín, osvojila si francúzsku reč tak, že v nej písala až
         do konca svojho mladého života i svoj povestný denník, najcennejšie svoje literárne dielo,
         a tak po smrti i najviac ocenenia dostalo sa jej od francúzskych literátov. Táto práca o
         nej v „Živene“ písaná je zručne, s veľkou pečlivosťou i láskou k veci; od mladej jej
         pisateľky môžeme očakávať, že i ďalšími prácami podobného rázu zaujme svoje miesto v tomto
         málo obrábanom odvetví našej spisby.
   </p>
   <p>
    No a najväčšou atrakciou minulého ročníka „Živeny“ je bez otázky „Všetko za národ“,
         novela od Timravy. Po viacročnom mlčaní (v smútku za matkou
    <sup>
     [
     <a class="footnote" href="#ftn.id2581288" name="id2581288">
      20
     </a>
     ]
    </sup>
    nemohla sa zobrať k literárnej práci) je tento jej vzácny príspevok radostnou
         udalosťou pre čitateľstvo „Živeny“. Ako sa dáme do čítania, nájdeme sa v kruhu rodiny
         farára Javorčíka, hovejúcej si na čerstvom povetrí pod jabloňou. Tam je on sám, jeho statná
         žena, jeho tri mladé, ale už dorastené dcéry, hosť, Hana Čepčínska, staršia slečna, ďalšia
         príbuzná, zo zdravotných ohľadov vyhľadávajúca dlhší pobyt na dedine, a tiež hosť Matej
         Vodnár, mladý človek, nevdojak humorne pôsobiaci každým svojím kričaným slovom a
         neuhladeným pohybom, pre slečny naskrze nezaujímavý, ale veľmi zaujímavý pre čitateľa v
         podarenej Timravinej kresbe. Je to známe nám a svojou prostotou i vždy milé dedinské
         prostredie a ovzdušie, čo Timrava vyvádza z neho nám pred oči svoje živé osoby, ktoré nás
         napodiv vždy pútajú, i keby sa nám videlo, že ich už známe. Je v nich nevyčerpateľná
         prirodzená sviežosť, ktorá vo svojej nekrášlenej realistickej úprimnosti nás neunavuje, ako
         unavujú nás nastrojeno zidealizovaní hrdinovia a hrdinky priemerných románov — a tobôž nás
         neznechutia a nerozladia ako podľa nových „ideálov“ tí hľadano nedbalí, nekázaní, každú
         slušnosť zvysoka ignorujúci a zatracujúci.
   </p>
   <p>
    Hana, ktorej životným heslom je „Všetko za národ!“, len čo sem došla, už v tomto smere
         skúma svojich príbuzných — a nie je s nimi spokojná. Pozdejšie ide si s Vierou Javorčíkovou
         hľadať do dediny nejaký príhodný pre seba byt, aby farárovcom nepadla na ťarchu, i poistila
         si vlastnú neodvislosť. Dorozumievanie sa o prenájom bytu s podnapitým gazdom Pekáčom je
         výborné. Potom postretnutie sa s Hagarom, mladým majetným gazdom, čo bol tri roky v
         Amerike, oslní Hanu — a čitateľa tiež. Tam sme sa postretli s najzaujímavejšou osobnosťou
         tejto novely, zvláštnou, a jednako uveriteľne uvedenou na dejište majstrovstvom autorky,
         stručne, bez schválneho opisovania individualizujúcim.
   </p>
   <p>
    Keď sa Hana s Vierou vráti z výskumnej cesty domov, do fary, nájde tam novú figúru: Deža
         Belického, podslúžneho, ktorý iste zle opravovanými „vrchovskými“ cestami na koni prichádza
         sem a má vždy chvoj vlasov do čela padajúcu — a jej nálada, Hagarovým zjavom oživená,
         sklesne a zhorkne, keď počuje rozzvučaný maďarský hovor týchto slovenských ľudí s novým
         hosťom.
   </p>
   <p>
    Pozdejšie ešte scéna v školskom dvore, kde mladý učiteľ Ivan Čierny a jeho sestra Želka
         priťahujú nespokojnú, uzavreto búrlivú Vieru, lebo ju radi majú a nesúdia ju (doma súdia ju
         vraj všetci), no Čierny, hoci ju rád má, nedá sa jej prítomnosťou zdržať od krčmy a
         poľovačky. Je už prihlboko v lumpáctve zabŕdnutý.
   </p>
   <p>
    Z tejto teda expozície vyvinuje sa celý, dejom veľmi prostý, ale v dušiach zúčastnených
         veľmi pohnutý románik. Hana podstupuje ustavičné trápenie, keď sa usiluje odvrátiť krásnu,
         veselú a vtipnú Elenu Javorčíkovú od Belického, okolo nej obletujúceho, lebo vydajom za
         neho bola by nevyhnutne stratená pre národ. S Vierou zas, v sebe neujasnenou, všetkého sa
         ľakajúcou, o svojej hodnote pochybujúcou, ale jednako za krivdu si pokladajúcou, keď
         rodičia boli nespokojní s ňou, viedla Hana, prepálenej, preskúšanej duše, pre seba ničoho
         nežiadajúca ani nečakajúca, žijúca jedine láske, svornosti a záchrane národa, stály
         vnútorný zápas a často v neporozumení znechutene odvracala sa od nej, no jej národné
         svedomie nedalo jej vypustiť ju celkom spod svojho vplyvu, a počala všemožnými spôsobmi
         nabádať Vieru, aby pracovala perom, stala sa slovenskou spisovateľkou na slávu národa, lebo
         rodičia i Elena tvrdili, že má do toho veľké nadanie. Prvý horko-ťažko dosiahnutý výsledok
         týchto bojov a usilovaní bol, že Viera, sebe nedôverujúca, teraz vzchopila sa k činu,
         utiahla sa, nehľadiac na nespokojné tváre okolo seba, do obľúbenej ostatnej izby,
         povyhľadávala si ktorési Vajanského romány a chytila sa so zimničnou horlivosťou písať
         novelu po Vajanského vzore. Keď ju o krátky čas dokončila i do čistá odpísala, dala ju s
         klopaním srdca, presvedčená o jej vzácnej cene, posúdiť Hane. Hana dá sa do toho s vysokým
         očakávaním, číta ju osamote — ale prežije veľké, pre ňu žiaľne sklamanie, práca bola
         nebodaj bezcennou ponáškou. Viera to vidí na Haninej zblednutej, ochablej tvári — a ich
         obapolnú beznádejnosť preciťuje s nimi i čitateľ. Isteže je tu podaná ukážka naozaj
         prežitých počiatočných ťažkostí našej autorky.
   </p>
   <p>
    Hana však nedá padnúť myšlienke, vie, že tento nezdar neznamená neschopnosť, len
         pomýlenosť, nabáda Vieru, aby chodila medzi ľud a z neho čerpala obživu pre svoj talent,
         ale nepoddajná Viera odporovala, za ľud sa neoduševňovala, pripomínajúc si iba jeho špatné
         vlastnosti, a v ostrej hádke s Hanou, ktorá jej vyčitovala národnú bezfarebnosť jej
         rodičov, brata, atď., trucovite sa osvedčila, že ani ona nechce byť lepšou, hoci vedela, že
         Hanu raní tým do srdca. Tak Hana svojím nabádaním, stopovaním a kontrolovaním stávala sa
         nepohodlnou celej rodine Javorčíkovej, veľmi milujúcej duševné pohodlie, preto i v ničom
         nezasadzujúcej sa za slovenskú národnú vec, opovrhovanú maďarskou panujúcou spoločnosťou.
         Ešte i rytier Belický (sám iste písal sa „Beliczky“), s chvojou vlasov na čele, pri chôdzi
         od samej pýchy vysoko dvíhajúci kolená, vždy dával Hane pocítiť svoje pohŕdanie, lebo ona
         dôsledne k slovenskému hovoru dovádzala domácich, keď jemu kvôli ochotne chceli zachádzať
         do maďarčiny.
   </p>
   <p>
    Scéna v škole, kam Viera, od svojich najbližších neporozumená, nespokojnosťou rozorvaná,
         sa uchýlila, lebo Čierny so svojimi ukryto nežnými a povrchne nešetrnými spôsobmi ju
         nevdojak priťahoval, je napínavá pre čitateľa a zaujímavá pre psychológa. Je napísaná s
         majstrovstvom — do posledného momentu tratiaceho sa povedomia Ivana Čierneho, na smrť
         chorého, ktorý i vo svojej nenapraviteľnosti zaujíma si nás za seba.
   </p>
   <p>
    Matej Vodnár so svojou poctivou, prostou samospokojnosťou je nenapodobiteľne podarený
         napríklad i pri jeho trochu jednostrannom rozhovore s Vierou v záhrade, kde sa ona placho
         uťahuje pred ním, keď badá, že ozaj má „zlé úmysly“, totiž že strojí sa vyznať jej lásku a
         všetkými príznakmi nepriazne od nej nedá sa skapacitovať. Čitateľ ho vždy uvíta s úsmevom
         potešenia, keď sa zjaví na scéne, a ľutuje, že predčasne zmizne z nej celkom, keď mu
         Javorčíkove dcéry nenechali nádeje na úspech. Tiež príležitostný rozhovor slečien s
         Hagarkou, matkou „džentlmena“, varujúcou na dvore chorľavého mladého vnuka, je nám pôžitkom
         pre nenúteno skladaný, verne ľudový spôsob vyslovovania sa ženy z ľudu. Čitateľovi sa
         zažiada, aby Timrava napísala ešte čím viac ľudových vecí.
   </p>
   <p>
    Hagara-„džentlmen“ stáva sa nám čo ďalej zaujímavejším, v ňom ukrýva sa hrdina, ktorý
         nad všetky ostatné osoby nás púta, hoci v ničom nespreneveruje sa svojmu sedliactvu a
         neusiluje sa napodobniť panské maniere — ani len pri výbuchu vzplanuvšej v ňom a ináč
         statne potlačovanej lásky k Viere.
   </p>
   <p>
    Udalosti strmým spádom idú ku koncu. Viera, nebodaj naprotiveň Helene, posielajúcej jej
         na čítanie od ich roztržky z posmechu vládne „Slovenské noviny“, keďže sa priznáva k
         odrodilstvu, napíše do besednice týchto novín poviestku bez námahy, ako sa jej namanie,
         lebo na akosti toho, čo tam píše, jej nezáleží. Ale vyjde z toho práve dobrá vec. Hana od
         radosti zmieri sa s Vierou a priťahuje ju znova k sebe, aby jej do toho písania chuť
         robila. I vymyslí ísť s ňou inkognito, bez vedomia rodičov v krojoch z ďalších dedín na
         sedliacku svadbu, ktorá sa strojila práve v Hagarovom dome jeho ktorémusi príbuznému, aby
         videla i zažila takýto významný dej z ľudového života a mohla ho opísať. Išli ta večer z
         Haninho bytu, horko-ťažko pretisnúc sa pomedzi divákov v pitvore napchatých, a s
         pošliapanými nohami utiahli sa do kúta za ženy tam natisnuté. A na tejto svadbe,
         osvetľujúcej kúsok ľudového mravu, Hagara zrazu ukázal sa nám zo svojej druhej, dosiaľ nám
         neznámej strany, keď proti svojej obyčaji dal sa do pitia s inými, ako to svadobný zvyk
         vyžaduje — ale i s úmyslom opiť sa. Potom divý tanec s užasnutou Vierou, ktorú spoza
         diváčiek vytiahol, zmätok, keď žena z rodiny, pohoršená tým tancom Hagaru, lebo mu žena len
         pred pol rokom umrela, vyhasila svetlo. V nastavšej tme Viera vyšmykla sa od Hagaru, s
         prúdom vychodiacich dostala sa von, a on miesto nej uniesol Hanu — všetko nanajvýš
         rozčuľujúce, ale veľmi uveriteľne podané príbehy.
   </p>
   <p>
    Po rozčúlení utíši naše napružené očakávanie zmierlivé, ale nie celkom uspokojivé
         dokončenie. Jedného dňa Hana z oblokov svojho pekného bytu v Hagarovom novom dome zazrela
         Belického na koni ticho a schlípene odchádzať z dediny — o jeho doterajšom pyšno-víťaznom
         držaní sa ani znaku. Odnášal si k Haninej veľkej radosti košík od Eleny, ktorá sľúbila sa
         Slovákovi nám neznámemu. Oľa, najmladšia, zas dáva lekcie zo slovenčiny svojmu budúcemu,
         nástupcovi Ivana Čierneho. To všetko je Hane, najnezištnejšej činiteľke v tejto rozprávke,
         veľmi po vôli. Zmierila sa i s Hagarom, veľmi poklesnuvším v jej mienke pre jeho
         dobrodružný výčin na svadbe; keď sedávala pri jeho chorom chlapcovi a videla otca hlboko
         dotknutého, ale bezvadne ovládajúceho svoje city, musela si ho znova vážiť ako predtým. Keď
         mu chlapec umrel a on strojil sa zasa do Ameriky, prišla do toho náhle zvírivšia sa svetová
         vojna, odobrali ho — a padol potom pri obrane Paríža tento krásny syn slovenského ľudu.
         Hanu tiež uložili do hrobu jej choroby a Viera, vlastná hrdinka tejto rozprávky, vo svojom
         po vrchu jednotvárnom, vo vnútri búrlivom živote nenašla toho, po čom túžila: veľkú, celú
         jej bytnosť zaberajúcu lásku. Až po veľkom sklamaní pochopila, že jej vôbec nedosiahne,
         lebo suchopár života je necitný k nárokom a túžbam mladosti. I ju to poznanie doviedlo k
         rezignácii a „— víchor prestal, búrka stíchla, požiar zhasol. Teraz Viera píše rozprávky a
         — slúži národu…“ čítame v dokončení.
   </p>
   <p>
    Zdá sa, že v tejto neujasnenej a neuspokojenej Viere Timrava podáva sama seba svojím
         vlastným ani sebe, ani iným nelichotiacim spôsobom. Aspoň povahou iste, ak by v zovňajších
         veciach i bola niečo zmenila. V jej povahe zápasí nepodkupná rozvaha, nestrpiaca klamných
         ilúzií pri posudzovaní ľudí a života, s vrodenou žiadosťou, aby ľudia a život boli takí,
         akými nám ich ukazuje prikrášľujúca lákavá predstava. Idealisti držia sa tohoto, lebo
         lahodí srdcu, ale nedochádzajú uznania, lebo nezodpovedá pravde. Realisti držia sa tamtoho,
         ale keď idú s tým do príkrosti, tiež nemôžu dosiahnuť uznania, lebo zabúdajú, že sama
         elementárna túha po kráse a dobre v človeku, ktorá je v ňom neodškriepiteľná a
         neumoriteľná, oprávňuje idealizovať ľudí a ich život. Záleží len na tom, ako sa to robí a
         chápe. V Timrave, ktorá tiež v niečom, hoci možno neschválne, idealizuje, zápasí realista s
         idealistom, a že tento nemôže dosahovať nepochybného víťazstva, z toho vyviera trpká
         príchuť v jej mnohých dielach. Toto spolu však tvorí aj ich zvláštnu príťažlivosť, a takú
         príťažlivosť dokazuje i táto jej práca, ktorá je hlavnou ozdobou posledného ročníka
         „Živeny“.
   </p>
   <p>
    (1927)
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2581198" name="ftn.id2581198">
        18
       </a>
       ]
      </sup>
      <span class="emphasis">
       <em>
        Eržiky Mičátkovej… Štefánie Mičátkovej
       </em>
      </span>
      — Eržika Mičátková
               (nar. 1872) a Štefánia Mičátková (1887 — žije v Trenčíne) boli pilné kultúrne
               pracovníčky medzi slovenskou menšinou v Juhoslávii a veľa vykonali pre zblíženie
               slovensko-juhoslovanské. Záslužná je aj ich prekladateľská činnosť.
     </p>
    </div>
    <div class="footnote">
     <p>
      <sup>
       [
       <a class="para" href="#id2581235" name="ftn.id2581235">
        19
       </a>
       ]
      </sup>
      <span class="emphasis">
       <em>
        Ľ. Š.
       </em>
      </span>
      — Ľudmila Škultéty (1904 — 1992), dcéra Jozefa
               Škultétyho pilne pracovala ako literárna kritička a prekladateľka.
     </p>
    </div>
    <div class="footnote">
     <p>
      <sup>
       [
       <a class="para" href="#id2581288" name="ftn.id2581288">
        20
       </a>
       ]
      </sup>
      <span class="emphasis">
       <em>
        v smútku za matkou
       </em>
      </span>
      — Timravina matka zomrela 13. februára
               1923.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2581666">
       </a>
       Timrava
      </h2>
     </div>
    </div>
   </div>
   <p>
   </p>
   <p>
   </p>
   <p>
    2. októbra t. r. slávime šesťdesiaty rok narodenia Boženy Slančíkovej, pod menom Timrava
         ukrývajúcej sa slovenskej spisovateľky. Narodila sa 2. októbra 1887-ho roku na Polichne v
         Novohrade ako dcéra ev. farára Pavla Slančíka a jeho ženy Márie Honétzy. Na rodnom Polichne
         strávila temer celý svoj život, až po smrti otca, umrevšieho vo vysokom veku, presťahovala
         sa s matkou na neďalekú Ábelovú, kde jej brat Bohuslav je farárom. Starší brat Pavel je
         farárom v Šuranoch, v Maďarsku, a sestry jej sa povydávali. Vnútorný jej život mal svoje
         pohnuté fázy, zovňajší však zvláštnych udalostí nevykazuje. Pavel Slančík vyučoval svoje
         deti doma, synov pripravil do gymnázia a dcéry, keď ich dal na jeden rok niekde kvôli
         cudzím rečiam, po návrate domov vyučoval ich ďalej, aby neboli ukrátené oproti iným, ktorým
         dostávalo sa viac škôl. Boženka absolvovala svoj rok vyššej dievčenskej školy v Banskej
         Bystrici.
   </p>
   <p>
    Vo svete akosi zavládol zvyk, že niekedy už päťdesiatym rokom počnúc zaznačuje a so
         všetkou uznanlivosťou oslavuje sa každá nasledujúca desiatka veku tých ľudí, ktorí
         nadobudli si zásluh nejakým svojím blahodarným účinkovaním — či patriční oslavovaní s tým
         súhlasia, či nie. Že naša Timrava s tým aspoň vo svojom prípade nesúhlasí, by som mohla
         naisto tvrdiť, ale zabrániť nám, chvalabohu, nemôže, aby sme si ju pri tejto príležitosti v
         niečom popripomínali. Keď sa dala na spisovateľstvo, nechže trpí i dôsledky toho. Ako asi
         nakriatla sa bola kedysi napísať svoju prvú prácu do novín (pre domácu zábavu písavala už i
         dotiaľ), nevdojak prezradila nám vo svojej poslednej zaujímavej novele „Všetko pre národ“,
         uverejňovanej v lanskom ročníku „Živeny“. I to sa tam dozvieme, že prvé svoje práce preto
         uverejňovala vo vtedajších vládnych, obecnými úradmi povinne predplácaných „Slovenských
         novinách“, lebo im nepripisovala takej hodnoty, že mohla by sa s nimi obrátiť k hodnoverným
         slovenským časopisom, až kým jej sestra Irenka, pod menom Poľanská podavšia svoju poviedku
         „Spoločnica“ do „Slovenských pohľadov“ (1895), ju ich redaktorovi Jozefovi Škultétymu
         neprezradila ako spisovateľku. A táto jej nemiestna skromnosť čiastočne trvá u nej až
         posiaľ, nakoľko i teraz nepriaznivému posudku jej niektorej práce ľahšie uverí ako
         priaznivému, i dá sa mu znechutiť, čajsi až odstrašiť od písania, nehľadiac na úsudky
         priaznivé.
   </p>
   <p>
    No u nás proti spisovateľom viac sa hrešilo tým, že sa primálo súdilo o nich, čiže o ich
         dielach, a tak nedostávalo sa im výchovy dobrej kritiky. U Timravy však, na šťastie, v
         podstate toho nebolo treba, keďže ona z vlastného popudu od počiatku sama posudzovala a
         korigovala svoje práce (nejednu vôbec zavrhla, rukopis zničila), iba ak slohove, rečove
         bola by sa podľa platných požiadaviek vybrúsila. Či však by to pri zvláštnej osobitosti jej
         prác bolo ozaj žiadúcne, na to nedá sa určite odpovedať. Ona sama, neznajúc seba, chcela
         bola sprvoti napodobňovať
    <sup>
     [
     <a class="footnote" href="#ftn.id2581771" name="id2581771">
      21
     </a>
     ]
    </sup>
    niektorých našich spisovateľov, ale neklamný inštinkt nedal jej v tom
         zaviaznuť. Nespokojná prerábala, prepisovala, hľadala vlastné možnosti vysloviť sa, až i
         podarilo sa jej nájsť samu seba. Utvrdila sa, že nemôže inak písať iba tak, ako jej káže to
         v sebe nájdené. Potom vedela, čoho sa držať, ale práca sa jej tým nepoľahčila, keďže práve
         to v sebe chované musí sa pracne vyberať, čistiť, ustaľovať a formovať, aby sa mohlo
         vyniesť na svetlo sveta. Tak ťažko pracujú spisovatelia zo seba tvoriaci, a Timrava patrí k
         nim, hoci by sa zdalo, že jej práce sú len opisovaním známych jej osôb v známych jej
         pomeroch. Pracovanie obťažuje jej najmä neodbytná nespokojnosť s vlastným tvorením; pre ňu
         ťažko sa nakriatne chytiť sa do novej práce, a keď ju napíše, ťažko sa odhodlá vypustiť ju
         z rúk. Je teda až napodiv, že od roku 1896, keď po prvý raz zjavila sa nám v „Slovenských
         pohľadoch“, obohatila našu spisbu takým závažným radom poviedkových prác, aký môžeme si
         zostaviť z „Pohľadov“ a „Živeny“, i z jednotlive v iných publikáciách roztratených. A treba
         poznamenať, že sú veľmi dobré i medzi tými prvotnými, s ktorými sa nám celkom utajovala.
         Rázu sú jednotného, osoby a ich deje vybraté sú z jedného kraja, z novohradských
         vrchovských dedín, kde je ľud rýdzo slovenského koreňa, kultúrou málo zasiahnutý, hodne
         zachovalý zo svojej jasnej i zo svojej temnej stránky. Zo života tohoto ľudu Timrava píše
         povesti nanajvýš povolaným perom. Zobrazuje v nich jeho zmýšľanie i spôsob, ako ho
         vyslovuje, jeho zvyky, a mravy, celá jeho bytnosť duševná i telesná nenúteno, v životnej
         pravde vložená je do nich.
   </p>
   <p>
    No ona súčasne venuje pozornosť aj inteligencii toho samého kraja, inteligencii ľudu
         odcudzenej, v duši ho opovrhujúcej, iba niekoľko ľudu verných ľudí badať medzi ňou. Autorka
         síce nikdy sa nevysloví, kto v spoločnosti akého je národného zmýšľania, ani v rozhovoroch
         samých osôb nikde na to nenaráža, ponecháva len vycítiť vnímavému čitateľovi, kto kde
         patrí. A sú v jej novelách, pravda, i tichí Slováci, ktorí sa ani v živote neosvedčujú ako
         Slováci. Nuž i zo života tejto medzi slovenským ľudom žijúcej, ale temer napospol od neho
         odrodenej inteligencie píše Timrava podarené novelistické veci, veď zná ju dobre, lebo v
         jej kruhu vyrástla a žije. Zaujímavé je však, ako sa v jej od pravdy neustupujúcom líčení
         nevdojak ukazuje, že jej poviedky sú dvojakého typu: so všetkým činom iný je ten ľudový a
         iný je ten panský, hoci ani jednej zo dvoch stránok v ničom nelichotí, na obe hľadí
         triezvym zrakom a kreslí obe podľa toho. A to nevdojaké rozchádzanie sa tých dvoch typov je
         azda najvýbornejšie vysvedčenie pre ňu.
   </p>
   <p>
    Keď sa prizrieme jej prácam, ako sme sa svojím časom v „Slovenských pohľadoch“ s nimi
         oboznamovali, nájdeme ich tam osem za sebou nasledujúcich (v rokoch 1896 — 1902), písaných
         z panskej spoločnosti, až roku 1904 zjaví sa nám tam prvá z ľudu: „Na jednom dvore“. Za ňou
         však nasledujú zas dve panské: „Veľký majster“ a „Bez hrdosti“. Potom už „Tá zem vábna“,
         „Marino súženie“, „Ondrej Hľonzo“ sú z ľudu. Z tých, čo zatým v „Živene“ vychádzali, je iba
         „Strašný koniec“ z panskej spoločnosti, „Víťazstvo“, „Príde čas“, „Ťapákovci“ a „Skon Paľa
         Ročku“ sú z ľudu. Iba „Hrdinovia“, „Veľké šťastie“ a čiastočne i „Všetko za národ“ sú
         zložitejšie práce, zasahujúce do života oboch stránok. Počiatočné drobnejšie kresby Timravy
         boli, zdá sa, všetky z ľudu. Ohľadom obsahu ako v panských, tak v ľudových, pravda, hlavným
         hýbadlom je ľúbosť; najväčší záujem k nej sa obracia. V panských jedine ona vyvodí, slečny
         i panie, mladí i starší páni o ňu hrajú, či už úprimne, a či neúprimne. Hneď v prvej z nich
         („Pomocník“) vývodí sem-tam zavádzajúci a trucujúci sa zaľúbený párik, a zaujímavá je
         svojím bystrým, úryvkovitým priebehom. Druhá, „Ťažké položenie“, už vynucuje si stále
         rastúci obdiv, keď nám dá poznávať toľko osôb v jednom dome, a každá odlišná od ostatných v
         slove i spôsoboch. Niekoľko mužských, ale každý samosvoj vo všetkom, a tak i ženské. Niet
         šablóny, všetko skutoční ľudia. Potom to nespodievané znechutenie a odvrátenie sa Katuši po
         štrnásťročnom, spokojnom manželstve od dobrého, statočného, pracovitého muža len následkom
         zlomyseľných, posmešných poznámok ľahkovážnej a nudiacej sa bratovej ženy svedčí, že
         autorka dobre sa vie zahľadieť do nevyspytateľnosti ľudskej duše — najmä ženskej. Deti,
         trpiace pod matkiným nepochopiteľným vrtošivým rozmarom a milujúce láskavého otca, sú
         prostučko, a preto dojemne tam vložené. Hlúpe a prázdne sú v modernej spisbe poprekrúcano
         vymýšľané manželské nezhody popri takomto neschválne sa dostavivšom poblúdení citu, ktoré
         po vyzdravení azda poslúžilo na upevnenie charakteru patričnej ním postihnutej. Touto
         prácou zložila Timrava znamenitú skúšku svojej dušespytnej spisovateľskej schopnosti. „Tak
         je darmo“ — tiež mnoho osôb, vír zábav, prekypujúca dobrá vôľa, potom ľúbosť, trápená
         žiarlivosťou — obraz bezstarostne žijúcej spoločnosti. „Pozde“ — bolestné prekonávanie
         sklamania sa opustenej od verenca devy, neúspešné zápasy s hrdosťou, kým sa konečne
         odhodlala vydať sa za vdovca na štyri deti. „Nemilí“ — učí nás chápať a strpieť i nemilých
         ľudí, nepekných, prozaických, vypočítavých, veď i oni majú právo života. Zaujímavé pri
         všetkej nemilote. „Boj“ má zas premnoho osôb, líšiacich sa charakterom, vekom, povolaním,
         diev mladých i starších, v ktorých spoločenskom obcovaní zrejmý je duch spoločnosti
         maďarskej. Povahy sebevoľné, plné protirečiacich si hnutí a nespodievaných rozhodnutí, v
         ktorých ani neudiví nás samovražda nežnej, snivej Evičky, neznajúcej nájsť si miesta v tom
         víre so svojou bolestnou žiarlivosťou. Mnoho tu motívov, ktoré, do plnej možnosti
         sledované, vydali by román so zaujímavými psychologickými problémami, Timrava však vložila
         to do stručnej, úsečné zakončenej novely. „Bál“ je bravúrnym opisom tanečných zábav, aké
         bývali a nebodaj i bývajú v maďarónskej, s prednými židovskými rodinami spriatelenej
         spoločnosti. Všetky spôsoby-nespôsoby maďarskej „rytierskosti“ a židovskej vypínavosti sú
         tam na ukážku, nechybí ani nejapnosť mladého pána zo spoločnosti, ktorý seberovnú známu
         slečnu nechá sedieť a okázale vykrúca židovku, ani stále popíjanie tanečníkov (tanečnice
         azda vtedy ešte neznali urovnoprávneného popíjania), až nad ránom, keď dámy odišli, popití
         a povyzúvaní políhali si na odpočinok na podlahu, kde sa tancovalo. „Skúsenosť“ nemá
         ľúbostného motívu, je vôbec nie povesťou, len líčením nešťastného pomeru medzi paňou a jej
         spoločnicou, keď pani je chorobne nervózna a nemá pochopenia pre svoju vysokointeligentnú,
         ale i veľmi chúlostivú a citlivú spoločnicu. Je to posiaľ asi jediná práca Timravy, ktorá
         nám ukazuje slovenskú inteligentnú spoločnosť, a pravda, nelichotí ani tej. „Veliký
         majster“ — maliar, namýšľajúci si, že je veľkým talentom, ale nemôže stvoriť ničoho, je
         rozháraný, chorobne nervózny a protivný, až po dvoch nezdarených ľúbostiach, odohrávajúcich
         sa práve, vzchopí sa k obrazu, sľubujúcemu opravdivú umeleckú hodnotu. „Bez hrdosti“: Zas
         mnoho osôb sa nám predstaví, dedinská inteligencia — podľa mien mala by byť slovenská, ale
         jej maniere, celé jej nespútané chovanie sa a známy panovačný tón hneď nám poukazuje na
         iné. Ako jej hrdina ukáže sa nám vypínavý, namyslený mladý učiteľ-maďarizátor, čo na
         slovenskej dedine založil maďarský spevokol, učí slovenských sedliackych mládencov spievať
         maďarské, premrštene vlastenecké piesne, a keď sa tým na majálesi s nimi produkuje, lichotí
         mu celá spoločnosť, a panie radom idú tancovať s mládenci, akoby na odmenu za ich sľubnú
         chápavosť i na obodrenie k ďalšiemu pokračovaniu. Ináč hlavným predmetom tejto dlhšej práce
         je ženská slabosť, úplný nedostatok charakternej hrdosti oproti vypínavému, bezcitne
         výbojnému mužskému, i keď on zjavne si s ňou len zahráva pre uspokojenie svojej pýchy a
         márnivosti. Po všetkých zlých skúsenostiach dá sa mu vždy znova omámiť, keď sa kajúcne má
         okolo nej — aby ju zas mohol odvrhnúť. A tá bez hrdosti deva, omámená vypínavým a
         panovačným učiteľom, je práve sestrou najsympatickejšieho človeka, mladého, svedomitého
         farára, isteže Slováka, ktorý však ani najmenej nevzpiera sa výčinom svojho, i proti nemu
         nadutého učiteľa, i celého strešteného spoločenského kruhu. Je bez hrdosti a energie ako
         jeho sestra — dobrá psychológia i dobrý obraz predprevratovej spoločnosti na slovenskej
         dedine. „Strašný koniec“ — tiež dlhšia novela zo spoločnosti prevažne maďarónskej, v ktorej
         primiešaných je len niekoľko povedome slovenských ľudí (stará teta, u ktorej sa hrdinka
         vychovala, a učiteľ Rybár). V nej, ako už i v predošlej, badateľný je istý kvalitatívny
         postup autorky, ktorá síce hneď od počiatku udivovala nás vo svojich prácach celkom
         zvláštnou hotovosťou v kreslení charakteristických podobizní ľudí v nich účinkujúcich, i
         zaujímavým, nečakaným osnovaním ich vzájomných vzťahov, ale pri týchto poslednejších vidíme
         to všetko ešte vypuklejšie azda preto, že osnovanie celku podložené je istou hlbšou ideou,
         čo však u Timravy nikdy nevychádza v zjavnú tendenčnosť. Tuto napríklad stavia sa nám na
         oči hodne namyslená, rozmarná a náročitá hrdinka tohoto románika („Strašný koniec“, z
         pamätníka dievčaťa), ale čím ďalej čítame jej úprimné zoznávanie tých skvelých nárokov a
         očakávaní do budúcnosti, tým viac sa utvrdzujeme, že nemáme ju pred sebou ako jednu určitú
         osobu, ale že v nej je znázornené zmýšľanie dievčat inteligentnej vrstvy vôbec, najmä kým
         sú mladé, prísnosť života neznajúce a k tomu pomátané všelijakými románmi o krásnych
         devách, vyhľadávaných, „zbožňovaných“, ktoré — veď to ani nemôže inak byť! — potom keď sa
         vydajú za toho zo svojich „zbožňovateľov“, ktorý ich nárokom najlepšie vyhovuje, dosiahnu
         tým všetko, čoho sa im žiada: blahobytu, pohodlia, vôbec všetkého možného blaha v skvelom
         živobytí. Tento vábny prelud máta v hlavách mladých dievčat a ani jedna nepochybuje o tom,
         že jej nárok je i oprávnený. Keď však potom sotva jednej zo sta sa splní (i ten životom
         hodne skorigovaný), tých ostatných deväťdesiatdeväť musí potom tiež život privádzať k
         rozumu, k uskutočniteľnejším nárokom, ako túto Timravinu hrdinku, ktorá nevyhnutne
         očakávala od svojho očakávaného, že bude krásny a ušľachtilý, i majetkove alebo dôchodkove
         opatrený, aby mala pri ňom skvelý život, ale za barbarstvo, za najväčšiu neprávosť pokladá,
         keď kandidáti ženby tiež radšej vyhľadávajú kandidátky vydaja s venom, ako celkom chudobné,
         i rozhorčuje sa pre svoju chudobu, lebo má ju za jedinú príčinu svojho neúspechu. Z takých
         diev rekrutujú sa asi ženy, ktoré neoprávnenými nárokmi trápia svojich mužov, prípadne i do
         nečestného získavania dôchodkov ich ženu. No iste väčšina z nich príde pozdejšie k rozumu a
         naučí sa i pri skromnosti usporiadať si život ako k svojej, tak i k mužovej spokojnosti.
         Úfame sa, že i táto naša neskromná hrdinka, ktorej statočný Rybár zachoval lásku, akej si
         veru nezasluhovala, takto sa obráti.
   </p>
   <p>
    Nuž tu nakrátko uvedené práce Timravy všetky sú čerpané z panskej spoločnosti, a to
         spoločnosti jedného kraja, z čoho dalo by sa súdiť, že budú jednotvárne, ale kto si ich
         prečíta, presvedčí sa o opačnom. Ako Timrava vie nám každého zo svojich uvádzaných ľudí
         udržať pred očami vždy v jeho zvláštnej, od iných ho slovom i posunkom odlišujúcej podobe,
         tak i každej svojej novele, hoci by všetky boli jedného charakteru i typu, vie dať istú
         osobitnú tvárnosť a zaujímavosť. Človeku najzaujímavejším predmetom pozorovania je zas len
         človek, a Timrava výborne vyhovuje tomuto prirodzenému záujmu, keď ukazuje nám ľudí akoby
         živých, bezprostredne na nás účinkujúcich svojou vyrazenou individualitou. V tom väzí
         tajomstvo, prečo sú nám jej práce vždy zaujímavé — v tom však je i jej majstrovstvo,
         ktorého si my ešte nedoceňujeme.
   </p>
   <p>
    Čítajúc jej poviedky z ľudu, dostaneme sa do celkom iného života, prostého, zo svojej
         normy nevybočujúceho, a jednako tak živo zaujímavého, ako nám ho ona vo svojich, z úzkeho
         rodného kraja vyvážených poviedkach opísala. Pri čítaní každá, i najmenšia z nich poskytne
         nám milého a zdravého pôžitku svojou samorastlosťou, ktorá je zrejmá už v jej prvých
         ľudových črtách, hoci aké prosté sú ich motívy. „Prípad Jana Hrkaľu“ ukazuje nám dedinského
         hlásnika a zvonára, pijana a darmovrava — dedinský originál, nie nárokom zosmiešnený, ale v
         sebe smiešny, akým ho vytvára život. „V predvečer“ — pozdná láska starého vdovca, majstra
         niekoľkých domácich remesiel, čo mal už ženatého vnuka, k dosť mladej a driečnej vdove
         trápila a zmenila ho, kým sa napokon nepresvedčil, že niet nádeje na splnenie. „Žiadna
         radosť“ — stará láska dvoch ľudí, čo sa pred triadvadsiatimi rokmi ľúbili, ale pre
         majetkové ohľady sa nezobrali, mocne ožila, keď po nečase obaja ovdoveli, no splnenia
         jednako sa jej nedostalo pre dorastajúce deti a majetkové záujmy. Teda nikdy radosti, len
         ďalej odriekať sa. „Mocnár“ — surový, zbojníckej prírody muž, znevažujúci a trýzniaci ženu,
         čo len z prisilenia išla za neho, spreneverila sa tomu, ktorý ju ľúbil, ale musel ísť na
         vojenčinu. No muž umrel, dopadnutý a ťažko zbitý pri krádeži kŕmnikov. „Na jednom dvore“ —
         keď bolo vyšlo v „Slovenských pohľadoch“ (1904), razom zaujalo si čitateľov ako zvláštne
         podarená, so všetkými náhľadmi, zvykmi i domácimi pomermi ľudu nás oboznamujúca ukážka z
         jeho života. Tie od uhla domu na svet vykrikované žaloby urazenej materi, keď jej dcéru
         chcel ohrdiť bratranec, ktorému kvôli zjednoteniu majetku bola určená, to vypočitovanie
         všetkého, čo ona s ňou dá — i každého kusa šatstva pre ňu samu — a do toho hneď i
         pretromfúvajúce ju, tiež kričané odvety sokyne z druhej strany ulice sú tak znamenite
         zachytené, že čitateľ napnute sleduje vzrušujúci výjav, ako i všetci tí susedia zhora i
         zdola na podstenia vybehnuvší, že potlačí i pokúšajúci ho smiech v súcite s rozhorčenou
         ženou, ktorú ani muž a dcéra, hanbiaci sa za jej vykrikovanie, nemôžu utíšiť. Zato tým
         hladšou a milšou ukáže sa nám tá samá žena, keď potom prídu vohľači z druhej dediny. Tam
         vidíme všetky zdvorilostné zvyklosti, i okúňavosť dvoch mladých pri takej príležitosti. „Tá
         zem vábna“: Najlepší opis dychtivosti za Amerikou, aká zrazu bola popadla náš ľud, dotiaľ
         taký domasedný, že i len priženiť alebo vydať sa do druhej dediny bolo patričným už hroznou
         vecou. A tu zrazu toľkí do Ameriky, až je poplach preto v dedine. Všetky osoby, pre syna
         strachujúca sa mať, chlapi v krčme, najmä i zvádzateľ Príroda, prevýborne vystanovené.
         „Marino súženie“ veľmi živo a zaujímavo nám ukazuje, ako rodičia, hlavne matere, ženia
         synov a vydávajú dcéry, pričom, pravda, môžu sa vyskytnúť všelijaké ťažko riešiteľné
         motaniny, aké musela prekonať tu uvedená energická mať, spravujúca ponad hlavu muža i syna
         svoju domácnosť. „Márnosť všetko“ predvádza nám ešte samovoľnejšiu ženu, „veľkomožnú“
         slúžku vo fare, slúžiacu tam i s mužom, keď si i oboch synov dala do služby. Prišla ta z
         veľkej biedy, ale keď sa poriadne zašatila ani najbohatšia gazdiná, spyšnela a stala sa
         nespratnou, rozkázať si nedala, ale sama chcela rozkazovať, až pre svoju tvrdohlavosť
         pritiahla si ťažkú chorobu, i umrela, ťažko sa poddávajúc, aby na nej, všetko si
         trúfajúcej, sa dokázalo, že „márnosť všetko“, ktoré príslovie ona iným pripomínavala.
   </p>
   <p>
    „To z jednej strany Pán Boh už ani trpieť nemohli —“ riekol jej muž Paľo, starniak, keď
         už bol dosť natrúchlil, i kar odstál. „Vypínala sa nad každého, úcty nehľadela nikomu, už
         ani v službe nebála sa nikoho. A mňa potlačovala za dvadsaťštyri rokov spolužitia naveky. A
         hľa, ona, silná, šla, a ja som tu… Kto trpí, panuje!“ „Ondro Hľonzo“ — vdovec chce sa
         ženiť, ale tie, ktoré pýta, dávajú mu radom po košíku, kým starostlivé a príčinlivé ženy
         nenapravia vec do uspokojivého poriadku, že vdovec vezme si za ženu vdovu, ktorej syn
         navzájom vezme si jeho dcéru — lenže nie tak skrátka, ako to tu udávame, ale so všetkými
         okľukami trucov a nedorozumení. „Víťazstvo“ — rušná dedinská téma o mládencoch a dievkach:
         zvedavosť, ktorý za ktorou pozerá — starosti matiek, aby sa dievky tak vydali a synovia tak
         oženili, ako si ony žiadajú — mať a stará mať v rozopre, každá inú chce mať pre syna, čiže
         vnuka, ale on ich prekabáti, vyvoliac si tú, ktorú ony ani jedna, ani druhá nevzali do
         povahy. Víťazstvo teda bolo jeho. „Príde čas“: Máme pred sebou život sedliackej, z otca,
         matky a dcéry pozostávajúcej rodiny, ktorá bola vždy lenivá do roboty, a pritom vždy chtivá
         dobre jesť. To pripravilo ju o celý majetok, že otec z núdze stal sa obecným pastierom a
         dievku lenivého rodu a chudobnú nik nechcel za ženu, hoci bola uznanou krásavicou. Táto
         téma, Timravou spracovaná, vážne upúta čitateľa mocou svojej pravdivosti, a vždy ho núti
         obdivovať jej podstatnú znalosť ľudu, jeho celej mentality. Akej prírody a povahy boli
         tieto tri osoby, nebolo možno, aby neboli vyšli na to, na čo vyšli. Ale kúsok romantiky je
         tam jednako podložený, že ako otec bol za mladi opustil svoju milú, dobré a poriadne
         dievča, aby si vzal túto majetnú, ale chybnú (zajakala sa), a opustená musela ísť do služby
         do mesta, kde sa dostala na zlé cesty a mladá umrela, tak teraz jeho dcéra, ktorú veľmi rád
         mal, tiež musela ísť do mesta, kde iste ten samý osud čaká na ňu, lebo nebohá pri odchode
         bola mu povedala, že
    <span class="emphasis">
     <em>
      príde čas
     </em>
    </span>
    , t. j. že zasiahne ho pokuta za hriech.
         A ten čas prišiel. „Ťapákovci“: Znamenitá kresba z ľudu. Nedvižná, v starootcovských
         zvykoch zaostalá rodina — piati bratia, štyria z nich ženatí — a šiesta sestra lámkou
         ochromená, že nohy mala pokrčené a chodiť nemohla, bývajú spolu v jednej chyži, žijú na
         jednom gazdovstve, a medzi nimi energická Iľa, žena najstaršieho, v stálom boji so
         všetkými, odkedy sa vrátila zo Soboty, kde absolvovala babický kurz. Tá chcela zavádzať v
         dome poriadky, akým ju na kurze doktori učili. Jej nadmierny temperament nikoho v dome
         nenechá na pokoji — až napokon i zvíťazí. Pravda, nedvižných ľudí a zanedbanú domácnosť
         nezreformuje, ale premyslí si úskok, ako by muža od nich odtrhla, a keď on s chlapmi
         odišiel na viac týždňov do Sedmohradska nakupovať ovce, ona išla do školy do služby. Scéna
         v školskom včelíne, kde ona spávala, keď sa muž z cesty navrátil a v noci išiel ju domov
         pohnať, je náramne komická, ale so všetkým činom rýdzo ľudová. Iľa — „kráľovná“ slávne
         zvíťazila, muž išiel odtiaľ dochrámaný, ale ňou narafičená dohoda jednako nastala, domec na
         jej dedovizni si vystavili — a bývajú si tam v poriadku a pokoji, iste na vzor Ťapákovcom,
         ktorí sa všade nájdu medzi ľudom. Zaujímavá, dobre zachytená je chromá sestra, zlostná v
         svojej bezmocnosti, so zriedkavou silou potláčajúca v sebe prudkú lásku k peknému ženatému
         chlapovi, ktorému i ona pre jej peknú tvár by sa bola páčila, keby nebola kalikou. Ináč
         chce panovať nad všetkými domácimi, ale v ich prospech; proti novotárskej Ili, ktorú
         nenávidí, pohotove zastáva staré domáce poriadky. Nežnú sesterskú lásku dokazuje iba k
         najmladšiemu bratovi, ale dožije sa od neho nevďaky, lebo odrádza ho od dievky, ktorú si
         zaľúbil, a sestra nemá ju za hodnu toho. „Skon Paľa Ročku“ — prostý obraz z dediny, ale
         silno dojímajúci svojou pošmúrnou pravdivosťou. Roztržka medzi matkou a synom — nie pre
         efekt vymyslená, ale nehľadano sa dostavivšia, ako to niekedy život so sebou donáša. Syn
         mal ťažké srdce na rodičov, že nikdy v ničom nepoznal lásky a starostlivosti od nich. Otec
         bol pijan — i tak zahynul — a mať vraj nedbalá. On už ako malý chlapec musel sluhúvať, a čo
         si horko-ťažko vyslúžil, musel rodičom dávať. Pobiede sa vychoval v hodného mládenca a vzal
         si za ženu peknú dievku z gazdovského domu, ktorej rodičia bránili ísť za neho, chudobného,
         a keď jednako išla, lebo bola veľká ľúbosť medzi ňou a ním, jej rodičia odvrhli sa od nich
         a i jeho matka nevďačne sa mala k neveste. Keď pozdejšie mladý pár, poháňaním ženy usilovne
         robotujúci, staval si domec, syn volal mať, aby im išla pomáhať k tej robote — keď vraj
         môže robiť iným, môže pomôcť aj im. Mať však odoprela, a syn sa natoľko nahneval na ňu, že
         keď potom prišla pozrieť hotový dom, vystrčil ju z neho, že spadla na dvor a poranila sa do
         krvi na hlavu. Vtedy vyriekla kliatbu na syna, aby ho Pán Boh tak vyhodil z tohoto domu,
         ako on vyhodil ju — ona že nikdy viac nevkročí do neho. A stalo sa, že ledva mladí so
         svojím dieťaťom sa v ňom udomácnili, ochorel muž, trpel, hynul v ťažkej chorobe, blúzniac o
         čiernych vtákoch, ktoré ho ďobú, a ustavične ich od seba odháňajúc. V tom i svedomie sa mu
         vzbudilo a trýznilo ho neprestajne. Žiadal si mať ku sebe, prosil, posielal k nej, nedalo
         mu umrieť, kým sa s ňou nezmieri, ale ona nedala sa uprosiť. Až naveľa jednako pohol sa cit
         v nej, prišla, a syn po horúcom výrone kajúcej lásky umrel — prišiel na pokoj.
   </p>
   <p>
    Toto je celá téma rozprávky, ale v Timravinom spracovaní ju čítať je vážnym zážitkom.
         Scény s materou, i keď ju nevesta volala k umierajúcemu, i keď po odopretí jednako prišla z
         vlastného popudu, mocne dojímajú práve zas svojou ťažkou pravdivosťou. Syn, pravda, ťažko
         sa prehrešil, keď surovo bol vysotil vlastnú mať zo svojho domu, ale aká ona bola strnulého
         srdca, že nikdy za mak lásky nezakúsil od nej, nemohla sa ani v ňom ujať láska k nej a
         nebol by si zaslúžil splnenie jej ukrutnej kliatby, akej pravá mať nikdy nebola by schopná.
         Nuž: i tu jedna z neriešiteľných tragík života… No syn napokon dosiahol pokoja v sebe i
         pred Bohom, odišiel ta s očistenou dušou.
   </p>
   <p>
    Timrava vytýkala zvelebovateľom slovenského ľudu, že ho vychvaľujú proti pravde, no
         stáva sa jej, že práve z jej nepodkupne pravdivého podávania vychádza on vpravde pekným,
         hoci sú tam i jeho temné strany. To je zas to majstrovstvo Timravy.
   </p>
   <p>
    Ako v panských, tak i v týchto ľudových jej poviedkach hlavným a nevyhnutným hýbateľom
         je ľúbosť — v týchto, pravda, taká, akou sa prirodzeným spôsobom u ľudu javí: často drsná,
         často však i dosť ušľachtilá a silná, ale celkom bez sentimentálnosti. No stáva sa, že pre
         nevernosť druhej stránky trápia sa mladé srdcia, to však najviac len ženské, najmä keď
         dievku nútia rodičia odstúpiť od ľúbeného a vydať sa za neľúbeného, čo sa u ľudu dosť často
         stáva. Dcéra plakáva a zastrája sa, že spred oltára ujde od nanúteného, no uskutočniť to sa
         neopováži, bojí sa i domácich trestov, i súdu a výsmechu dediny — a dá si „zaviazať svet“.
         V tejto veci často i synovia podvolia sa rodičovskej autorite, keďže je to od nepamäti tak,
         lebo veď rodičia mu dobre chcú a najlepšie vedia, čo mu je k dobrému. Na ilustrovanie toho
         práve i Timrava má znamenitú scénu v poviedke „Príde čas“, kde stará gazdiná Rebrinovie,
         stará a chorľavá, chce čím skôr oženiť i najmladšieho syna Števka, práve z vojenčiny sa
         navrátivšieho, dotklive odhovára ho od krásnej a zvodnej, ale lenivej a daromnej i ľahkej
         Zuzy Riapeľovie, ktorá ho očarila, a prehovára ho k nepeknej, ale dobrej a k pracovitosti
         vychovanej Marke Zúbkovej, i podarí sa jej múdrym, tichým vývodom presvedčiť ho.
   </p>
   <p>
    Hodno je prečítať si to, i vôbec čítať práce Timravy nielen kvôli zvláštnemu pôžitku,
         ale i aby sme sa od nej naučili bližšie poznávať svoj ľud. Tam nenájdeme nijakej ustrojenej
         pseudoľudovosti, nijakých vynútených falošných efektov, všetko je tam pravé, samo zo seba
         vyplývajúce — ešte i sama jej reč. Ak sa jej kde-tu môže vytýkať nie dosť priliehavý výraz
         a nie vždy priehľadný sloh, tak to môže byť iba v jej panských novelách, kde odzvuky
         maďarčiny samy sebou sa tisnú. Ale v jej ľudových poviedkach jej reč je prostá, výrazná a
         temer bezvadne rýdza. S ceruzkou v ruke treba ich čítať a zaznačovať si trefné,
         neumelkované výrazy i originálne zvraty, pripodobnenia ap. Zdá sa, že Timrava, zoznamujúc
         sa so samou bytnostnou podstatou novohradského slovenského ľudu, od neho (hoci jeho nárečia
         neužíva) získavala i jadrnú silu ľudovej reči a potom iba pomocou takejto reči zobrazovala
         svoj ľud takým, aký je — a tak naša spisba v jej podarenom diele dostala dar rýdzej
         hodnoty, na ktorý môžeme byť hrdí. Zaujímavé i cenné sú jej novely z panského prostredia,
         ale jej povesti z ľudu ju vraďujú medzi najlepších našich spisovateľov. Neváham vysloviť,
         že v nich vyrovná sa Kukučínovi. Ako jeho dielo, udivujúce vo svojej pôvodnosti, vyrástlo z
         oravskej, tak jej podobne udivujúce dielo z novohradskej ľudovej pôdy — a rýdzo slovenské
         je jedno i druhé. Nepredarmo zvolila si svoje spisovateľské meno podľa „Timravy“, studienky
         v polichnianskom poli — pijúc z jej zdravého žriedla, oboznamovala sa so zdravou dušou
         svojho ľudu.
   </p>
   <p>
    Najpôsobivejšou jej prácou je, zdá sa, jej románovitá rozprávka „Hrdinovia“, ktorá v
         našej spisbe najlepšie zobrazuje nám stav slovenskej dediny, jej žiale, bolesti a trápenia
         zo svetovej vojny. Opisuje nám ich, počnúc bubnovaním v noci, ohlasujúcim splašenému, zo
         snov vyburcovanému ľudu mobilizáciu. Potom ako brali mládencov, mladých i starších — ba i
         starých chlapov bez milosti a bez ohľadov, kým páni si svoju službu vlasti vybavovali
         najviac nabubrenými rečami pekne doma. Predok vedie medzi nimi notár Baláň, vládca okresu.
   </p>
   <p>
    „— To inak nemožno. Pre našu krajinu je spása vo vojne! — — V hlavnom meste je
         neslýchané oduševnenie; krajina plesá. So spevom a rozkošou ide mužstvo na vojnu. — — Veľké
         časy nastali, slávne časy a vznešené…! Pravda, to náš sedliak nerozumie, on len to má na
         mysli, že musí otca, mať, deti opustiť, ale aký svätý cieľ ich volá, to nechápe — reční pri
         každej príležitosti — a nám pri čítaní obnovujú sa ťažké dojmy, ktoré sme vtedy prežívali,
         keď takéto reči hučali povetrím, i plné ich boli všetky maďarské noviny. Notár posmeľuje
         chlapov, ktorí si prišli pre písma do kancelárie:
   </p>
   <p>
    — Zajtra ráno teda pôjdete, tak sa len smelo držte a vráťte sa ako víťazi domov. Zaveľa
         nebudete tam. Najviac polrok — a bude po vojne. Len smelo, veselo!
   </p>
   <p>
    — Ej, do čerta ti ja idem veselo umrieť! — myslia si oni. Lebo nejdú zabíjať, ani do umu
         im nepríde, že to budú robiť, ale idú umrieť — stratiť životy. Akživo naučení sú len dávať,
         nie brať…“ hovorí autorka.
   </p>
   <p>
    Látku románovitú i v tejto práci dáva panská spoločnosť, ale jadrom vypravovania je ľud.
   </p>
   <p>
    Záhadný charakter je Širický, hrdina románu — ale pre ženské, pravda, tým zaujímavejší.
         Že boli všetky do neho zaľúbené, je pochopiteľné, ale zaráža, že ani jedna, ani tá, ktorú
         ľúbil, nepochopila ho v jeho vrúcnom súcite s ľudom. No z tej spoločnosti nemohli byť
         inakšie. Jediná medzi nimi sympatická, milo dojímajúca dievčenská duša je mladušká Grétka,
         prirodzená, nekrášlená. Bola veru strateným kvetom na smetisku v ten večer v spoločnosti
         Ady, Edy, Idy v spolkovej krčme — a išla potom za ošetrovateľku ranených. Výtečne je
         opísaný namyslený, všetkých na vojnu posielajúci veľký vlastenec, notár Baláň, vo svojej
         mizernej zbabelosti, keď napokon i sám dostal sa pred asentujúcu komisiu, že i sami jeho
         priatelia hanbili sa za neho. A ako sa mu hneď všetka smelosť a panovačnosť prinavrátila,
         náhle zvedel, že ho neodobrali. Výtečne ovláda Timrava ako svoje ženské, tak i svoje mužské
         charaktery. A nezdržala sa, aby nám aspoň niečo na zasmiatie nepodala i v tejto pošmúrnej
         rozprávke: v scéne, kde bachter so všetkou spokojnou flegmou — keď jeho, krivonohého,
         odobrať nemôžu — ženám na ulici zbehnutým, ustrachovaným, že už aj ženy idú asentovať,
         bubnuje: „— Dáva sa na známosť, po prvé: že kto sa opováži klebety robiť, nepravé chýry
         roznášať, klamať, strašiť ľudí, bude platiť pokutu 50 korún. Po druhé: na ceste neslobodno
         postávať, schodiť sa, zhovárať sa; kto by sa predsa opovážil, každý bude prísne pokutovaný!
         Bum! bum! —“
   </p>
   <p>
    Silou vypravovania korunuje táto práca celé dielo Timravy, obojakej kategórie; znamenité
         sú v nej postavy z ľudu a charakteristicky utrafení sú páni.
   </p>
   <p>
    Jej posledne — v lanskom ročníku „Živeny“ — uverejnená práca „Všetko za národ“ je
         zvláštne zaujímavá i námetom, i osobami, s ktorými sa v nej stretáme, i samým vyvedením. O
         nej už som hovorila v prvom čísle tohoto ročníka „Živeny“,
    <sup>
     [
     <a class="footnote" href="#ftn.id2582712" name="id2582712">
      22
     </a>
     ]
    </sup>
    v článku „Niečo o minulom ročníku ,Živeny‘“, netreba mi to teda opakovať.
   </p>
   <p>
    Toto je len krátky, stručný prehľad jej prác, ktoré, keď si ich čítame, sú plné života,
         a v každej z nich je kúsok životnej pravdy, od ktorej ona nikdy neodstupuje, neidealizuje,
         v ničom nenadŕža nesplniteľným predstavám, hoci z druhej strany je badateľná istá trpkosť v
         jej dielach, že život nedovladuje vyšinovať sa do ideálnej výšky — tým menej udržovať sa v
         nej. V tom trudnom hľadaní a zisťovaní takéhoto stavu stala sa Timrava takou samosvojou
         spisovateľkou, akou je. Ona nenapodobňuje nikoho, ale i ju sťažka by niekto napodobnil,
         hoci nie je vytvorená možnosť, že v budúcnosti nájdu sa jej nasledovateľky. Náležitého
         ocenenia u svojich si ešte nenašla, ale ono skôr-pozdejšie nevystane.
   </p>
   <p>
    Že sa narodila pred šesťdesiatimi rokmi, v tom, pravda, niet ani zvláštnosti, ani
         zásluhy, ale my máme všetku príčinu radovať sa, že sa nám vôbec bola narodila, keďže už
         máme jej opravdivé cenné životné dielo zaistené ako národné dedičstvo. K jej šesťdesiatke
         prajeme jej ešte mnoho rokov života a zdravia, aby našu spisbu mohla s božou pomocou
         obohatiť ešte novými cennými prácami, akými slúžila národu v tých krušných časoch, keď
         všetkými okolnosťami bola od neho odtŕhaná. Ale najmä prajeme jej zo srdca, aby v zdarnom
         rozhojnení svojich prác i sama našla radostné uspokojenie v svojom osamelom, jednotvárnom
         živote.
   </p>
   <p>
    (1927)
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2581771" name="ftn.id2581771">
        21
       </a>
       ]
      </sup>
      <span class="emphasis">
       <em>
        chcela bola sprvoti napodobňovať
       </em>
      </span>
      — Šoltésová pri líčení
               Timraviných začiatkov vychádza iba z prózy „Všetko za národ“, a tak nie všetky jej
               údaje sú dokázané faktami (zachovanou Timravinou tvorbou z tých čias).
     </p>
    </div>
    <div class="footnote">
     <p>
      <sup>
       [
       <a class="para" href="#id2582712" name="ftn.id2582712">
        22
       </a>
       ]
      </sup>
      <span class="emphasis">
       <em>
        už som hovorila v prvom čísle tohoto ročníka „Živeny“
       </em>
      </span>
      — ide o
               predchádzajúci článok „Niečo o minulom ročníku ,Živeny‘“, uverejnený v tomto zväzku
               na str. 173 a nasl.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2582795">
       </a>
       † Elena Petrovská
      </h2>
     </div>
    </div>
   </div>
   <p>
   </p>
   <p>
   </p>
   <p>
    9. novembra t. r. nečakane došla nám zo Zvolena žiaľna zvesť, že po dlhej, ťažkej
         chorobe umrela Božena Okrucká, nášmu čitateľstvu pod menom Elena Petrovská známa a veľmi
         cenená naša spisovateľka.
   </p>
   <p>
    Umrela mladá, v tridsiatom siedmom roku života. Tým väčší žiaľ za ňou i v rodine, i v
         našej spisovateľskej obci, i u nášho čitateľstva. Bola dcérou Petra Kompiša st. a jeho ženy
         Bohumily, rod. Hodžovej, a manželkou inž. Jura Okruckého. Sirotou po nej ostal jej malý
         synček Janko.
   </p>
   <p>
    Ako spisovateľka — a to hneď mnohosľubná, temer hotová — zjavila sa nám po prvý raz v
         knižke „Slovenské rozprávky“, vyšlej blízko pred prevratom
    <sup>
     [
     <a class="footnote" href="#ftn.id2582839" name="id2582839">
      23
     </a>
     ]
    </sup>
    nákladom tlačiarskej a vydavateľskej spoločnosti v Přerove. Knižka obsahovala
         popri deviatich kratších prácach Petra Kompiša ml. šesť tiež kratších prác Eleny
         Petrovskej, nám vtedy ešte celkom neznámej, a my potešili sme sa tejto sľubnej, novej
         pracovnici v očakávaní nových jej prác, lebo sa nám hneď zapáčila obratnosť jej pera,
         bystré pozorovanie ľudí a ich konania, i zriedkavá schopnosť podávať napozorované s
         porozumením a s istou prostorekou úprimnosťou.
   </p>
   <p>
    Tak sa ona hneď právoplatne uviedla do našej spisby a bola vyhľadávaná so žiadosťami o
         príspevky do časopisov a iných vydaní, ktorým, pravda, málokedy mohla vyhovieť, keďže jej
         domácnosť a dieťa nenechávali času a pokoja na písanie. I pre časopis „Živena“ pilno sme sa
         uchádzali o príspevky od nej, a keď mohla, vyhovela našej žiadosti. Vcelku „Živena“
         vykazuje osem jej príspevkov — a všetky sú cenné. Prvá, v „Živene“ roku 1918 pod nadpisom
         „Anka“ uverejnená, bola na literárnom súbehu odmenou vyznačená.
    <sup>
     [
     <a class="footnote" href="#ftn.id2582874" name="id2582874">
      24
     </a>
     ]
    </sup>
    Opisuje skutočné udalosti z novohradskej slovenskej dediny slovami dvoch v nich
         zúčastnených otcov — otca muža a otca ženy, z prisilenia sa vydavšej a po krátkom
         manželstve umrevšej peknej Anky. Téma k citu hovoriaca, ale pravá ľudovosť v nej je zrejmá.
         A zrejmé je tiež z tejto poviestky, že dedinský ľud s dôverou prichádzal k jej autorke,
         osvedčenej Slovenke, v tuho zmaďarčenom Lučenci. „V žatve“ (1919): Z času vojny ukáže sa
         nám obrázok v podrobnej vernosti, ako sa v „óvode“ opatrovali biedne, hladujúce deti.
         Dvanásť detí pod dozorom siedmich dobrovoľných dozorkýň, z ktorých každá doma mala svoje
         vlastné starosti i svoje hladné deti. Pri čítaní toho sprítomní sa nám všetka otupná, ťažká
         nálada tých nešťastných časov. „Kamaráti“ v tom samom ročníku „Živeny“. Tu už spomína sa
         príchod Čechov do Lučenca a nepriateľské prijatie ich, ale udalosti ukazujú sa nám len z
         hľadiska detí, milo, po detsky, lenže s vážnym úzadím. V ďalšom priebehu zaľahne nám na
         dušu akýsi boľavý tieň — potlačená, nevyslovená žalosť materského srdca samej autorky.
         Uhádneme s hlbokým súcitom, že vtedy, keď jasal oslobodený národ, jej odniesla smrť to
         najmilšie na svete: jediného synka… Ale i s takým rozboleným srdcom zmohla sa milo opísať,
         ako všeobecným nevražením proti Čechom nastrojený maďarský chlapček (slovenského,
         spotvorene písaného priezviska) obľúbil si v škole rozumného a k pomoci ochotného českého
         druha, proti ktorému sa dotiaľ choval príkro nepriateľsky.
   </p>
   <p>
    Črta „Maliarova žena“ je cenná, vo svojej krátkosti obsahujúca kus tvrdej životnej
         pravdy, do ktorej sa ženské srdce ťažko vpravuje. „Macocha“: So stiesneným srdcom prečíta
         si človek túto prostú rozprávku o malom Ferkovi, ktorého nikdy ani za chvíľu neohrialo
         teplo materinskej lásky, hoci mal nažive i vlastnú mať, i macochu, práčku Mariku. Nechápeme
         jej slepú nenávisť k dobrému, pokornému, vždy odstrkovanému chlapcovi, ktorého na jeho
         nešťastie nezákonite dali na svet jeho rodičia. Keď sa mu stane posledné nešťastie, že
         odsotený macochinou rukou, ktorú chcel pobozkať, spadne do vriaceho lúhu a trpí potom
         strašné bolesti, kým ho smrť z nich nevyslobodí, nemôže nás s ňou zmieriť ani jej zúfalý
         kajúci žiaľ, len horúca ľútosť nás ovláda nad nevinným dieťaťom, trýzneným pre hriechy
         rodičov. A pečať pravdivosti je na tejto smutnej rozprávke — stopy tejto pravdivosti sú
         závažnejšie, ako bývajú vychytené výmysly spisovateľov, chcejúcich nárokom budiť súcit s
         odstrkovanými. Pravda je, že premnoho takej tragiky odohráva sa najmä v nížinách ľudského
         života, kým sa raz vyskytne taký prípad horúcej kajúcnosti, ktorá by preporodila i takú
         zlobnú prírodu, ako sa to stalo s macochou Marikou po Ferkovej smrti. Petrovská mala
         zvláštne čutie pre tieto málo všímané zjavy, ale i zvláštny talent vyviesť ich na svetlo s
         hlbokým, nevysloveným, ale priamo v čitateľovi vzbudeným súcitom. „Spoločnosť“ („Živena,“
         1923): Obratne prevedená naša vyššia spoločnosť poprevratová. Slováci, Česi i noví Slováci
         okolo stola v reštaurácii po ukončení programu nejakých zábavných večierkov; voľno besedujú
         páni, panie i slečny, závodiac vo vtipkovaní, popíjaní a fajčení. Rozumie sa, že dámy tak
         ako páni. Vnove tvoriaca sa slovenská „demokratická“ aristokracia v ničom nechce zaostávať
         za svojou starou, z práva vyzdvihnutou predchodkyňou. Páni veľmi sa usilujú pritiahnuť do
         svojho popíjania i mladého idealistu-abstinenta, ale on sa nedá. Pripojí sa im na pomoc i
         roztomilá krásavica spoločnosti a všemožne ho animuje k poháriku, trnieme, že ho už
         prevládze, no on odoláva pokušeniu a nájde radostné porozumenie v belasých očiach inej, od
         boku ho pozorujúcej — a už i spolčia sa k spevu slovenských piesní a privedú spoločnosť do
         povznesenej nálady. Bohdaj by sa vždy tak dialo! „Konkurencia“ („Živena“, 1924) — krátka,
         ale náramne tklivo účinkujúca scéna, odohravšia sa v kúte dvora, kde sa pílilo dreva na
         pálenie. Nevdojak osvetlila jedno pásemko sociálnej otázky, ktoré v naše dni otriasa svet.
         Rubač a jeho žena prišli sa ponúknuť píliť a štiepať drevo do domu, kde ich do tej roboty
         riadne potrebúvali. Včera videla z ulice, že je drevo už dovezené, prišli teda pohotove, a
         doniesli si, ako obyčajne, hneď i pílku, sekeru a iste i krosienka so sebou — a tu našli
         stroj na pílenie a kálanie už v plnej, ohlušujúcej, zázračne rýchlo postupujúcej robote.
         Dívajú sa a dívajú v ustrnutí, v duši zaťažie akási beznádejná skleslosť, prechádzajúca do
         tichého zúfania, keď vidia, ako tá čierna obluda poľahky pracuje, rozpíli a rozseká na malé
         polienka i najtvrdšiu hrubú hrču. Darmo im, užasnutým, preblesla nádeja, keď stroj na
         chvíľu s hurtom zastal, že azda dokáže sa nespoľahlivým; strojník si ho hneď napravil a
         robota išla riadne ďalej.
   </p>
   <p>
    Rubačove napäté svaly na tvári povolili (keď ho totižto sklamala nádeja v nezdar
         stroja), celé telo ovislo, akoby sa zhrbilo. Tvár ostarela, brunátna farba na nej zmenila
         sa na popolavo-žltú.
   </p>
   <p>
    Nedíva sa on už, ako ľahko rozťala i sekera hrčovitý klátik.
   </p>
   <p>
    „Poďme, Mara,“ vraví zlomeným hlasom, obrátený k žene, a rozhodným posunkom potiahne ju
         za rukáv.
   </p>
   <p>
    „Vyžijeme nejako i bez toho!“ zvolá ona hrdo, ale hlas sa jej trasie žiaľom a hnevom. —
         Rýchle odchádza za mužom zo dvora.
   </p>
   <p>
    Keby ich bol vytisol len niektorý iný rubač, boli by sa s ním nebodaj povadili a boli by
         išli hľadať si inde robotu, ale tu stretli sa s konkurentom osudným, ktorý mnohých
         pripravuje o chlieb a dáva ho málokomu. „História zo života“ (1924): Pekný, teplý, nie však
         sentimentálny súcit k ožobráčenému dedinskému chlapcovi v tejto historke — a páči sa i nám
         tento prostorozumný, sympatický jej hrdina, malý „planetár“ —, ale i sama autorka zaberá si
         miesta v našom srdci. No ona nie preto nám to napísala, aby si našu sympatiu získala, lež
         preto, že i v tejto historke zopakovala sa stará skúsenosť, že človek je šťastný, kým, hoci
         s veľkou námahou, usiluje sa dosiahnuť žiadaného cieľa, ale keď sa mu podarí dosiahnuť ho,
         nastúpi sklamanie. Čo sa nám zďaleka zdalo šťastím, zblízka je čímsi všedným, neuspokojuje
         nás.
   </p>
   <p>
    Tak ani jedna jej práca nie je napísaná zo zábavy, púho pre zábavu, v každej je tam
         závažné, záživné jadro. Keď som si ich po jednej prečitúvala, ako bývali v „Živene“
         uverejňované, za každou som si zažiadala: keby len zas čím skôr niečo poslala! — Lebo
         vedela povolanou rukou začierať do prameňov a pramienkov okolo seba, ktorých nevšímajú si
         chodiaci popri nich, ona však pohotove vyvažovala z nich záživu pre duše. A príťažlivé boli
         jej práce už i tým, že boli písané tak prosto pravdive, bez okrašľovania, bez akýchkoľvek
         pretenzií, a že bola v nich vždy ušľachtilá intencia. Vždy sa nám ich videlo byť primálo,
         ale vedeli sme od nej samej, že pre zaujatosť v domácnosti, v rodine nemá času na písanie.
         Prvému synčekovi venovala sa za roky, bol, tuším, už žiačikom, keď jej ho vyrvala smrť — a
         žalosť zabrala jej dušu. Keď pozdejšie prišla náhrada za uleteného — druhý synček, — zas
         tomu venovala všetku svoju pečlivosť. A teraz, keď už dosiahol asi veku nebožkého bračeka:
         maminka odišla za tým… To je žalosť v rodine.
   </p>
   <p>
    Ale i my v „Živene“ žialime, že od našej Petrovskej nikdy viac príspevkov nedostaneme.
   </p>
   <p>
    Ďakujeme Ti, drahá, za to, čo si nám dala — odpusť, že až teraz, keď si nám uletela ta,
         odkiaľ niet návratu.
   </p>
   <p>
    Boh ťa žehnaj a osláv!
   </p>
   <p>
    (1927)
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2582839" name="ftn.id2582839">
        23
       </a>
       ]
      </sup>
      <span class="emphasis">
       <em>
        blízko pred prevratom
       </em>
      </span>
      — ide o rok 1918
     </p>
    </div>
    <div class="footnote">
     <p>
      <sup>
       [
       <a class="para" href="#id2582874" name="ftn.id2582874">
        24
       </a>
       ]
      </sup>
      <span class="emphasis">
       <em>
        „Anka“… bola na literárnom súbehu odmenou vyznačená
       </em>
      </span>
      — ide o
               súbeh vypísaný na prozaické práce v „Živene“ IX, 1918, str. 12. Výsledok oznámili v
               tom istom ročníku na str. 110 a odmenené práce zároveň odtlačili. „Anka“ vyšla na
               str. 113 — 114, 136 — 138.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2583160">
       </a>
       Za Martinom Kukučínom
      </h2>
     </div>
    </div>
   </div>
   <p>
   </p>
   <p>
   </p>
   <p>
    Ťažko je vžívať sa nám do toho, že Kukučína už nemáme — najmä nám, čo sme starší od neho
         a prežili sme ho. Málo sme sa s ním vídali, keďže od dávnych rokov, odkedy sa stal lekárom,
         žil až veľmi oddialený od nás, iba čo nám ho jeho spisy sprítomňovali.
   </p>
   <p>
    Teraz, keď ho už niet, prichodí mi na um jedna milá rozpomienka na neho.
   </p>
   <p>
    Bolo to, keď ešte ako študent lekárskej fakulty v Prahe — vtedy, ako vieme, už dospelý a
         rešpektovaný človek — strávil bol leto u Slávikovcov na Dobronivej,
    <sup>
     [
     <a class="footnote" href="#ftn.id2583200" name="id2583200">
      25
     </a>
     ]
    </sup>
    a my, tri priateľky: Ema Goldpergerová, Marina O. Horváthová
    <sup>
     [
     <a class="footnote" href="#ftn.id2583221" name="id2583221">
      26
     </a>
     ]
    </sup>
    a ja, tiež vybrali sme sa ta akosi v septembri na dávno zamýšľanú návštevu, i
         strávili sme tam v jeho spoločnosti zo dva týždne. Za celý ten čas žili sme si bezstarostne
         v dobrej opatere našich hostiteľov. Kukučín spočiatku naskrze nebol potešený prílivom
         toľkej ženskej spoločnosti; strojil sa uniknúť jej nejakým spôsobom, „odpriestraniť“ sa
         niekde, obávajúc sa jej mnohorečnosti; tu však čosi-kamsi nastala medzi všetkými členmi
         takto rozšírenej domácnosti zhoda všestranne vzájomnej príťažlivosti. Ak sme nešli na
         nejakú vychádzku do zelenej prírody, zaneprázdňovali sme sa spoločne najviac literatúrou.
         Marinka Horváthová, dobrá recitátorka, prednášala alebo predčitovala nám slovenské veci,
         Kukučín české. My, poslucháčstvo, prispeli sme k tomu aspoň kritickými poznámkami,
         korektúrami, čo dôvtipnejší i doplnkami, z čoho zavše rozpriadli sa rozhovory, i veselé, i
         vážne, podľa okolností. Domáca pani, majúca s nami mnoho roboty, ale nechcejúca sa tomu
         priznať, nebola ani najmenej vynesená z duševnej rovnováhy; často i od varenia a pečenia
         prišla si k nám posedieť i podhodiť nám znenazdania nejakú vtipnú myšlienku, na ktorej
         neodolateľne museli sme sa všetci rozosmiať. Ešte i náš solídny, korektný domáci pán (od
         Kukučína poctený prímením „zákonník“),
    <sup>
     [
     <a class="footnote" href="#ftn.id2583272" name="id2583272">
      27
     </a>
     ]
    </sup>
    keď vo svojej izbe do práce zabratý začul náš smiech, prichádzal k nám
         zúčastniť sa na našej veselosti. No a večer bývali spevy a hry v širšej dobronivskej
         spoločnosti, ktorá znala umenie naladiť sa vždy na veselú nôtu a tým rozjasňovať si
         jednotvárnosť života.
   </p>
   <p>
    Keď sa blížilo Michala, popýtali sme Kukučína, aby v mene všetkých nás napísal pekný
         „vinš“ Michalovi Bodickému, vtedy ev. farárovi vari ešte na Pondelku, na jeho meniny.
         „Odpriestranil“ sa teda od nás, aby ho naša vrava nemýlila, a onedlho, keď sme sa nazdali,
         že trudí sa ešte najtuhšie nad konceptom, už prišiel s hotovou a veru hodne výdatnou
         gratuláciou, písanou vo forme i tóne úradného nariadenia, v ktorej, nakoľko sa pamätám,
         bolo vari viac reči o nás, gratulujúcich — každého nás v nej nejako utrafil — ako o samom
         jubilantovi. A my, keď sme si to objednali, museli sme si to i podpísať. Prečítala nám to
         pekne Marinka Horváthová, pretŕhaná našimi výbuchmi smiechu, ale ak opovážil sa usmiať i
         on, pôvodca, hneď sme ho harušili, že dobre mu je teraz smiať sa na hotovom, keď si len nás
         vzal na mušku a seba sa nedotkol. Za túto slávnu, historickú gratuláciu potom poďakoval sa
         bol Michal Bodický „slávnemu Dobronivskému výboru“ verejne v „Národných novinách“.
   </p>
   <p>
    Tak rýchlo a milo minuli sa nám s Kukučínom tie dni dobronivské, a keď sme odtiaľ
         odchádzali, ľúto nám bolo za nimi, ako zas tam ostavším ľúto bolo za nami. Potešovali sme
         sa však, že aspoň ešte raz takto sa zídeme na milej Dobronivej, ale potom, „hnaní žitia
         nevoľou“, nedostali sme sa viac k tomu. Teraz, po smrti jeho, ktorý nám tam ducha
         obživoval, zažiadalo sa mi napísať túto rozpomienku.
   </p>
   <p>
    Jeho spisovateľské diela budú oceňovať iní, na to povolaní, mne tanie na mysli iba
         obživujúci pôžitok, aký som mávala, čítajúc ich, pre ich číru slovenskosť, pre nenútený, zo
         zdravého žriedla vyvierajúci humor — ale i že dojímali ma svojím teplým, idealistickým
         cítením, ktorému pôvodca zrejme nechce sa priznať, ukrývajúc ho pod všelijakú životnú
         prózu. Ono však jednako tam hreje, nedá sa utajiť.
   </p>
   <p>
    Kukučín je rozhodne najslovenskejším spisovateľom-beletristom, nie však len preto, že je
         čajsi rodeným znateľom života slovenských dedín a mestečiek i jeho pravdivým opisovateľom,
         ale najmä pre spôsob reči, akou nám o nich rozpráva. Ona lahodí slovenskému čitateľovi a
         nevdojak vnuká mu istotu, že tu i predmet, i jeho líčenie sú rýdzo slovenské. Tá jeho reč
         je koreňa oravského, ale veď v tom koreni obsažená je rýdzosť celej strednej slovenčiny.
         Orava dala nám najslovenskejšieho básnika, Hviezdoslava, i najslovenskejšieho prozaika,
         Kukučína, ktorí obaja vždy majú pohotovú zásobu slovenských výrazov pre všetko ako vari nik
         iný. Zato však napríklad ani Sládkovičov „Detvan“ alebo Tajovského próza, ani rozprávky
         Timravy alebo Horalove preklady z Przerwu-Tetmajera, zo zvolenského, liptovského a
         novohradského koreňa nie sú menej rýdzo slovenské.
   </p>
   <p>
    Keď sa začítame do Kukučína, zbadáme, že jeho zvláštny spôsob rozprávania, ktorý nie je
         nijakým priučeným umením, alebo iba po svojsky rozvitý ľudový sloh, najintímnejším sa javí
         v jeho slovenských témach — veď nimi sa tvoril, z nich vyrástol. Ale zato i v jeho
         najväčších dvoch dielach („Dom v stráni“ a „Mať volá“), ktoré vzaté sú zo života
         chorvátskeho, nám oddialenejšieho, nás najviac očarúva jeho slovenské rozprávanie i
         slovenské nazeranie na veci a ľudí — a tým i zbližuje a milými nám robí tieto diela, s
         toľkou láskou a hlbokým porozumením líčiace charaktery chorvátskych ľudí. V tom je ukážka,
         ako Slovák vie porozumieť Slovanovi.
   </p>
   <p>
    I jeho veľký patagónsky cestopis, patriaci vlastne do svetovej literatúry,
    <sup>
     [
     <a class="footnote" href="#ftn.id2583426" name="id2583426">
      28
     </a>
     ]
    </sup>
    vyhral by veľmi, keby to kúzlo slohu mohlo byť s ním prenesené do cudzích rečí.
   </p>
   <p>
    V reči prvých jeho prác v „Slovenských pohľadoch“ ešte nebadať nijakej, nad bežnú úroveň
         ich stavajúcej odlišnosti. Ako mladý začiatočník nebodaj neosmelil sa vystúpiť so svojou
         pôvodnosťou, len podroboval sa bežným v ten čas (pod redakciou Vajanského) vývojovým
         úpravám v reči, napr. i premiesťovaniu zvratného „sa“ spred slovesa za sloveso k nemu
         patriace, čo nevhodne upotrebené robilo reč núteno neprirodzenou. On sám tak ani nepísal,
         bolo to i s inými vtedajšími požiadavkami dielom tlačovej korektúry. Pozdejšie pomaly
         sprostil sa všetkého, čo ho v reči tiesnilo, a ona zjavila sa nám vo svojej pravej,
         uvoľnenej výraznosti, i zaujala si nás — a Kukučín zaiste i v budúcnosti podrží svoj vplyv
         pri upravovaní slovenského písomného slohu, — ku čomu azda dovedú nás i samotné rozsiahle
         štúdie slovenských nárečí.
   </p>
   <p>
    Ktorí sme ho znali osobne, želieme za ním i ako za dobrým človekom a priateľom. Pre
         svoju súcitnosť, hoci jej nikdy nestaval na obdiv, býval i ako lekár nadužívaný. V osobných
         veciach býval hodne uzavretý pred zrakmi, čo mu nemohli porozumieť. I okúňal sa za svoju
         citovú mäkkosť, i sám sa jej bránil — ale ubrániť sa jej nevládal. Podliehal jej i vo
         veciach, ktoré potom vyvolávali v ňom duševnú trýzeň, čo sa jej do konca nesprostil. Zaiste
         tá hlodajúca trýzeň zapríčinila i jeho nevysvetliteľné odťahovanie, odďaľovanie sa od
         domoviny, ktorú vrúcne miloval; od priateľov, s ktorými v dobe najsilnejšieho vzrastu duše
         žil v duševných zväzkoch.
   </p>
   <p>
    Nás bolí srdce za ním, nech to bolo čokoľvek, čo ho od nás odťahovalo, lebo ten náš
         hlbší zväzok s ním nič nemohlo roztrhnúť. Želieme za svojím veľkým spisovateľom, ktorého
         nám smrť vytrhla, keď sa práve prichytil k novému rozmachu svojej literárnej činnosti i
         porobil si k nej všetky prípravy dôkladnými štúdiami veci. Musel odísť vzácny pracovník,
         zanechajúc započaté dielo, na ktoré už toľko živej sily ducha vynaložil.
   </p>
   <p>
    Roku 1902 vo svojich „Cestopisných črtách“ v „Slovenských pohľadoch“, opisujúc svoj
         pobyt v Záhrebe, píše: „Zrazu sme sa octli za mestom, medzi poľami dosť pustými, kde z
         pravej strany padá pohľad na rozsiahlu pláň. Na nej, kdesi v diaľke, belie sa murovaná
         ohrada a v nej akési pošmúrne stavby. To je Mirogoj, záhrebský cintorín, miesto, kam podľa
         Horatia ,všetci pospiechame‘ a ktoré nás minúť nemôže. Rozlúštenie všetkých záhad, dokonalé
         splnenie troch najväčších hesiel, ktoré hýbu svetom: voľnosti, rovnosti a bratstva… Mnohému
         spomedzi usužovaných dietok božích neostáva druhej útechy, iba výhľad na toto posledné
         útočište, na tento koniec všetkých nerestí. On dáva sily a odvahy, aby sa znášalo bez
         reptania to často tak ťažké bremeno života.“
   </p>
   <p>
    A hľa, práve on, náš Kukučín, ktorého tam nadišli tieto trúchlivé myšlienky, teraz ta sa
         dostal na svoj posledný odpočinok, akoby to ozaj za seba bol napísal.
   </p>
   <p>
    Odpočiň si, drahý náš, tam, u bratov, u milej ženy, a potom navždy tu u svojich!
   </p>
   <p>
    A duša Tvoja u Boha a vďačná pamäť u Tvojho národa.
   </p>
   <p>
    (1928)
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2583200" name="ftn.id2583200">
        25
       </a>
       ]
      </sup>
      <span class="emphasis">
       <em>
        strávil bol leto u Slávikovcov na Dobronivej
       </em>
      </span>
      — bolo to roku
               1890. Dobronivský farár Ján Slávik (1855 — 1934) bol Kukučínovým priateľom a za ženu
               mal mladšiu (nevlastnú) sestru Eleny Šoltésovej Izabellu (zomrela v roku
               1941).
     </p>
    </div>
    <div class="footnote">
     <p>
      <sup>
       [
       <a class="para" href="#id2583221" name="ftn.id2583221">
        26
       </a>
       ]
      </sup>
      <span class="emphasis">
       <em>
        Marina O. Horváthová
       </em>
      </span>
      — (1859 — 1947), herečka a recitátorka
               martinského Slovenského spolku, ktorá ešte pred tým, než sa stretla s Kukučínom (v
               roku 1889) dostala spolu s ním prvú cenu na dramatickom súbehu vypísanom v „Národných
               novinách“. Horváthová za hru „Slovenská sirota“ a Kukučín za hru „Komasácia“.
     </p>
    </div>
    <div class="footnote">
     <p>
      <sup>
       [
       <a class="para" href="#id2583272" name="ftn.id2583272">
        27
       </a>
       ]
      </sup>
      <span class="emphasis">
       <em>
        „zákonník“
       </em>
      </span>
      — Ján Slávik použil toto prímenie aj ako svoj
               pseudonym v článku „Niečo o Kukučínovi“ v „Živene“ II, 1911, str. 2 — 8.
     </p>
    </div>
    <div class="footnote">
     <p>
      <sup>
       [
       <a class="para" href="#id2583426" name="ftn.id2583426">
        28
       </a>
       ]
      </sup>
      <span class="emphasis">
       <em>
        jeho… patagónsky cestopis, patriaci vlastne do svetovej
                  literatúry
       </em>
      </span>
      — Šoltésová ho zaraďuje do nej nesprávne, len na základe
               tematiky.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2583584">
       </a>
       Dojmy z Kukučínovho románu „Bohumil Valizlosť Zábor“
      </h2>
     </div>
    </div>
   </div>
   <p>
   </p>
   <p>
   </p>
   <p>
    Pochopiteľné je, že Kukučín, keď ho osud odtrhol od rodnej zeme, prestával spracúvať
         slovenské témy, opisoval prostredie, v ktorom skutočne žil, a z toho prostredia vyrástol i
         jeho veľkej hodnoty román „Dom v stráni“. Čítali sme ho s pôžitkom a obdivovali s hrdosťou
         toto vynikajúce dielo slovenského pera, ale cítili sme vždy i ľútosť, že ono nevyvrelo z
         nášho slovenského žriedla. Podobne máme sa k jeho už po prevrate vyšlému dielu „Mať volá“,
    <sup>
     [
     <a class="footnote" href="#ftn.id2583610" name="id2583610">
      29
     </a>
     ]
    </sup>
    ktoré nám napodiv výrazne predstavuje život chorvátskych vysťahovalcov (s
         ktorými i on sa vysťahoval) v Južnej Amerike s verným individualizovaním každého z nich, s
         podrobnou znalosťou ich zamestnaní, ako si ho svojím statočným usilovaním vydobývali, i
         vôbec s dôkladnou znalosťou tamojších pomerov. Ani jeho cestopisné diela nás nemôžu tak
         zaujať, ako si zasluhujú. Je isté, že nech sú písané v niektorej svetovej reči, nájdu
         veľkého ocenenia pre zvláštne, jemu vlastné znázorňovanie videných vecí a zjavov.
   </p>
   <p>
    Ale keď pozdejšie, po jeho druhom návrate z Ameriky, boli uverejnené jeho „Košútky“ a „Klbká“,
    <sup>
     [
     <a class="footnote" href="#ftn.id2583640" name="id2583640">
      30
     </a>
     ]
    </sup>
    to nás hneď vzpružilo, lebo to už zasa bolo niečo z nášho slovenského bytia.
         „Košútky“ a „Klbká“ boli príbehy, akoby ukážky z revolučnej doby predošlého storočia,
         úryvky bez začiatku a bez ukončenia, ale boli z nášho života a svedčili o bedlivom,
         podrobnom stopovaní našej minulosti z tej doby. Čakali sme teda na nové práce z nachystanej
         látky, lebo sme vedeli, že pracuje v svojej utiahnutosti.
   </p>
   <p>
    Ale prv, ako sme sa mohli dočkať radosti z očakávanej jeho práce, nečakane zasiahla nás
         zvesť o jeho smrti…
   </p>
   <p>
    No jeho rukopisy oddala skľúčená, chorobou trápená jeho vdova, pani Perica Bencúrová,
         Matici slovenskej v stave, v akom ich odumrel. Nedostalo sa mu ani stihu na ich záverečné
         zrevidovanie. Keď potom vyšli tlačou, bolo ich, nám dotiaľ neznámych, vyše šesť zväzkov —
         takú silu práceschopnosti dokázal za ten pomerne krátky čas. Akoby sa zrazu všetky sily v
         ňom boli obnovili.
   </p>
   <p>
    Z tých šiestich štyri tvoria jedno dielo: román „Bohumil Valizlosť Zábor“ — a môžem z
         presvedčenia tvrdiť, že týmto, obsahom až preplneným, románom Kukučín veľkým rozmachom
         nahradil nám to, čo nám za dlhé roky mlčania bol ujal.
   </p>
   <p>
    Sotva sa do začiatku tohoto diela začítame, už vidíme i cítime, že autor je v ňom celý
         doma. Doma celou obstanovkou i osobami, i každým ich slovom, akoby ani nikdy nebol býval
         oddialený od domova. Tí traja farári, čo na hegľavých dedinských vozoch z druhej, ak nie až
         z tretej stolice viezli sa do Tesnej Bane na svadbu jedného spomedzi seba, sú nám hneď ako
         starí známi. Mladým zaťom je práve Bohumil Valizlosť Zábor, farár z Badišova, hrdina tohoto
         románu; starejším Ďuro Dechtiar, mohutne i do výšky, i do šírky urastený chlap, farár z
         Hrabovca, so svojou tichou, beznáročnou ženičkou, ktorá každú chvíľu musí mierniť jeho
         hrmotné, prostoreké spôsoby; a družbom je driečny, mladý Peter Spevák, farár z Posadiny.
         Dechtiar hneď z príchodu v priúzkom a dlhom priechode do dvora svadobného domu mal hlučnú
         slovnú potýčku so svojím voziarom a kurátorom cirkvi, Michalom Skokanom, o tom, ako mu bolo
         treba vtiahnuť cez tesný priechod, putňu na boku voza priviazanú vopred odviazať, poľakané
         žriebä odduriť napred alebo nazad atp.; ostatné slovo však pri tej príležitosti podržal
         húževnatý, vykrúcaný kurátor proti prudkému, výbušlivému farárovi, pričom však nezameškal
         starostlivo chytiť mu, z voza chrbtom zliezajúcemu, neisto balancujúcu nohu a postaviť
         bezpečne na vyčnievajúcu vozovú stupku. U Kukučína s jeho všade podloženým utajovaným
         humorom sa to výborne číta, ale i osoby výborne charakterizuje.
   </p>
   <p>
    Potom pri olovrante zas Bohumil Valizlosť nenáročky prezradí nám podstatu svojho
         zmýšľania a závažie svojho charakteru. I pri nežných pohľadoch svojej mladuchy a
         rozhovoroch spoločnosti, medzi sebou sa oboznamujúcej, hlavnou starosťou mu bolo, aby jeho
         ľudia, ktorí jeho a jeho svadobníkov sem doviezli, kurátor Skokan a dvaja poprední mládenci
         z Badišova, boli pozvaní sem k stolu medzi spoločnosť. Dechtiar ho s hnevom zahriakol, lebo
         on, hoci dobrý Slovák, už ako zeman nechcel rozmaznávať sedliakov, i domáci, malomešťania
         nemeckého koreňa, tiež boli zarazení, lebo videli v tom stvrdenie zlých zvestí o
         nastávajúcom zaťovi, akoby patril medzi akýchsi nebezpečných buričov, no on stál na svojom,
         že títo dobrí ľudia z lásky a ochoty doviezli ich sem, nehľadiac na svoju súrnu robotu v
         poli, treba im teda úctu preukázať i skutkom, nielen peknými slovami. I stalo sa po jeho
         vôli, hoci patričným pocteným to nebodaj ani nebolo príjemné.
   </p>
   <p>
    Po svadbe, ktorá bez nás sa odbavila, stretáme sa s našimi známymi až doma pri ich
         riadnej i mimoriadnej činnosti v Rubárskej stolici. (Keďže „nomina sunt odiosa“,
    <sup>
     [
     <a class="footnote" href="#ftn.id2583788" name="id2583788">
      31
     </a>
     ]
    </sup>
    autor drží sa pseudonymity ako pri osobách, tak i pri názvoch obcí a stolice.)
   </p>
   <p>
    V Rubárskej stolici je Badišov dosť nepatrná dedina, predtým fília ozubinskej
         evanjelickej cirkvi. Nedávno sa osamostatnila, vyvolila si za farára Bohumila Valizlosťa
         Zábora, odchovanca Štúrovho a syna vyslúžilého čuhárskeho rechtora Jonatana Zábora, ktorý
         prišiel bývať k synovi do novej peknej fary. V starej, otrhanej, zanedbanej škole býval
         rechtor Samuel Primitivus Robko z Robkova, v pijanstve zaviaznutý starý mládenec
         zemianskeho rodu. Mal pri sebe len sestru Žanku, ktorá ani z domu nevychádzala. Okrem nich
         nebolo v Badišove popánených ľudí, a nečudo, že mladá farárka sprvoti ťažko tam privykala,
         najmä keď muž, hoci starostlivý o ňu, mal vždy iné, vážnejšie veci na mysli. Bývalo jej
         pusto v priestrannom dome a dvore, navyknutej na tesnotu rodnej Tesnej Bane. Nevedela si
         nájsť spôsobu, ako sa zblížiť s ľudom, hoci každý deň videla, ako muž a svokor nenútene
         obcujú s ním. Tento jej clivý stav autor naznačuje s jemným porozumením, iste mal
         príležitosť pozorovať ho v skutočnosti.
   </p>
   <p>
    Sympatická a spolu i rešpektovaná osobnosť je Jonatan Zábor so svojou bohatou, nie v
         školách, ale v pracovitom živote nastrádanou múdrosťou, spojenou s nekonečnou dobrotou
         srdca — vždy hotový stavať to oboje do služby dobrej veci, pomáhať ľuďom vo veľkých i
         malých veciach, kde ako sa dá. I neveste on nebadane pomáhal vžiť sa do úlohy dobrej
         farárky.
   </p>
   <p>
    Sám Bohumil Valizlosť Zábor naskrze nemal ambície stať sa románovým hrdinom. Všetku
         svoju silu iba k tomu mal namerenú, aby za svoj ľud, za jeho duševné i hmotné povznesenie,
         urobil, čo sa urobiť dá, cez všetky prekážky, bez bázne a bez otáľania, ako ich učil ich
         majster, ich čajsi posvätný vzor, Ľudovít Štúr. Obaja Záborovci išli neúnavne za jedným
         cieľom, otec s oddanou vierou v dobro v ľuďoch, syn s rezkou energiou. Tak nepatrný Badišov
         stal sa hybnou silou celého okolia.
   </p>
   <p>
    Život slovenského ľudu zná Kukučín od koreňa — veď rovno z neho vyšiel. Zná jeho
         zmýšľanie, jeho samorastlú múdrosť; zná dôkladne i všetky jeho roboty, starosti i domáce
         okolnosti, preto jeho postavy z ľudu sú jadrné, od vnútra navonok vyhranené, a to každá po
         svojom. U neho nenájdeme šablónovitej imitácie, ale učíme sa poznávať svoj ľud v jeho
         slabých i v jeho silných vlastnostiach. Vidíme to i u Badišovanov: u rozumného a tvrdého,
         ale i panovačného kurátora Drozdíka, u úhybného, zavše i dvojjazyčného richtára Hamuľu,
         ktorý nechcel si pohnevať vplyvných pánov, ale jednako našiel si spôsob zachrániť svojskú
         vec, proti ktorej páni brojili, hoci nejakým úskokom. Bača Hamuľa je zaujímavý originál v
         svojom panovaní na salaši a Michal Ranostaj typ vytrvale a premyslene pracovitého človeka,
         ktorý z úplnej chudoby svojou usilovnosťou dopracoval sa k peknému majetku. Ich ženy tiež
         sú dobre utrafené v rozdielnosti svojich pováh.
   </p>
   <p>
    Ale v tomto diele Kukučín k najbežnejšiemu svojmu predmetu, k slovenskému dedinskému
         ľudu a k nemu patriacej inteligencii, nevyhnutne musel sa rozšíriť i na živel, ktorým
         dotiaľ málo sa zaoberával: na slovenské zemianstvo, vykorisťujúce ľud a dusiace slovenský
         život.
   </p>
   <p>
    Nám, starým slovenským spisovateľom, nejeden raz vytýkalo sa ako výplyv nedemokratického
         ducha, ako nejaká márnivá záľuba, že radi vťahujeme do svojej beletrie zemanov, že túžime
         po nich, po ich priazni, miesto aby sme sa sami ráznejšie schápali, atp. Po vyjdení môjho
         románu „Proti prúdu“ mne sám Kukučín sa bol posmieval, že v ňom zaliečam sa zemanom, aby
         som ich na našu stranu naklonila — a teraz, hľa, vidím z tohoto jeho na dôkladných štúdiách
         založeného románu, ako on sám musel sa zapriasť do toho zemianskeho problému u nás, lebo
         nemožno mu vyhnúť, i keby sme ho ako chceli ignorovať.
   </p>
   <p>
    Kukučín tu, pravda, nezalieča sa zemianstvu, ale rozpísať o ňom sa musel. Ukazuje
         naskutku, ako ono zúrivo ubíjalo hneď prvé zjavy nášho národného prebúdzania a pridávalo sa
         k cudziemu živlu, vystupujúcemu s bezmiernym vyvyšovaním seba, chcejúc si tým poistiť stálu
         povýšenosť nad vlastným ľudom, ktorý držalo v poddanstve a biede. Poddanstvo a bieda iste
         bývali aj inde, ale zúrivé odnárodňovanie vlastného národa, v tom nebodaj dosiahlo rekord
         práve slovenské zemianstvo. Pre pravdu však treba uznať, že v tej tvoriacej sa vtedy
         slovenskej inteligencii bolo i hodne zemanov statočných, za pravdou idúcich duší, ale tí
         práve preto sa k vplyvu nedostali a iní sa tým odstrašili pridať sa k prenasledovanej veci.
   </p>
   <p>
    Nedeľné školy, zakladané obetivými farármi a rechtormi, ku ktorým zanedbaný, ale chtivý
         ľud čulo sa obrátil, páni zrušili, že sú to školy politické, protivlastenecké. To bol
         počiatok systému udusiť každú novú slovenskú školu už v zárodku. Spolky miernosti, tiež
         farármi zakladané, prenasledovali i preto, aby ľud, mravne i telesne pijanstvom nivočený,
         ostával hlúpy a bezvládny v ich moci, preto, aby panské pálenice čím viac mohli na biednom
         ľude zarábať. Autor o tom hovorí:
   </p>
   <p>
    „Maďarčina a pálenka boli dary, ktorými zemianstvo pozdvihlo svoj kraj. Maďarčinou
         hľadelo ho pozbaviť osobitnej reči, svojho rázu a mravu; pálenkou ho otravuje a zhoväďuje.
         Zemianstvo videlo v maďarčine moc, slávu a budúcnosť, v pálenke hlavný prameň bohatstva pre
         seba. V svojej slepote nevidelo, že maďarčinou prišlo o svoj pravý význam v krajine a
         pálenkou pracuje na skaze vlastného kraja.“
   </p>
   <p>
    A takí boli všetci tí Ozubinskí, Smoleckí, Zahradnickí, Drobniakovci, Raškovci, ktorých
         nám ukazuje v tomto diele, tiež každého v svojej osobitej povahe. Inak ľudia temer
         bezduchí, hlavne svojmu sebectvu slúžiaci. Jedine mladý Lacko Ústeľnický je medzi nimi
         šľachetný, tichý, ale slovenskú pravdu neohrožene vyznávajúci charakter, spolu so svojou
         sestrou Lujzkou, a môžeme si to len tak vysvetliť, že Jonatan Zábor býval ich prvým
         učiteľom a bol v ich rodičovskom dome ctený ako priateľ, tým viac, že bol tiež zeman. Pod
         jeho vplyvom sa brat so sestrou tak vyvinuli. Zemani stolice pri voľbách vyvinovali horlivú
         dôvtipnosť a rečnícky talent, keď závodili medzi sebou o úrady. A keď ich dosiahli, konali
         ich pohodlne, po starom zvyku, bez duševného trudu. Veď nedostatky, často i priestupky,
         zakrylo maďarské vlastenectvo. Kto maďarsky hovorí, ten je, rozumie sa, už tým samým múdry
         a vyvýšený. A k maďarskému vlastenectvu sa tak prichádzalo, hovorí autor, že na neumelých
         bola nastrojená pasca: Uhor. Do nej lapali Slovákov a miešali ich s Maďarmi, a keď umelí
         pod Uhrom rozumeli Maďara, tak nezbadane premieňali Slovákov na Maďarov. A keď v tom smer
         dávali hlavne zemani, aký div, že predprevratoví slovenskí spisovatelia nevyhnutne sa
         zapodievali nimi? Veď nemohla ich nenadísť žiadosť pohnúť svedomím zadubených
         odnárodňovateľov a vzbudiť aspoň v lepších dušiach prirodzenú lásku k svojeti, ktorá pýta
         sa k doplneniu charakterovej hodnoty človeka. Podnet k tomu mali stále a spracovali ho
         každý zo svojho hľadiska. Len neznajúci našich pomerov mohli sa na tom pozastavovať a
         usúdiť napríklad o mojom „Proti prúdu“, že v ňom sledovala som intencie postaviť práve
         zemana za obhajcu slovenskej veci.
   </p>
   <p>
    No i Kukučín popri tých obyčajných, hrubšieho zrna zemanoch našiel si i jedného
         zvláštneho, zjavne od nich sa líšiaceho, ktorý je najdistingvovanejšou osobou tohoto románu
         i postavením, i osobným vystupovaním. Je to župan stolice Uzdic de Zemrud, Blatna et
         Ozubinis. No nie pre starodávny rod a vysoké postavenie nám je zaujímavý, ale pre svoje
         duševné šľachtictvo, ktoré máva moc očarovať ľudí i bez zemianskych diplomov. Ale jeho
         zemianski druhovia práve preň ho akosi nemali v láske.
   </p>
   <p>
    Pre ľúbostnú zápletku v mladom veku s peknou i duševne spanilou Judkou, horárovou
         Hudákovou dcérou, ku ktorej chodieval preoblečený za sedliackeho mládenca, násilím bol ho
         odstránil otec do Viedne, kde stal sa obľúbeným vo svojich kruhoch, pozdejšie zas ako člen
         vyslanectva v Madride podobne vývodil vo vysokej spoločnosti, ale sa i zadĺžil. Pre tieto
         dlhy ho otec kategoricky odvolal domov a oženil ho s bohatou grófkou pri takých poriadkoch,
         že ona mala spravovať i svoj, i jeho majetok a disponovať dôchodkami. Jemu bolo ponechané
         iba neveľké panstvo po matke. Tak mu županstvo nebolo nevhod, prácou ho nepreťažovalo a
         reprezentoval ho skvele. Keď v nádhernom magnátskom obleku — sám v sebe pekný človek —
         viezol sa na svojej hrdej štvorke, hajdúch na koni pred ňou, druhý pri kočišovi, všetko v
         paráde, bolo to vždy veľkolepou slávnosťou pre celý vidiek. Svoju úradnú úlohu predsedania
         v zhromaždeniach konal hladko, diplomaticky, s miernym ironickým úsmevom pri zrážkach
         stoličných klík medzi sebou, pri ktorých on vlastnými záujmami nebol zúčastnený.
   </p>
   <p>
    K nemu teda, ktorý nevystatoval sa svojím maďarským vlastenectvom, obrátili pozor
         štúrovskí Slováci Rubárskej stolice, a zaujímavé je sledovať autora v určovaní charakteru
         Uzdica, ku ktorému zrejme ťahá ho srdce. On ho neurobí hrdinom slovenskej pravdy, keďže
         skutočnosť nevykazovala takého príkladu medzi naším zemianstvom v panujúcom tábore, lež
         práve ukazuje na ňom, ku ktorému nepochybne tiež má svoj živý vzor, ako ani hlbšie, pravdu
         milujúce duše nemali dosť mravnej sily postaviť sa proti urputne zavládnuvšej skrivodlivej
         verejnej mienke.
   </p>
   <p>
    Uzdica najlepšie poznáme z jeho vlastných výrokov o sebe a o svojich druhoch, napríklad
         na stoličnej, virtuózne opísanej kongregácii v Posadine, kde i hlúčok dedinských chlapov,
         zo zástupu zemanov ozazeraných a okrikovaných, dostavil sa za svojimi farármi do zasadacej
         siene a tam strhla sa búrka pre návrh Bohumila Valizlosťa Zábora, aby sa rokovalo i
         slovensky, keď veľká väčšina prítomných maďarsky nerozumie. Slovenské hlasy hlučne
         prisviedčali návrhu, maďarské mu s odsudzovaním a vyhrážkami odporovali. Vtedy opatrný
         župan Uzdic prerušil zasadnutie, aby zamedzil hroziace horšie zrážky so zlými následkami, a
         súkromne bol upraviť slovenských farárov (medzi nimi i dvoch katolíckych, Chovanca a
         Maduniaka, v národnej veci tuho spoludržiacich s evanjelickými) do bočnej izby, aby sa o
         spornom návrhu mohlo najprv v užšom kruhu porokovať. Keď potom vyzval stoličných pánov ísť
         s ním k Slovákom, osopil sa na neho slúžny Baltazár Ozubinský, nahnevaný, že župan návrh
         hneď na mieste neodmietol, že také histórie robí s ním.
   </p>
   <p>
    „Čože nám povedia? Azda sme kradli, alebo zabíjali?“
   </p>
   <p>
    Uzdic však pohotove:
   </p>
   <p>
    „I kradli, i vysotili, i vysúdili, i zabili. Bolo všetkého po troche.“ Uzdic pozeral na
         nich veľmi vážne. „Vidíte, my zemania z týchto krajov, kde panuje slovenčina, sme ju
         zapredali. Nestratili sme slova za ňu, keď ju zabíjali. Máme sa čo hanbiť. Zemania z iných
         krajov ju odsúdili a zaškrtili a my sme jej boli na pohrebe, nestratili sme slova. Ešte sme
         šli holdovať na kar. A máme sa čo i báť ešte. A ak neumrela celkom? Keby tak vstala a
         spýtala sa nás: ,Čo ste robili, zemskí páni, keď iní skladali na akadémie, na múzeá a
         divadlá? Kde sú vaše dary na moje potreby? Ktorý ma zastal, keď ma zabíjali?‘ Majú nám títo
         čo povedať, ak by chceli, a my môžeme čušať, hanbiť sa, pozerať do zeme, lebo sme sa
         poškvrnili krvou zabitej.“
   </p>
   <p>
    No Baltazár Ozubinský hrdo pozdvihol hlavu a osvedčil sa, že veľkosti a sláve vlasti
         obetuje hoci život, nie to zbytočnú vec, i vytýkal županovi, že sa stavia proti verejnej
         mienke celej krajiny. Uzdic odpovedal:
   </p>
   <p>
    „Nie som ja z tých, amice! Ja som už len z nášho vlasteneckého košiara. Postaviť sa
         proti verejnej mienke musel by byť Štúr, alebo aspoň len badišovský Zábor, keď nie taká
         ozruta ako Dechtiar alebo Chovanec. Zo mňa by nevykresal ani ako najmenšieho z nich. My sme
         priveľmi privykli znášať pomery, aké sú.“
   </p>
   <p>
    Ozubinský mu vytýkal:
   </p>
   <p>
    „Vynášaš ich, akí sú? Ale sú ozajstní zemania? Zábor je z druhej stolice, i Dechtiar. V
         čom sa preukázali? Dechtiar ešte-ešte. Aspoň vie vyťať traktu, keď sa raz chytí — ale
         zácelský Uhliar je sprostý sedliak, tí druhí málo odchodnejší. Katolíckym už poklepú po
         prstoch v Orlovej. Naučia ich hľadať kamarátstva.“
   </p>
   <p>
    Uzdic ho pozavracal:
   </p>
   <p>
    „Nevieš, odpusť, čo pletieš. Zábor je cudzí v stolici?
   </p>
   <p>
    Nevieš, že jeho otec urobil v Čuhároch a okolí viac dobrého, ako všetky naše kaštiele
         vospolok? Naučil ich čítať, písať, obrábať polia, štepiť stromy, včeláriť. Vedia žiť ako
         dobrí, statoční ľudia. O mladom som málo počul. Dnes sa ozval prvý raz v sbore. Ale,
         prepáč, poviem ti hneď, neprišiel pýtať vicišpánstvo a slúžnodvorstvo. Či pýtal niečo pre
         seba? Pýtal iba to, čo sme my zapredali za naše úrady a hodnosti. Z výšky našich hodností
         pozeráme naň, na bedára, aký je červiak.“
   </p>
   <p>
    Čušali vraj všetci, i sám Baltazár. Ale slovenská vec jednako nič nevyhrala, lebo „zákon
         je zákon“ — vraj. Potom slovenskí farári s veľkým úsilím presviedčali sýtych pánov, že ľud
         hladuje a musí sa mu pomáhať, aby nevymrel hladom, ale keď im Zábor nakladal na svedomie,
         aby svoje zásoby zemiakov nedávali do páleníc, ale ľudu ich popredali, zhúkli na neho ako
         na najhoršieho nepriateľa, ktorý ich chce orabovať.
   </p>
   <p>
    Ale Kukučín nezabúda ani na chyby svojho Uzdica a na záhady v jeho povahe. Nezamlčal
         nielen jeho mladíckeho hriechu, že z lásky do nešťastia priviedol Judku, ale ani vnove, že
         on, nad všetkých vynikajúci, svetaskúsený pán, na ktorého hľadí celá stolica, za jednu noc
         premárnil sumu peňazí, ktoré vydobyl pre potreby stolice, hoci pri svojej stálej peňažnej
         tiesni ani nevedel, ako, odkiaľ by ich mohol nahradiť. V panskej ľahkomyseľnosti išiel sa v
         karty hrať, hoci vedel, že v tom nemáva šťastia. No peňazí viac ešte vyhádzal Piťovi, keď
         ho triafal do srdca svojou neodolateľnou hrou na husle, najmä keď sa vracal k piesni „Od
         Oravy dážď ide“, ktorú si kedysi spievavala Judka.
   </p>
   <p>
    Po tomto nespodievanom výčine nasledovala u neho akási čudná ochablosť, že sa nikde
         neukázal, ani o svoje povinnosti sa neuchýnal, ponechal voľnú ruku Baltazárovi Ozubinskému,
         čo ten hneď i využil po svojej chuti.
   </p>
   <p>
    Je len prirodzené, že Uzdic veľmi si obľúbil starého Zábora, človeka mäkkej duše, akou v
         jadre bola i jeho duša, ale mal k nemu, ako i k jeho synovi, i zvláštnu úctu pre ich mravné
         zásady a pre silu vôle k ich plneniu. „Ach, títo ľudia vedia kŕmiť mocnou vierou svoje
         snahy a v nej oceľovať krehké sily. Odkiaľ im ona prichodí, práve keď je najhoršie?“
         vzdychol si pri rozhovore s nimi. Cit ho tiahol k nim, citom vplývali na neho, ale ich
         mravnej sily nebolo u neho, životom rozmaznaného. Len tvrdohlavosť mal miesto nej, čo vidno
         i z toho, že v tej dobe ochablosti po strovení cudzích peňazí bol hotový radšej pustiť si
         guľku do hlavy, ako popýtať svoju ženu, peniazmi oplývajúcu, o výpomoc. A bol by to i
         spáchal, nech ho Slováci, hlavne Jonatan Zábor, z tej kalamajky nevytrhnú s pomocou
         majetnej seniorovej Kuchynkovej, ktorá s nimi drží, nehľadiac na muža druhej strane
         oddaného.
   </p>
   <p>
    Keď Slováci Uzdicovi potom po spravodlivom vybavení sporných vecí dávali najavo svoju
         vďaku, neodmieňal sa im novými sľubmi, keď nebol istý, či by ich mohol splniť.
   </p>
   <p>
    „U vás budem už len hosťom niekedy, zriedkakedy, v neobyčajné príhody — ale keď budem
         môcť, ušetrím i zastanem pravdu. Pomôcť lahodne pomôžem. Nieto sily, spôsobu. Byť úplne s
         vami medzi štyrmi očami i verejne z nás len máloktorý zdolie. Naša sila ochabla, vôľa
         zhrdzavela,“ povedal starému pánovi v rezignovanej samokritike pri dúpnej lipe. A to je
         charakteristika všetkých tých našich zemanov, ktorí boli po ľudsky dobrí, ale k svojmu
         národu sa nepriznali, ani mu pomocou neprispeli.
   </p>
   <p>
    Nuž Kukučín výborne vylíčil našich zemanov, ale cítime, ako bolelo ho srdce, že Uzdica
         nemohol preukázať ako nášho. S Jonatanom Záborom sa však uspokojuje: „— a ste predsa len
         náš, hoci nie zásadami a skutkom, tak aspoň rodom a pôvodom.“ V Uzdicovi vystihol tú
         slovenskú náladovú citovosť, ktorá uhorskému zemianstvu i pred cudzinou dodávala nimbus
         akejsi osobitej ušľachtilosti. Že väzí v nej prvok slovenský, to sa nespomínalo.
   </p>
   <p>
    Ľúbostného živlu v dobrom zmysle nie je mnoho v tomto rozsiahlom diele, ale pri
         bohatosti celého jeho obsahu to ani nepostrádame. Dva zaľúbené páriky z ľudu, Janko Drozdík
         s peknou červenovlasou Žofkou Ranostajovou a Pavko Hudák, syn Uzdica a Judky Hudákovej, so
         svojou Katkou Ranostajovou, zaujmú si čitateľa svojou zdravou láskou, bez falše a
         sentimentálnosti. Manželstvo Bohumila Valizlosťa Zábora s Máriou Hoľušovou bolo uzavreté
         viac zo sympatie a vzájomnej dôvery v dobré vlastnosti jednej i druhej strany, a vydarilo
         sa, hoci duša mužova viac patrila jeho národným úlohám ako domácnosti. O niekoľko rokov
         zdôverila sa Mária seniorovej Kuchynkovej, že na svoj domov v Tesnej Bani už skoro celkom
         zabudla, celým svojím bytím zakotvila tu, u muža, kde sprvoti tak ťažko privykala, kým
         nepochopila ducha tu panujúceho. A z práce „Klbká“, s týmto románom značne súvisiacej,
         dozvedáme sa, ako pozdejšie v zhonbe revolučnej Maďari zlapali vynikajúcich Slovákov a
         sputnaných hromadne odvážali ich do žalárov, že vtedy Mária s dvoma svojimi chlapcami
         zobrala sa, inak plachá domárka, za mužom, hoci jej to on vážne zbraňoval, bojac sa, že
         chce prosiť o milosť pre neho, čo by len unížilo vec, ktorej slúžil. No nedala sa
         odstrašiť, ponad Váh preliezla, šúchajúc sa po jedinom, pozostavšom brvne, keď most bol
         zobratý, a dotklivá, ale naskrze nie sentimentálna bola scéna v Banskej Bystrici, kde sa
         zišla s mužom a dorozumeli sa. Tam sa ukázalo, že žena dospela k výške svojho muža po
         svojom spôsobe, že je to manželstvo vysokej úrovne.
   </p>
   <p>
    Zato manželstvo Uzdica, o ktorom dosť málo je reči, ukazuje sa neharmonickým. On voskrz
         gentleman, ona, hoci grófka, je viac prakticky založená a za skúpu pokladaná. On i telesnou
         krásou vynikajúci, ona nepekná, jemu len rodičmi nanútená. Nemal k nej lásky, po ktorej ona
         túžila. Ale bola dobrá gazdiná, dozerala si pri všetkom i rozumela sa do vecí. Oproti
         podriadeným prísna, ale i uznanlivá, teda hodna úcty. Pod vplyvom seniorovej Kuchynkovej,
         rodenej zemianky, nadobudla viac porozumenia pre veci dejúce sa okolo nej, čím napokon
         zaujala si i muža za seba.
   </p>
   <p>
    No jednako ani tento nemoderný román nie je bez hrdinu ľúbosti, akou prekypujú moderné
         romány našej doby. Tým hrdinom je Elečko Stupický, chudobný zeman, panský úradník, darebák
         a nemravník, nemilosrdne poháňajúci poddaný ľud do panskej roboty, ale sám strániaci sa
         akejkoľvek práce, vysedávajúci radšej v krčme. Jeho nestydaté, vytrvale opakované, slepo
         náruživé prenasledovanie Žofky Ranostajovej, verenice Janka Drozdíka, znešváruje tento
         román. Ale i to patrí k skutočnostiam doby, keď sedliak nemal záštity proti zemanovi.
   </p>
   <p>
    Akým je Kukučín výtečným znalcom ľudu, tak vyniká i poznaním kraja. Neopisuje nám ho
         naschvál, ale my ho vidíme jeho očami, kade nás vodí cestami-chodníkmi svojich ľudí. I
         rozlohu obcí, ako sa ide z ktorej do ktorej — ba ešte aj ich nevyberané, samorastlé
         pomenovania, to patrí spolu nerozdeliteľne. V tom chudobnom, ale milom, sviežom kraji musí
         byť taký, a nie inakší ľud, ako je tento Kukučínov. Najlepšie sa to cíti pri krásnom obraze
         kosby sena pod Hrbáčom s rozvažitými kosci a sviatočne vyobliekanou, veselou mladou
         čeľaďou, rozsypanou po lúčinách, i so všetkými príhodami, roztržkami a domŕzaniami medzi
         Čuhármi a Badišovom, ktoré Jonatan Zábor svojím vždy dobre uhádnutým zmierovaním utíšil — i
         s vychudnutými, hladujúcimi chlapmi, ktorých nikde neprijali do roboty preto, že patria do
         spolkov miernosti.
   </p>
   <p>
    No k tomuto obrazu nevyhnutne patrí ešte i Kukučínova slovenčina. Iba ona je hudbou k
         jeho textu. Plynie bystro, priezračne, nezná prekážok, prihne sa podľa potreby, je
         sebestačnou bez násilnosti. Ani to jej neuberá z rýdzosti, že upotrebuje niektoré v ľude
         udomácnené cudzie výrazy, alebo že sa v niečom prehreší proti ustálenej forme, lebo i v tom
         zachováva charakter rýdzosti. Keď Kukučín povie, že pán bol veľmi
    <span class="emphasis">
     <em>
      náramný
     </em>
    </span>
    , čeľaď sa ho bála, to by sme my zaobišli, že pán bol
         mrchavý, ukrutný ap. On označí ľudovým výrazom, že opasok je
    <span class="emphasis">
     <em>
      zánovný
     </em>
    </span>
    ,
         kde my by sme museli vysvetľovať, že je temer nový, málo opotrebovaný. U neho domce,
         nemajúce miesta v dolinke,
    <span class="emphasis">
     <em>
      museli podísť do briežku
     </em>
    </span>
    . Ráno,
    <span class="emphasis">
     <em>
      kým slnce nestačilo rosu vypiť
     </em>
    </span>
    — strom bol
    <span class="emphasis">
     <em>
      obsypaný
            jagotným mítorom kvapiek
     </em>
    </span>
    . A to všetko číta sa s pôžitkom.
   </p>
   <p>
    Zato padá nám do očú v jeho poprevratových spisoch, že pri jeho veľkom poznaní ľudí a
         vecí (napr. ľudových a remeselníckych prác), o nich hovoriac, často priveľmi zachádza do
         podrobností, že mohlo by to účinkovať i únavne. Ale vpravde i to je obohatením obsahu, lebo
         každá tá podrobnosť osebe je zaujímavá.
   </p>
   <p>
    Druhé, čo predtým u neho nebývalo a teraz v týchto prácach zhusta sa javí, že i svojim
         osobám, i sám sebe (autorovi) rád dáva hovoriť v akýchsi obrazoch, podobenstvách, keď sa
         naskytuje vec, o ktorej treba premýšľať. On za seba iste má plné právo používať tento
         spôsob, lebo to je ovocie jeho nadania, pozorovania a skúsenosti, ale keď tak dáva hovoriť
         i svojim osobám, tým trochu narušuje svoje individualizačné umenie pri nich. No to sú len
         malé nedostatky.
   </p>
   <p>
    Vcelku však Kukučín týmto svojím posledným dielom navrátil sa celý k nám, k svojeti.
         Naším je v ňom celou svojou dušou; vžil sa bez výhrady naspäť do svojho slovenského života
         — do toho predprevratového, ktorý nám tu ukazuje.
   </p>
   <p>
    Od prevratu píšu sa už i u nás iného rázu romány, ako to zmenené pomery a nový beh sveta
         donášajú — ale Kukučínov „Bohumil Valizlosť Zábor“ podrží svoju i literárnu, i historickú,
         i obživujúcu hodnotu, kým Slováci a ich spisba budú žiť. Nemôže stratiť cenu dielo, v
         ktorom ukazujú sa nám počiatky našej národnej obnovy, ubíjané síce, ale jednako držiace
         svoju pozíciu až do prevratu. A bez nich by prevratu na Slovensku vôbec nebolo mohlo byť,
         lebo nebolo by sa našlo na ňom slovenského života.
   </p>
   <p>
    (1931)
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2583610" name="ftn.id2583610">
        29
       </a>
       ]
      </sup>
      <span class="emphasis">
       <em>
        po prevrate vyšlému dielu „Mať volá“
       </em>
      </span>
      — román vyšiel až koncom
               roku 1926 a začiatkom roku 1927
     </p>
    </div>
    <div class="footnote">
     <p>
      <sup>
       [
       <a class="para" href="#id2583640" name="ftn.id2583640">
        30
       </a>
       ]
      </sup>
      <span class="emphasis">
       <em>
        Ale keď pozdejšie, po jeho druhom návrate z Ameriky, boli uverejnené
                  jeho „Košútky“ a „Klbká“
       </em>
      </span>
      — Šoltésová tu neformuluje celkom presne, lebo
               román „Mať volá“ vyšiel po druhom návrate Kukučínovom z Južnej Ameriky (vrátil sa na
               jar 1926), zároveň s časopiseckým uverejnením prózy „Košútky“ („Slovenské pohľady“,
               január 1927).
     </p>
    </div>
    <div class="footnote">
     <p>
      <sup>
       [
       <a class="para" href="#id2583788" name="ftn.id2583788">
        31
       </a>
       ]
      </sup>
      <span class="emphasis">
       <em>
        „nomina sunt odiosa“
       </em>
      </span>
      (lat.) — mená sú nemilé
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2584642">
       </a>
       Janko Jesenský šesťdesiatročný
      </h2>
     </div>
    </div>
   </div>
   <p>
   </p>
   <p>
   </p>
   <p>
    S Jankom Jesenským stretla som sa prvý raz, keď som ako mladá žena po prvý raz bola na
         návšteve u jeho mamy. Sedeli sme spolu na kanape a rozhovorom oboznamovali sme sa navzájom,
         Liptáčka a Novohradčianka, so svojím minulým dievčenským životom, pričom druhá bláhala
         prvej, že mohla žiť a pohybovať sa v slovenskej spoločnosti, a tešila sa, že odteraz tu, v
         Martine, už i ona bude požívať to vytúžené dobrodenie. Medzi tým rozhovorom prišiel nie na
         vlastných nôžkach, ale varovkyňou nesený malý, ale udatný čiernooký zurvalček v kabanke.
         Oči mu leteli k mame a letmo sa zastavili i na mne, akoby s otázkou: Čo tu chceš? No hneď
         vystrel oproti mame rúčku, ona mu s úsmevom lásky položila do nej kúsok bieleho cukru, on
         obrátil hlavu naspäť k dverám, i odniesol si do kuchyne utopiť cukor, po ktorý si prišiel,
         v svojej kávičke, v očiach očakávanie chystaného pôžitku.
   </p>
   <p>
    To bolo naše prvé oboznámenie, krátke a bez slova, ale zostalo mi v pamäti ako milý
         obrázok.
   </p>
   <p>
    O roky pozdejšie, keď jemu pribudli dvaja mladší bratia a môjho, za kamarátstvom
         bezmierne lipnúceho syna neodolateľne priťahovali veselé, rušné a hlučné zábavky na
         Jesenských dvore, nechcela som ho už pustiť zo šetrnosti k pani Jesenskej, ktorej tie
         temperamentné zhony už museli ísť na nervy. Ale následok toho bol, že môj syn, neodolajúc
         pokušeniu, bez môjho vedomia uvrzol ta a náš pes, naša všetkým martinským chlapcom známa
         Luna, lipnúca za Ivanom tak ako Ivan za kamarátstvom, vyhľadala ho tam, aby nestratila
         svoju činnú účasť na zábavke, a v svojej slepej horlivosti zadrhla Jesenských mačku. Potom,
         pravda, zdúpneli všetci chlapci a rozutekali sa. Ivanovo hrešenie Luny nič nespomohlo.
         Schúlený dostavil sa domov a prestal chodiť do Jesenských pre Lunin zločin.
   </p>
   <p>
    Potom cez roky, kým naši chlapci boli roztratení po maďarských školách, sme ich akosi
         stratili z očí. Janka Jesenského počali sme si všímať, až keď už ako dospelý mladý človek
         sa zjavoval v martinskej spoločnosti, v ktorej nebol zvlášte sympaticky prijímaný, lebo
         jemu samému na sympatiách nezáležalo.
   </p>
   <p>
    To boli časy, kde naša mládež zjavne počala neuznávať autoritu našich starých, pohŕdať
         ich starými náhľadmi, vytýkať im zaostalosť, v ktorej schválne chcú udržiavať i mladých
         atp.
   </p>
   <p>
    Janko Jesenský iste tiež nebol nekritický oproti starým, ale ani oproti mladým. Sám bol
         len v začiatkoch svojho vývinu, ale už mal svoju vlastnú hlavu, ktorú si cez všetky fázy
         svojho vývinu i podržal až posiaľ.
   </p>
   <p>
    Keď počal uverejňovať svoje práce v našich časopisoch, ani tie sme neprijímali bez
         vytýkania, najmä jeho nelahodiacu nám prózu, kým sme boli v štádiu vystavovať v svojej
         mladej beletrii samé krásne vzory ľudí a pomerov k nasledovaniu, a až keď sme tieto
         jednostranne výchovné intencie pod vplyvom našich i nenašich zrelých autorov prekonali,
         pochopili sme, že podstatná úloha beletrie je hlbšia a ťažšia, ako sme sa nazdávali,
         poznávajúca ľudí a ich život zo všetkých strán, dobrých i zlých, v tom chaose
         nepochopiteľností.
   </p>
   <p>
    Janko Jesenský bol z tých, ktorí sa vystavovaním pekných vzorov vôbec nezapodievali.
         Iste nedôveroval v ich žiadúci úspech.
   </p>
   <p>
    Jeho básne bývali azda od počiatku i znalcami uznávané, a prostí čitatelia čítavali ich
         so záujmom i pre bezprostredne do spoločnosti zasahujúce, najmä ľúbostné ich námety, i pre
         dráždivosť ich perziflujúceho podávania. A dobre sa čítali vôbec, že každá z nich svojím
         charakteristickým spôsobom povedala niečo, čo pútalo i utkvelo v mysli, bledej prázdnoty
         tam nebolo.
   </p>
   <p>
    *
   </p>
   <p>
    Počiatkom vojny v putách odvedený Janko Jesenský zasa nám zmizol z očí, a to nadlho.
         Žili sme vtedy v navalivšej sa na nás biede, temnote a hluchote, v našej stráženej
         odlúčenosti od sveta nesmeli sme sa dozvedieť ani najmenšej pravdy o tých svetodejných
         udalostiach, ktoré nás na život a na smrť zaujímali. Z cenzurovaných zvestí novín utvárali
         sme si raz dobré, druhý raz tým horšie kombinácie, ale v tých dobrých sme sa vždy sklamali
         a čo ďalej hlbšie upadávali sme do tupej beznádejnosti, najmä pre strašný rozvrat v Rusku.
   </p>
   <p>
    A tu zrazu v tú najťažšiu tmu nečakane prenikol k nám tajnými cestami oslňujúci lúč
         istej nádeje — a to v podobe rukopisu jedinej krátkej básne,
    <sup>
     [
     <a class="footnote" href="#ftn.id2584848" name="id2584848">
      32
     </a>
     ]
    </sup>
    ktorý išiel z ruky do ruky…
   </p>
   <p>
    To bol boží posol!
   </p>
   <p>
    Po rokoch telesného i duševného utrpenia, tupej beznádeje a skľúčenosti toto šťastné
         poslanie obživujúcej radosti do srdca národa!
   </p>
   <p>
    Jediná krátka báseň urobila ten blahý zázrak a tá báseň niesla na sebe všetky
         charakteristické známky básnickej tvorby Janka Jesenského, ale obsahom bola dovysoka plná,
         preplnená láskou čistou, láskou hlbokou k svojmu národu, k celej svojeti, a nenávisťou k
         jej vrahovi.
   </p>
   <p>
    A v tejto básni ukázala sa nám predtým vždy akousi vzdorovitosťou zahalená duša jej
         autora vo svojej vnútornej pravdivosti a nečakanej vrúcnosti.
   </p>
   <p>
    Kto ju chce hlbšie poznať, nech si prečíta celú zbierku veršov „Zo zajatia“ od Janka
         Jesenského, a iste zakúsi, že pri tej hĺbke myšlienok a rýdzosti citu stratia sa všetky
         sarkazmy, oprávnené i hádam neoprávnené, vôbec všetko, čo sa nám na ňom nepáčilo, a zostáva
         nám pre neho správne, sympatické porozumenie.
   </p>
   <p>
    A jeho poprevratová próza?
   </p>
   <p>
    Čítať ju je zdravým a veselým pôžitkom. Človek nevychádza zo záujmu a nechce sa mu knihu
         odložiť. Tvár nemôže zvážnieť pre časté krátke výbuchy smiechu, dobrá vôľa trvá i po
         odložení knihy. A triafaní ľudia nemôžu sa cítiť urazenými, lebo i oni stávajú sa
         čitateľovi sympatickými.
   </p>
   <p>
    Spisovatelia takého humoru sú vzácni nielen u nás.
   </p>
   <p>
    Janka Jesenského nech nám Boh živí v celej sviežosti jeho duševnej i telesnej sily.
   </p>
   <p>
    (1935)
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2584848" name="ftn.id2584848">
        32
       </a>
       ]
      </sup>
      <span class="emphasis">
       <em>
        v podobe rukopisu jedinej krátkej básne
       </em>
      </span>
      — ide o Jesenského
               sonet „Slovenčine“ („Mňa z tisíc ciest len jedna cesta láka…“), ktorá sa na Slovensko
               dostala v roku 1917
     </p>
    </div>
   </div>
  </div>
 </body>
</html>
