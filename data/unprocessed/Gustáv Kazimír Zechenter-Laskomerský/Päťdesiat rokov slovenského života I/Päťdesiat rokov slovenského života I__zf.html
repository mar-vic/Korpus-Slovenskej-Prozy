<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2522962">
       </a>
       Vlastný životopis
      </h2>
     </div>
    </div>
   </div>
   <p>
   </p>
   <p>
   </p>
   <p>
    Narodil som sa
    <sup>
     [
     <a class="footnote" href="#ftn.id2522978" name="id2522978">
      1
     </a>
     ]
    </sup>
    4. marca 1824 v Banskej Bystrici o siedmej hodine ráno. Ako mi matka
         rozprávala, akási múdra osoba poslúžila dobrou radou, podľa ktorej ma, biedne malé
         pacholiatko, dali na baraní kožuch, aby mi narástli kučeravé vlasy. Má to mať nepochybný
         účinok, ale mne sa raz kučery chytiť nechceli; zato sa mi štica v mojom už blízo
         sedemdesiatom šiestom roku ešte dobre drží. Dom, v ktorom som sa narodil, patril vtedy
         istému Wernerovi, robotníkovi medeného hámru;
    <sup>
     [
     <a class="footnote" href="#ftn.id2523107" name="id2523107">
      5
     </a>
     ]
    </sup>
    pred šiestimi rokmi, keď som ten dom navštívil, mal ho už staviteľ Holleš a bol
         na jedno poschodie vytiahnutý. Tu som rástol, a prvý dej, čo sa vládzem rozpamätať, keď —
         tak sa zdá — vo mne skrsla prvá iskra citu, pamäťou zachytená, bol okamih, keď ma slúžka
         niesla na rukách a ja som naľakaný trúbami a bubnami začal škrečať. Ako pozdejšie vysvitlo,
         bolo to v kapitulskom kostole na Vzkriesenie. To sa zdá kľúčom k odomknutiu môjho duševného
         chápania. Prvý účinok teda boli muzika a strach, ktoré moju myseľ prebudili. Zatým
         nasledovala zasa myšlienková temnota… No tiež viem, že u suseda vypukol oheň a zhorel i
         vrch nášho a či Wernerovho domu. Po ohni nasledovali dažde, a u nás krovu ešte nebolo —
         tieklo nám cez sklepenie do izieb. Rodina, tetka Elizabeta Aschnerová, Ščehovíčka a neviem
         kto ešte prišli na tú zvesť z Kremnice nás navštíviť a potešiť, a pamätám sa, že sa večer
         líhalo do postelí pod dáždnikmi; pod nimi spali a pri všetkej biede robili rozličné žarty.
         Keď zatým pokrývali dom, náš pes pudel, naučený driapať sa za mačkami po starom krove,
         teraz sa driapal po novopobíjanom, ale sa nemohol pazúrmi držať, skĺzol a spadol na dvor
         začudovaný nad nezdarom. Pracujúci tesári so smiechom vykrikovali za ním: „Aha, stonoha!
         Nebudeš nám ty remeslo odoberať!“
   </p>
   <p>
    Dodatkom mi ešte prišlo na um, že pri mojom krste otec bol v rozpakoch. Povolal si síce
         kmotrov, komorského predstaveného
    <sup>
     [
     <a class="footnote" href="#ftn.id2523156" name="id2523156">
      6
     </a>
     ]
    </sup>
    Jozefa Paresa a pani Katarínu Reythovú, vdovu po banskom radcovi, ale aby si
         nemohli myslieť, že chce azda mať od nich zisk, zastupovali ich pri mojom krste zo špitála
         a či z opatrovne povolaní žobrák Richter a jeho žena, za ktorú kresťanskú službu otec na
         odmenu dal im po dvadsiatniku.
    <sup>
     [
     <a class="footnote" href="#ftn.id2523181" name="id2523181">
      7
     </a>
     ]
    </sup>
   </p>
   <p>
    Keď som podrástol, brávala ma matka so sebou do „komorhofu“
    <sup>
     [
     <a class="footnote" href="#ftn.id2523200" name="id2523200">
      8
     </a>
     ]
    </sup>
    k ujčekovi, banskému radcovi Karolovi Roesznerovi, vlastne jeho sestre, vydatej
         Kolinázyovej. Jej muž, ako sa sám raz omylom nazval, Kolinázy von Anton,
    <sup>
     [
     <a class="footnote" href="#ftn.id2523217" name="id2523217">
      9
     </a>
     ]
    </sup>
    zeman a zbankrotovaný kupec v remenných jeleních nohaviciach do čižiem, bol u
         ujčeka takým domovým gazdom. Taká návšteva bola pre mňa epochou. Matka ma vycifrovala
         nevídane: krátka kabanka z čierneho zamatu, biele plátenné nohavičky okolo členkov zúžené,
         s čipkami, a také aj na rukávoch a okolo hrdla, na hlave nadutá remenná, lopte podobná
         čiapka. Také bolo moje sviatočné rúcho!
   </p>
   <p>
    Na všedný deň, pravda, bolo iné. Moje pulidery hotovila mama z otcových nohavíc, ale nie
         ich pristrihnutím, preinačením. Nie ver’; krátka to bola robota. Spodnú čiastku nohavíc,
         niečo vyše kolien, nakoľko potreba vyžadovala, jednoducho odstrihla a potom mi ich
         natiahla, a že mi predsa boli privysoké, uviazala mi ich miesto trakov širokým motúzom
         okolo krku. Táto nadmier slobodná, pohodlná šata zodpovedala úplne nohaviciam a čo bolo
         pritom užitočné, nepotreboval som náprsník. Predný otvor na nohaviciach, predtým rázporok,
         nestál mi, ako by prichodilo, pod bruchom, ale na prsiach. Také maličkosti nás nemýlili.
   </p>
   <p>
    Hlavu a nohy som mal zriedka pokryté. Ak bolo treba chrániť hlavu pred úpalom slnca
         alebo pred dažďom, vyšla matka do filagórie lebo na padláš, kde ako bibliotéka v radoch
         stáli rozličné ročníky vysokých obnosených otcových klobúkov, takrečené „geletky“,
         pochytila najpríhodnejší z nich a šmyks, vrhla mi ho na hlavu. No, pravda, že sa mu moja
         hlava nemohla primerať, a tak zletel, pokiaľ mohol, a zastavil sa mi na pleciach, ba keby
         jeho vrchnák nebol býval silný, bol by som ho mohol nohami vyzuť. Ale i tu starostlivá ruka
         matkina vedela pomôcť: hrdúsila klobúk okolo partice motúzom tak dlho, kým sa klobúk
         nezmraštil a na mojej belavej hlave, knísajúc sa sem-tam neostal sedieť. Ak k tomu bolo
         treba v neprajnom počasí ešte i nohy zaopatriť, slúžila mi za ochranu obuv najstaršieho
         brata alebo otca, pravdaže, už poriadne znosená. Ale mňa nemýlilo také vystrojenie a kukal
         som do sveta veselým, spokojným zrakom.
   </p>
   <p>
    Pri návštevách u tetky v „komorhofe“, obyčajne popoludní, hrala veľkú úlohu v ten čas
         ešte nie tak veľmi rozšírená káva, podávaná na olovrant. Tetkina pološerá izba na poschodí
         razila kávovou usadlinou kyslastého pachu, ba i samé náradie, veľmi prosté, i jej oblek tým
         páchli, áno, honosili sa brunastou kávovou farbou. Pri strebaní tohto premileného moku
         dôverný, nevyčerpateľný rozhovor točil sa hlavne okolo „naničhodných slúžok terajšieho
         sveta“. Mne ako prílepkovi boli ľahostajné tieto veľadôležité rozhovory, keďže som mohol
         chrúmať a lízať chlieb s maslom alebo i s medom, ba niekedy i s vlašskými orechy. V tých
         časiech ani dospelejšia mládež nedostávala ešte na olovrant kávu, ako teraz pri návštevách
         býva priam častovaná i pečienkou a rozličnými pečivami; nie veru, museli sa obísť s
         mliekom, cmarom, maslom, medom a obyčajne s domácim chlebom, alebo — ako so zvláštnou
         poctou — s rožkami. Nuž a veru tiež boli zdraví a zabávali sa ako teraz, ak nie lepšie,
         aspoň nenútenejšie.
   </p>
   <p>
    Ujčeka Roesznera som málo vídal, a keď som ho videl, triasol som sa, majúc veľký rešpekt
         pred ním. Bol to pán statného, imponujúceho zovňajšku. Šedivec peknej, zdravej farby,
         oholenej tvári, vysokej plnej postavy. Jeho reč bola zreteľná, patetická, krok pri rovnom
         vystretom tele — vážny.
   </p>
   <p>
    Raz na mena, prekvapiac ho, hrali mu divadlo
    <span class="emphasis">
     <em>
      Schneider Fips
     </em>
    </span>
    , v
         ktorom mali úlohy i môj brat Nácko a sestra Fánka. Fánka hrala majstra krajča Fipsa, a
         veľmi podarene. Ujček mal Fánku veľmi rád a s jeho dcérou, sesternicou Emíliou, veľa
         prebývala v komorhofe. Hra išla dobre, starý pán mal radosť. Obecenstva bolo povolaného
         drahne, no nechýbal som ani ja, a mal som sa čomu čudovať, veď ja som do tých čias ešte ani
         prmpulíka nevidel; div mi oči nevyskočili.
   </p>
   <p>
    Ujček ako komorský správca (Kammerverwalter) a banský radca, ako vážna osobnosť celého
         baníctva Zvolenskej stolice dostával istú peňažnú sumu na „tabulu“. Bolo to vtedy vo zvyku
         pri banských zasadnutiach, poradách, ktoré sa odbavovali v komorskom úrade a banskí
         úradníci podochodili počnúc od Hronca a jeho okolia: z Polhory, ba až hen z Tisovca, z
         gemerského Bystrého, Vajskovej, Krámlišťa — predtým i z Jarabej — z Ľubietovej, Moštenice,
         Poník, Španej Doliny, Starých Hôr, Tajova, z bystrickej huty, zo železného hámru, z
         medeného hámru atď. a po odbavených poradách obedovali u komorského správcu. Porady i obedy
         bývali vo veľkom tereme. Ujček dal prinášať k takým príhodám zvláštne jedlá z Prešporka,
         Viedne. Keď si inak nemohol zaopatriť mäsa z diviaka, upotrebúvali zvláštny, nebárs ľudský
         spôsob umelého dorábania diviny. Na dvor vypustili mladé ošípané, hajdúsi korbáčmi bili,
         naháňali tieto obete ľudskej lakomosti, tĺkli ich, hnali, kým umorené neklesli, potom im
         naliali do pysku vriacej vody a zaklali; tak pripravené mali dostať chuť divých svíň. Či
         tak bolo, zo svojej skúsenosti neviem; ale buď pokroku na pochvalu rečeno, nepočujem, že by
         tak ešte teraz trýznili ošípané.
   </p>
   <p>
    Ujček, nepamätám ktorého roku, prešiel na Vindšachtu
    <sup>
     [
     <a class="footnote" href="#ftn.id2523411" name="id2523411">
      10
     </a>
     ]
    </sup>
    a ako najstarší banský radca zastupoval hlavného komorského grófa Schweitzera.
    <sup>
     [
     <a class="footnote" href="#ftn.id2523427" name="id2523427">
      11
     </a>
     ]
    </sup>
    V Banskej Bystrici v úrade boli ešte dvaja jeho nástupcovia: Nándory a zatým
         Koch. Po revolúcii ten úrad zanikol. Pozdejšie celý dom, opustený banským úradom, prejal
         potom už samostatný a vyšší lesný úrad, totiž lesná správa, a ona podnes
    <sup>
     [
     <a class="footnote" href="#ftn.id2523470" name="id2523470">
      12
     </a>
     ]
    </sup>
    tam prebýva a úraduje. V starších časiech, o ktorých tu bola reč, lesné úrady,
         spojené pri štiavnickom komorskom grófstve, boli podriadené banským úradom.
   </p>
   <p>
    Za úradovania ujčeka Roesznera v komorhofe bol prijatý do kancelárie môj brat Nácko, aby
         sa priúčal a aby sa stal dospelým na banskú akadémiu. V tom čase, ako sa i s Náckom stalo,
         mohli mladíci i bez filozofických tried prejsť na akadémiu. Za konanú službu dostal malú
         dennú odmenu a niečo si zhospodáril na voskových sviecach, aké vtedy v úradoch boli vo
         zvyku.
   </p>
   <p>
    Dostávali sme nezriedka návštevy z Kremnice. Tak mi utkvela v pamäti návšteva tetky
         Aschnerky (umrela deväťdesiatšesťročná v Banskej Bystrici, roku 1892) s deťmi Teodorom a
         Tónkom. Teodor už viac rokov hnije v Prešporku, kde ako kapitulský umrel na suchoty.
    <sup>
     [
     <a class="footnote" href="#ftn.id2523510" name="id2523510">
      13
     </a>
     ]
    </sup>
    Tónko, môj bratanec, ktorého dobrú dušu veľmi ľúbim, žije tu v Kremnici ako
         mestský pokladník a má drahných potomkov po svojich šiestich vydatých dcérach. On je mojím
         súdruhom v „tartli“.
   </p>
   <p>
    Keď sa tieto návštevy vracali Kremničanom, vzali i mňa so sebou. Ale povážiť treba, že
         sa vtedy takéto návštevy konali s malými výnimkami pešo cez vrchy: Tri kríže, na Jamu,
         Ortúty, Králiky, Kordíky, Tajov, alebo na Malachov. Podľa toho akí chodáci, cesta trvala
         štyri, päť, šesť, ba i viac hodín. Drobčil som, kým som vládal; keď už nešlo, vzala ma
         posluha na chrbát, kde som unavený zaspal. Zase ma zložili, a to tak striedavo išlo ďalej.
         Jednotlivé dojmy tej cesty ostali mi len v podajedných bodoch a akoby vo sne zachované. To
         viem, že sa sestra Fánka bavila najviac so mnou. Slnce sa už klonilo proti kalvárii, keď
         sme sa spúšťali Sohlergrundom,
    <sup>
     [
     <a class="footnote" href="#ftn.id2523525" name="id2523525">
      14
     </a>
     ]
    </sup>
    oproti kaplnke Anny. Ujčekov Aschnerov dom stál — a stojí už pod štvrtým
         majiteľom oproti Trojkráľovej jame. (I túto už zasypali roku 1900.) Ujček nás prijal
         láskavo a mne, ukonanému, hoci som vykonal len malú čiastku cesty pešo, dali, ako i všetkým
         druhým, ponajprv kúpeľ na nohy. Zatým nasledovala výdatná večera a po večeri mne hneď
         odvisla hlava. Uložili ma ešte kým ostatní stolovali a usnul som oblečený, ako som bol, na
         pohovke. Neviem ja nič, čo sa ďalej so mnou dialo. Po tuhom spánku rozdrapím oči a prvé, čo
         mi do nich padlo, bol osvietený oblok — ale akosi inde a inakšie stál ako obyčajne. Kdeže
         som ja? Nemohol som sa hneď domyslieť a vynájsť. Bolo mi clivo, volám úzkostlivo, ale
         ticho, na matku. Vtom badám, že ktosi pri mne leží a hniezdi sa. „Neboj sa, Gustík, to som
         ja, tvoj ujček.“ Tu som ešte len prišiel k sebe a prišli mi na um vrchy a doly, čo ma delia
         od maminky. Lebo maminka ostala doma. Začal som fikať a rosička púšťala sa mi očami a
         noštekom. Ujček ma kojil, a netrvalo dlho a zase som zatvoril urosené obločnice. Keď som
         ich poznove otvoril, už nebolo nikoho pri mne, a v bočnej izbe stál rákoš.
    <sup>
     [
     <a class="footnote" href="#ftn.id2506416" name="id2506416">
      15
     </a>
     ]
    </sup>
    Pri nastolených raňajkách v spoločnosti bratancov pozabudol som už na všetky
         trampoty, bôle a vzdychy. Po obede chlapci ma zaviedli do Aschnerovho druhého domu, pre
         ktorý moja mať pozdejšie viedla so svojím bratom i proces a ho ako spolumajiteľka aj
         vyhrala. V skromnom dome nás nič tak nezaujímalo ako záhrada a v tej višne pri zadnom
         plote. Tam sme sa pásli. Rozhovor pri našich zábavách a podnikoch bol kus tvrdý: tí chlapci
         boli slabí Slováci, a ja som bol slabý Nemec. Bol by si ja ešte ako-tak pomohol svojou
         nemčinou, akú som počul od svojich rodičov, ale tento kremnický a či blaufuský dialekt mi
         bol často nedostižný.
    <span class="emphasis">
     <em>
      Aubi, aubi — flugs, štruppen, appel, tu mi indi fis bé,
            šlimp
     </em>
    </span>
    , čo toľko znamená, ako: „Jaj, jaj, chytro, skákať, jablko, nohy ma
         bolia, zlý.“ Jednako sme sa svorne a dobre zabávali.
   </p>
   <p>
    Mohol som byť asi päťročný a či viac, keď otec dostal rozkaz presťahovať sa na Ponickú
         Hutu, ktorú doteraz spravoval z Bystrice. V Ponikách dovtedy býval jemu podriadený hutman Droždiak,
    <sup>
     [
     <a class="footnote" href="#ftn.id2506474" name="id2506474">
      16
     </a>
     ]
    </sup>
    ktorý v otcovej neprítomnosti opatroval hutu; ale toho jednu nedeľu v lete na
         pôjde vo veľkej horúčosti porazilo a otec musel sa vybrať na Hutu bývať. Deti okrem mňa,
         najmä chlapci, potrebovali ďalšie školské vychovanie, preto ostali v Bystrici na starej
         hospode pod opaterou sestier, vlastne staršej sestry Fánky. Bolo to podjeseň, keď sme
         podujali cestu na Ponickú Hutu.
   </p>
   <p>
    Prišli veľké vozy s rebrinami z Dúbravice, naložili na ne batožinu, potom vysadli
         rodičia so mnou, a tak konal som prvú cestu svojho života na voze. Cestou ma zaujímala
         každá skala, kríž, strom, vozy, kone a voziari, obzeral som všetko pozorne, až kým som tam
         kdesi nad Mičinou v matkinom lone neusnul.
   </p>
   <p>
    Zosadli sme v takzvanom majstrovskom dome, starom, drevenom stavisku s jednou izbou,
         komorou a kuchyňou. Kuchyňa stála v otvorenom pitvore pred otvorom do izbových veľkých
         železných kachieľ. Dvor so stajňami, drevárňami a chlievmi bol dosť priestranný. Okná na
         izbe štvoruhlasté, asi na päťdesiat cm. Spávali sme v komore. — A aký šťastlivý som ja bol
         v tejto biednej hospode! Novota, hoc i nie príjemná, ma tešila. S radosťou som načúval
         zarána kikiríkanie kohútov a krákorenie hydu cez malé okienko, opatrené drevenými
         mriežkami. Celý ten byt páchol myšami. Ja som bol uvelebený; ako sa cítili moji rodičia v
         tejto klietke, o to som ja starosti nemal.
   </p>
   <p>
    Ale dlho sme v tomto červami zhlodanom stavisku nebývali. Keď sa zo susedného hutmanovho
         Droždiakovho domu jeho gazdiná vypratala, prešli sme my ta bývať. Tento dom už bol
         pohodlnejší, hoci ešte tiež vždy skromného rázu. Bol tiež z dreva, ale dôkladnejší,
         objemnejší a pohodlnejšie stavaný. Z ľavej strany pitvora boli dve izby, prvá, väčšia, bola
         salónom, druhá, proti dvoru a menšia, bola spálňou. Z pravej strany pitvora bol poriadny čeľadník.
    <sup>
     [
     <a class="footnote" href="#ftn.id2506542" name="id2506542">
      17
     </a>
     ]
    </sup>
    Rozumie sa, vo dvoch izbách okrem mohutných železných kachieľ opatrených
         dookola múrikmi a lavicami boli i kozuby, ktoré zimným časom ozaj veľmi spríjemnili izby,
         najmä pri priadkach, keď sa okolo pece a kôška — kozuba — okrem čeľade zišli i susedky a
         moja dobrá usilovná matka kolovratom doplňovala veselú spoločnosť. Kuchyňa bola taká istá
         ako v majstrovskom dome; o sporákoch v ten čas ešte ani chýru nebolo, chlieb sa pekával v
         objemných kachliach. Kachle z izby boli opatrené rúrami, kde sa obyčajne varili raňajky.
         Otec s matkou píjavali kávu. Otec v tejto čeľadnej izbe večeriaval. A to boli moje
         najblaženejšie hodiny, keď pri praskaní a blčaní brezového dreva na kozube ženičky drugali
         na kúdeliach, spievali a rozprávali hrozné poviestky a moje kurča driemajúce pod krížovatým
         stolom čvirikalo. V tomto detskom raji zadriemal som potom i ja. Zobudil ma otec, keď
         prisadol ku striedmej večeri a podstrčil mi pod nos obľúbenú praženicu… Salón bol otcovi i
         za pisáreň.
   </p>
   <p>
    Na jar a v lete stal sa svet pre mňa na všetky strany širším. Keď deti v Dúbrave zhŕňali
         lístie pod statok na podstielanie, vyhľadal som i ja slobodnú prírodu, staval som mucháriky
         z hliny pokryté sklom, s dierkou zapchatou malým kolíčkom a vpúšťal som do nich muchy. Na
         troskových hálňach,
    <sup>
     [
     <a class="footnote" href="#ftn.id2506599" name="id2506599">
      18
     </a>
     ]
    </sup>
    mne už v každom kúte známych, kopal som dolne, jamy a staval pece, maše,
    <sup>
     [
     <a class="footnote" href="#ftn.id2506610" name="id2506610">
      19
     </a>
     ]
    </sup>
    ako to len od takého malého baníka mohlo vystať. Pri týchto pilných prácach som
         mal viac seberovných vrstovníkov, haviarskych, mašiarskych synov,
    <sup>
     [
     <a class="footnote" href="#ftn.id2506634" name="id2506634">
      20
     </a>
     ]
    </sup>
    ale najúprimnejšou mojou dôverou honosil sa môj sused Štefan Halbedinský. Ako
         ten kedykoľvek pod naším oblokom zahvizdol, hneď som vyliezol z diery ako kuna a dlho a
         bedlivo ma musela slúžka na obed alebo na olovrant dulovať, kým ma pri mojich prácach s
         kamarátom zahrúženého našla.
   </p>
   <p>
    Na vchode do domu okrem dvier, vo dne dokorán otvorených, boli pripravené asi na meter
         vysoké dvierka, mriežky. A tu bolo mojou samopašnou zábavou, že keď statok popred dvere i s
         býkom z paše domov prechodil, zavesil som sa na tie mriežky na pántoch a vozil sa na nich
         von, a keď som statok volaním podráždil, zase sa dnu skrúcal. Ale tu ma zašla pokuta. Lebo
         práve ako prechodila holengajúc hlavou susedovie zlá Belaňa, vytiahli sa pánty mriežok a ja
         pác na preddom, a mriežky na mňa. Zvreštím a div od strachu dušu nevypustím. Nuž ale
         ochranná matkina ruka s pár pravidelne načítanými buchnátmi Gustíka skoro zas ukojila. No
         viac sa už potom Gustík na mriežkach nerozvážal. Keď som sa zatým z pitvora z bezpečného
         miesta prizeral na mimo mašírujúce kravy, tak sa mi zdalo, akoby na mňa boli hodili
         posmešný zrak.
   </p>
   <p>
    Za mašou pri fľúdroch (vodovode) rástli mohutné bodliaky, medzi nimi aj takzvaný repík.
         Semenné chlpy repíkové majú tú vlastnosť, že dotknúc sa šiat, hneď sa prichytia. Ja z
         jednej a Štefan z druhej strany úpustu stojac, ohnivo sme sa bombardovali týmito repíkmi.
         Dotierajúc na nepriateľa ja sa podám úzkym brvnom na druhú stranu, ale stupiac mimo, čľaps,
         ležal som v žľabe blízo otvoru, ktorým spadá voda na kolesá. Môj milý kamarát, pomútený
         mojím zmiznutím z povrchu zeme, odbehol preč, nechajúc ma v omáčke; a mne by sa veru zle
         bolo povodilo, keby ma voda, ktorá ma neodolávajúceho tisla dolu, bola dopravila na koleso.
         Ale zjavil sa anjel strážca. Zjavil sa v podobe mašiara čierneho ako čert, ktorý sa práve
         vybral prečistiť hrabličky povyše mňa.
    <sup>
     [
     <a class="footnote" href="#ftn.id2506726" name="id2506726">
      21
     </a>
     ]
    </sup>
    Blízko už pred otvorom, chytiac ma za pulidery zadnej čiastky tela, vyhodil ma
         ako halušku medzi bodľač na pažiť. Mokrý ako myš nevedel som sa môjmu čiernemu anjelovi
         naďakovať. Matke na oči som sa nesmel ukázať. Môj osloboditeľ, menom Porubský, podľa
         zamestnania kychtár, pojal ma za ruku a viedol hore na kychtu.
   </p>
   <p>
    Kychta v tých časiech bola vrchná časť pece s plamenným otvorom, do ktorého kychtári
         vsýpali železnú rudu s dreveným uhlím. Ľahký farbistý, obyčajne svetlý a červený plameň
         šľahal tým otvorom a vypúšťal zvláštny pach. Na železnej platni okolo otvoru mašiari
         pekávali chýrne dobré zemiaky. Tu ma môj anjel prisadil, aby som sa usušil. Učupil som sa.
         A išlo to dobre; lenže som sa musel krútiť, aby som zo všetkých strán čím skorej obschol. A
         takto, quasi re bene peracta,
    <sup>
     [
     <a class="footnote" href="#ftn.id2504440" name="id2504440">
      22
     </a>
     ]
    </sup>
    mysliac si, že je už všetko v poriadku, pobral som sa domov. Ani som netušil,
         že som ako čerstvá haluška, padnuvšia do pahreby. Pri mojom sušení a krútení nalepilo sa
         totiž na mňa uhliarskeho prachu, popola a prachu červenožltej rudy, koľko sa ho len
         zmestilo, a môj zovňajšok bol taký, že som svojho osloboditeľa v pestrých farbách ešte
         prevýšil.
   </p>
   <p>
    S pokojnou tvárou pritúlil som sa k maminke. Maminka vyvalí oči, ustúpiac dva kroky
         nazad, zalomí rukami a vykríkne; „Chlapče! Prepánaboha, čo sa s tebou porobilo?“ Prekvapený
         uvidiac, že som biedne prezradený, zohol som pokorne hlavu a vyspovedal som sa. Matka dala
         sa do čistenia, čistila ma pre usporenie času naraz i jazykom i paličkou a zasa len pre
         usporenie času nekázala sa mi vyzliecť, ale prášila a klopala zašpinené háby na mne. No a
         keď sa už viac neprášilo, marš! — poslala ma do kútika kľačať.
   </p>
   <p>
    So strážnikmi som žil v priateľstve; čo oni robili, to som rád napodobňoval, a to im vše
         po vôli nebolo. Rád som chodil na vážnicu, kde vážievali rudu a liatinu a spolu slúžila i
         za zvonicu. A to mi veľkú radosť robilo, keď som mohol zvoniť. Ja, keby ma v tom strážnik
         nebol mýlil, bol by za hodinu vyzváňal. — Tento strážnik, Eliáš, bol tuhým fajčiarom.
         Fajčil dohán, že by od neho z každého statočného jazyka koža zišla, len z jeho nie, lebo
         ten sa honosil funtovou podošvou. Zuby mal z jednej strany od tuho stisnutého ústnika do
         polkruhu vyhĺbené a ním flegmaticky crkal sliny. Keď tak žmurkajúc očami požíval fajku,
         nadišla i mňa chuť oprobovať túto slasť. Naliehal som na neho, kým mi neprepustil fajku.
         No, ale potom bolo — zle!
   </p>
   <p>
    V lete o moju chovu matka nepotrebovala mať veľkú starosť: pánboh pokryl celé ponické
         okolie darným obrusom, kde som si ja všade našiel miesta. V tom dome som dostal cmaru a či
         sadnutého mlieka, tam čierneho chleba „na vytieranie zúbkov“, ako ženičky hovorievali, s
         maslom, v šírom poli zemské orechy, lieskovce, čerešne, svinský bôb a mnohé podobné
         lahôdky, riečky nám slúžili rakmi a hláčmi, ktoré sme krátkym spôsobom hádzali do pahreby a
         upečené jedli. Lesy poskytli nám hríbov, boli mlieče, rýdziky — a tie sme na žeravé uhlie
         kládli, piekli a jedli.
   </p>
   <p>
    Otec, navštevujúc často bane na Pšeničke, na Hlinke, na Domašnej, v Žiari oproti
         Hrochoti, pri príhodnom počasí brával i mňa so sebou a s ním stúpal som i do jamy.
   </p>
   <p>
    Stala sa raz i tá uchvacujúca novina, že na Ponickú Hutu istého letného dňa zavítal
         pimprlíkový komediant. Narobilo to strašne veľa ruchu. Keď „pán pricipál“, bubnom ohlasujúc
         večerné predstavenie kráčal po obci, všetky deti okrem azda na úmor chorých klopotili sme
         za ním, načúvajúc bubnovanie a ohlášku. A nikdy za svojho života nebol som si svojej
         byrokraticko-aristokratickej prednosti a hodnosti ako syn predstaveného maše natoľko
         povedomý. A toto svoje hrdé povedomie som preniesol do praxe; nesúc vysokú hrachovú palicu,
         ja, bosý aristokrat bez vesty, kráčal som prvý za bubnom, pyšný ani španielsky grand. Keď
         komediant po dokonanom pochode všade obdivovaný, ukladajúc klopačky do prsného remeňa
    <sup>
     [
     <a class="footnote" href="#ftn.id2504560" name="id2504560">
      23
     </a>
     ]
    </sup>
    vracal sa nazad na hospodu do Kerešov, ja rozčúlený, rozpálený bežal som s
         najúprimnejšou prosbou k matkiným nohám. Ako tvrdo šlo povolenie na predstavenie, tak tým
         tvrdšie šla finančná otázka. Ja som prosil vstupné — už či tie tri vajcia, oštiepok alebo
         oval chleba. Otec, ktorý počul, ako sme sa jednali, zmäkol a dal mi šajnový groš,
    <sup>
     [
     <a class="footnote" href="#ftn.id2504585" name="id2504585">
      24
     </a>
     ]
    </sup>
    ktorý v tých nehanebných časiech nosil na priečelí vytlačených pätnásť
         grajciarov miesto skutočných troch grajciarov. Za ten šajnový groš mala slobodný prístup i
         slúžka ako moja pestúnka. A mne šťastlivému rozlievala sa radosť po všetkých žilách ani
         najsladší lekvár. Bol som medzi prvými už dávno pred predstavením, ešte dlho komediant
         kdesi na lavici hore pupkom odfukoval. Obecenstva sa nahrnulo dosť, izba bola nabitá. Kasa
         v hotových peniazoch málo dostávala, ale boli zastúpené všetky možné hospodárske plody, ba
         i priemysel predstavovali hrable, korýtka, ohreblá, lopáre atď. A tak kasa vzrástla na
         hodnú hŕbu rozličných predmetov.
   </p>
   <p>
    Čo sa týka samého predstavenia, boli sme i ja i obecenstvo úplne spokojní. Malého
         pimprlíkove šibalstvá budili veľký smiech, statní mládenci a dievky, vycierajúc biele,
         červeným mäsom lemované zuby, sprevádzali pimprlíkove vtipy i hlasitými výkrikmi: „Bodaj si
         bol zdochol!“ Keď komediant žral zrebe a potom mu pri chlapcovom fúkaní cievou do ucha z
         papule vyblkoval dym a plameň, nasledovali vzdychy starých žien; mládenci dokladali: „Ach,
         ach, ach, abyže si zhorel aj s komediantom! Nuž či to už svet videl?“ Ja som pri
         pimprlíkových výjavoch plakal od smiechu, pri komediantových produkciách a všakových košútoch
    <sup>
     [
     <a class="footnote" href="#ftn.id2504649" name="id2504649">
      25
     </a>
     ]
    </sup>
    a pri prekrúcaní sa jeho detí mi para zastala a vlasy dupkom vstávali. No bolo
         toho za šajnový groš dosť a k tomu rozčúlený nespal som celú noc.
   </p>
   <p>
    Ale konečne i moja neviazaná sloboda mala prestať. Otec si umienil zveriť ma rukám
         učiteľovým. Učiteľ býval v mestečku Ponikách, od Huty asi pol hodiny vzdialenom, a chodil
         sem v zimnom čase týždenne dva razy vyučovať hutmanské deti — v lete študenti pásli husi a
         čo inšie. Jeho univerzita a či akadémia bola u vdovy krivej Šimovej v drevenom domci, hneď
         vyše uhliarne. Keď pán učiteľ prednášal, domáca pani zobrala sa s kúdeľou do susedov a na
         jej miesto zasadli múzy.
    <sup>
     [
     <a class="footnote" href="#ftn.id2504680" name="id2504680">
      26
     </a>
     ]
    </sup>
    Učiteľ sa volal Kačička a bol na jedno oko slepý. Ženičky mi žartovne vraveli,
         že on tým jedným okom viacej vidí ako iní dvoma, lebo on u iného vidí dvoje očú, a ten u
         neho len jedno. V politickom svete pozdejšie hral vyššiu úlohu a jeho potomci tým viac. Bol
         chlap prísny a vedel si svojimi tvrdými pedagogickými prostriedkami vydobyť značnú
         autoritu. Báli sme sa ho, to je pravda, ale radi sme ho my fagani nemali. Kto nedbalo písal
         alebo „sviňu“ namachlil, musel stiahnuť dovedna všetkých päť prstov pravej ruky — totiž
         tej, ktorá zhrešila — pán učiteľ vzal feruľu a fuk s chuťou po nechtoch. Potom áno, potom
         už písanie šlo ako po masle.
   </p>
   <p>
    Možno, že už mnohý nevie, aká to bola feruľa. Feruľa mala podobu kiky, ženskej čepcovej
         ozdoby v Novohrade. Keď bolo treba naprávať nedobre píšuce prsty, náš Kačička tĺkol po nich
         širším koncom ferule. Samopašných chlapcov, akých sa veru tiež našlo, karhal takou istou
         feruľou, len s tým rozdielom, že naprostriedku lopatky zapustený bol odlomok nožíka,
         končiar takzvaného perového, asi na štyri milimetre vyčnievajúci z dreva. Previnilcov týmto
         udrel po vystretej dlani, čo kožku preťalo a chlapcovi alebo dievčaťu akoby žilu pustil.
         Zdalo by sa toto preháňaním, a predsa je to skutočná pravda. Nikto sa vtedy preto
         nepozastavil a pri všetkom tom deti rástli ako z vody… Ako Hronu vyše Telgártu začína sa
         žriedlo na Besníku, tak základom mojej vzdelanosti bola táto starej Šimovej izba, kde som
         sa pod znakom ferule a dozerajúcim monoklom
    <sup>
     [
     <a class="footnote" href="#ftn.id2504754" name="id2504754">
      27
     </a>
     ]
    </sup>
    pána Kačičkovým učil poznávať písmená.
   </p>
   <p>
    Na sviatky a zvlášť cez prázdniny podochodili bratia na Hutu, priniesli vtáčky v
         klietkach, úškrty, udice a tomu podobný riad a s nimi obyčajne dotiahli i sestry. V taký
         čas bol domáci ruch zväčšený, a ja som pri starších bratoch a ich výkonoch hral
         podriadenejšiu, pobočnejšiu úlohu. Pri všetkých chlapčenských výpravách prejali oni
         vodcovstvo; ja a Štefan a tutti quanti
    <sup>
     [
     <a class="footnote" href="#ftn.id2505524" name="id2505524">
      28
     </a>
     ]
    </sup>
    boli sme len panošmi.
   </p>
   <p>
    Nastala strašná doba, doba cholery, ktorá idúc z Indie v tridsiatom prvom roku 19.
         storočia zachvátila Európu. Jej cesta bola nevypočitateľná: ako do veľkých miest, nazrela
         ona i do malých dedín. Moji bratia, vyplašení z Bystrice, kde cholera už nemilosrdne
         šarapatila, prepustení zo škôl, pribehli na Hutu, a nie so strachom, ale s radosťou, len si
         domov prísť môžu. Ja nechápajúc, čo je vo veci bol som oproti cholere ľahostajný, tešilo ma
         len to, že bolo živšie v dome a zabávali ma s tým spojené všelijaké novoty. Pozdejšie
         prišli i sestry, veľmi dojaté, lebo v Bystrici cholera už mnohých zaškrtila.
   </p>
   <p>
    Ktokoľvek prišiel z Bystrice na Hutu, musel byť prv ako vstúpil medzi svojich okadený
         borievkami. Lebo borievkam sa pripisovala veľká antiseptická moc. V ten deň, keď mali dôjsť
         sestry, brat Ignác na všetky chodníky, kade mohli prísť, dal rozostaviť stráže. A keď
         strážou doprevádzané došli, Nácko ich dokonale vykadil a len potom pustil do príbytku. Ony
         sa, neborky, pri tej komédii pustili do plaču, a mňa to všetko zaujímalo.
   </p>
   <p>
    Nácko bol teda najvyšším zdravotným radcom a musím vyznať, že okrem niektorých
         nepotrebných, ale vtedy predpismi žiadaných vecí veľa dobrého vykonal, ba svojím
         neohrozeným obetavým zakročením skutočne zachránil ľudské životy. Hoci na troch rozličných
         miestach obce blčali dňom i nocou borievkové plamene, cholera vkročila i na Ponickú Hutu.
         Borievkový dym sa valil zavše hore, zavše dolu po obci, ale cholera kráčala v ňom a dusila
         obete. A tu dobrý, statočný Nácko behal po domiech, nakladal ľuďom a sám dozeral, aby
         chorobou napadnutých chladnúcich kúpali v dobre teplej, až horúcej vode. Stál na tom
         prísne, a hoci niektorí umreli, svojou vytrvanlivou pomocou mnohých zachránil. A všetko to
         on konal pri dobrej, veselej mysli, hoci azda niekedy i výstredne.
   </p>
   <p>
    Po krátkom pobyte nemilosrdnej cholery, ktorá roztiahla krídla i nad touto tichou obcou,
         utiahnutou v útulku pod Babou, nastal pokoj a holubica doniesla zelenú ratolesť do
         ubiedenej dedinky, kde sa pred krátkym časom ožiaroval obzor plameňmi horiacich
         borievkových vatier. Nechápajúc význam toho všetkého ja bez bázne, bez strachu, s ľahkou
         detskou mysľou prežil som to vážne položenie. Neveľa pochorelo, z tých málo umrelo, a nás
         pánboh zachránil úplne. A mne zas ďalej v úplnej detskej slobode plynuli časy ani v raji.
   </p>
   <p>
    Otec dostal povolanie opäť nazad do Banskej Bystrice, do železného hámru za šafára. A
         tak sme sa zase presťahovali ta. V Bystrici zosadli sme najprv v Kapitulskej ulici, oproti
         kapitule, v súkromnom dome, skadiaľ sme potom po niekoľkých mesiacoch prešli bývať do
         hámru. Ak sa nemýlim, stalo sa to na jar 1832. Železný hámor stál na huštáku,
    <sup>
     [
     <a class="footnote" href="#ftn.id2505634" name="id2505634">
      29
     </a>
     ]
    </sup>
    pri ňom bývanie a veľká otcova záhrada. Okrem toho jeho správe bol podriadený
         druhý železný hámor, kde surovinu prerábali na hrubé železo; bolo to v Kostiviarskej, kde
         sme tiež mali ne veľkú záhradu medzi dvoma vodami, hneď poniže samokovu.
    <sup>
     [
     <a class="footnote" href="#ftn.id2505657" name="id2505657">
      30
     </a>
     ]
    </sup>
    Naše bývanie stálo v malom briežku, od veľkého úpustu a mosta von z mesta idúc
         naľavo, v susedstve súkenníckych majstrov, ktorí boli v tom okolí hojne zastúpení. Záhrada
         bola veľká, dlhá a ťahala sa až niže horného mlyna, hojne vysadená dobrými ovocnými
         stromami, okrem toho bola aj oráčina úbočím nad vodou Bystricou a na rovine pri mlynskej
         hati boli mastné čierne ostredky.
    <sup>
     [
     <a class="footnote" href="#ftn.id2505682" name="id2505682">
      31
     </a>
     ]
    </sup>
    Pre moje chlapčenské zábavy bolo i tu poľa a priestoru dosť.
   </p>
   <p>
    Ale sa potom premenil hámor! Na mieste, kde som ja tak veselo žil, stali sa premeny. Keď
         som ich pred pár rokmi v sprievode svojho úprimného, už tiež umretého priateľa Lajka Turzu
    <sup>
     [
     <a class="footnote" href="#ftn.id2505709" name="id2505709">
      32
     </a>
     ]
    </sup>
    po prvý raz zočil, až mi srdce stislo. Železného hámru už niet; už nebije
         monotónne:
    <span class="emphasis">
     <em>
      uma, uma, uma
     </em>
    </span>
    ! Ticho tu ako v hrobe. Hámor prejala i so
         šalandou — barakom, kde bývali hámorníci — dielňa na stoličkový tovar, a horného mlyna tiež
         niet — preobliekol sa na rečenú stoličkovú fabriku. A druhý hámor, tamhore v Kostiviarskej,
         zmizol úplne zo zeme; mladšie pokolenie v tej obci už dávno nepočuje kovanie hámru:
    <span class="emphasis">
     <em>
      dekumba, dekumba
     </em>
    </span>
    ! Ba možno mnohí ani nevedia, že tam kdesi hámor
         búchal.
   </p>
   <p>
    Mne sa ten nový svet ľúbil a žil som si ako dotiaľ, neviazaným spôsobom. Lenže každá
         kázeň má svoj ameň, a moja sloboda bola obmedzená: chytili ma za šiju a vtrepali do jarma.
         V októbri 1833 ma pojal otec k učiteľovi, pánu Chotiborskému, ktorého však pospolitosť a
         najmä jeho školská mládež volala Kuťadvorským.
    <sup>
     [
     <a class="footnote" href="#ftn.id2505762" name="id2505762">
      33
     </a>
     ]
    </sup>
    Ja som na ponickej akadémii už bol prijal Kačičkove učebné základy, preto po
         vykonanej skúške, pretože som bol synom pána komorského šafára a pán Kuťadvorský s pánom
         Cibulkom, učiteľom prvej normálnej triedy, nie v dobrom porozumení nažíval, uznal a prijal
         ma s obídením prvej triedy za súceho do druhej triedy. Bože môj drahý! Či som sa triasol
         pri tom skúšaní a rokovaní, pravda, majúc na zreteli Kačičkovu feruľu. Keď už, reku, na
         Ponickej Hute takou feruľou častovali, akouže nás už tu, v takom meste budú častovať? Ale
         tu veru feruľa nevládla. No zato mali tunajší páni učitelia tiež dosť zvláštnych a
         šteklivých spôsobov na potrestanie, oj, neboj sa, „Blobo“, majú tí na to tiež rozumu dosť.
         Boli tam trstenice, korbáče (škutiky), lieskovice; donášal ich vždy čerstvé v rozličných
         čiastkach roku kurátor,
    <sup>
     [
     <a class="footnote" href="#ftn.id2505810" name="id2505810">
      34
     </a>
     ]
    </sup>
    a neraz i na jeho zadku drumbľovali. Ba stalo sa, že sme si i sami paličky na
         seba a pre seba donášať museli, čo mnohí ochotne robili, aby sa pánu učiteľovi zapáčili.
         Okrem toho bol trest zatvorenia a hladovania cez obed, kľačania na ostrom polene atď. Keď
         nás raz troch dolapil, ako sme sa pred školou na promenáde snehovými guľami bombardovali,
         pokutoval nás tento dobrý pán Kuťadvorský tak, že sme museli pod školou pred lavicami
         stojac, s ramenami vyvýšenými ponad hlavu držať v hrsti snehovú guľu tak dlho, kým sa
         neroztopila a voda z nej netiekla nám rukávom, vlastne kožou, dolu až pod pazuchu.
   </p>
   <p>
    Tento pán Kuťadvorský mal veľkú hlavu, riedke vlasy, červenú špinavú tvár. Chrákal, pľul
         veľa, a že jednostajne lízal pelendrek, zaliaty mu bol spodok katedry akousi lávou,
         podobnou kolomaži. Brucho mal veľké, nôžky krátke, tenké, v úzkych zelených nohaviciach,
         strčené vo vyleštených sárach. Vedel svedomite, kde je svadba, krstenie alebo zabíjačka, a
         podľa toho skúšal a udeľoval známky. S veľmi vľúdnym úsmevom prijímal z takých príležitostí
         darčeky, ktoré mu ukladali pri katedre na oblok: jablká, oštiepky, klobásy, víno, hriato a
         čokoľvek pánboh požehnal. „Hľa, hľa, deti moje, berte si príklad a povedzte, aby nezabúdali
         na učiteľa,“ pripomínal láskavo, keď mu dar doniesli.
   </p>
   <p>
    Mimo školy plynul mi život príjemne, ale najmä v lete. V zime sme stáli pod prísnymi
         zákonmi, kĺzavali sme sa v odľahlých, menej prístupných medzizáhradných uličkách. Vtedy,
         pravdaže, o železných korčuliach nebolo ani chýru. My sme sa kĺzali na rodičovskú škodu, na
         rodičovské pohoršenie, ale na čižmársku radosť — na čižmách. Šlo to s výskaním a krikom
         opreteky, v čižmách, topánkach, ba i kapcoch, akú kto práve mal obuv, a keď sa prvý v rade
         strepal, zhrmeli na hŕbu všetci, a bol to potom veselý, štebotavý petrenec nakopených
         chlapcov.
   </p>
   <p>
    Ale raz sa nám zle povodilo a nasledoval trest. Pri takej veselej burse samopašní, akí
         sme už raz boli, zaspievali sme normálsku hymnu, ktorej pôvod a autor mi podnes ostal
         neznámym. Pieseň znela nasledovne.
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       V Kuťadvorského pivnici
      </em>
     </span>
     <br/>
     <span class="emphasis">
      <em>
       tancovali že zbojníci:
      </em>
     </span>
     <br/>
     <span class="emphasis">
      <em>
       Kuťadvorský gajdoval
      </em>
     </span>
     <br/>
     <span class="emphasis">
      <em>
       a Cibulka tancoval.
      </em>
     </span>
    </p>
   </div>
   <p>
   </p>
   <p>
   </p>
   <p>
    Ako už vieme, učitelia dvoch normálnych tried boli Cibulka a Chotiborský, prezývaný
         Kuťadvorský. Jeden z kĺzajúcej sa kompánie stal sa Judášom a udal nás pánom učiteľom. A
         bolo zle, zle nedobre, a bolo by ešte oveľa horšie bývalo, ale stalo sa to, na naše
         šťastie, v taký čas, keď sa svine kolú, vo fašiangy, a klobásky sa na oblok vedľa katedry
         donášali. Odsúdení sme boli rad-radom, ako na kĺzačke, kľačať na ostrom polene. A tým bol
         afére koniec.
   </p>
   <p>
    V lete som veru tiež neleňošil a poľom môjho účinkovania nebola len pridomová záhrada,
         ale i okolité bližšie i ďalšie kraje, tak najmä vŕšok od záhrady hore a oproti nemu,
         Cmarové rečený. Na vŕšku sme raz našli osamote pasúceho sa somára. Hľa, tu by bol spôsob
         probovať, ako sa to jazdí! Aká krásna vec tak vysoko sedieť na živom tvorovi a z miesta na
         miesto dať sa prenášať! Pri pomoci súdruhov vyteperil som sa mu na chrbát. Ale somár
         nechcel poslúchnuť; ani sa nehol. Až tu jednému furtákovi príde na um, pravda, bez môjho
         vedomia, a strčí mu pod chvost, pod samý trtáč, chlp ostrého tŕňa. No, to ho pohlo; somár v
         útek a ja, hrdý síce, ale predsa preľaknutý, držím sa jeho šije. Ale márne; zdesený
         pichaním tŕňa somár vyhodil čerstvo zadnými nohami a ja fuk ponad jeho hlavu na tvrdú
         úhorenú zem — len sa tak skúrilo. Nesúc nos v hrsti poberal som sa smutný z jazdeckej
         skúšky domov.
   </p>
   <p>
    Ako dokonalý všadebol nechýbal som ani v hámre, kde som s učňami aj kovať proboval a pod
         hámrom zvŕtal a na ráf rozťahoval ohnivý, v kliešťach držaný cágel.
    <sup>
     [
     <a class="footnote" href="#ftn.id2506010" name="id2506010">
      35
     </a>
     ]
    </sup>
    Ako sa raz robotníci premieňali a jeden z nich stál obrátený práve proti ohňu,
         ja z dlhej chvíle zmáčal som vodou ovlaženú železnú lopatu do žeravej tekutiny: vtom vodná
         para vybúši a rozhodí tekutinu. Mne vypadla z rúk lopata — chrbát robotníka, ohrievavšieho
         sa, horel. Zalievali mu ho vodou zo šechtárov. Mňa popod klobúkovú particu švihlo po tvári;
         na šťastie mi oči zachovalo, ale tvár popálilo. Môže si každý domyslieť, ako ma matka
         vítala: odpredku ma pálila pohorenina, odzadku švihlá liesková palička.
   </p>
   <p>
    Čo nám v elementárke či takrečenej normálke
    <sup>
     [
     <a class="footnote" href="#ftn.id2506028" name="id2506028">
      36
     </a>
     ]
    </sup>
    vbíjali do hlavy, boli to elementárne základné vedomosti, pripravujúce nás k
         ďalším pokrokom, hoci veľká časť z nás rozchodila sa za učňov, pastierov, za povolaním
         všakového druhu. Čo sa týkalo jazyka, veľká váha kládla sa na latinčinu, potom na nemčinu,
         ale ako prirodzený tak slušný ohľad bral sa na materinský, to jest slovenský jazyk, ktorý
         bol jazykom vyučovacím. Ani maďarčina sa nezanedbala. Aká rovnoprávnosť bola v jazykovej
         výučbe, nech svedčí kus frazeológie, akú sme na spôsob „jedenkrát jeden“ všetci plnými
         ústami vykrikovali:
   </p>
   <p>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       Voda, Wasser, aqua, víz —
      </em>
     </span>
     <br/>
     <span class="emphasis">
      <em>
       Oheň, Feuer, ignis, tűz atď.
      </em>
     </span>
    </p>
   </div>
   <p>
   </p>
   <p>
   </p>
   <p>
    V latinských šiestich triedach čím vyšších, tým viac postupovala latinská reč. V nižších
         triedach, kde sa prirodzene dral do popredia materinský jazyk, boli takrečené signa,
    <sup>
     [
     <a class="footnote" href="#ftn.id2506823" name="id2506823">
      37
     </a>
     ]
    </sup>
    to jest kto sa so súdruhom po slovensky zhováral, dostal istý znak a potom
         musel za pokutu alebo slová bifľovať, alebo písať, alebo sa nesmel za istý čas hrať purgu
         alebo loptu.
   </p>
   <p>
    Po skončenej normálke prestúpil som do gymnázia a tu som vychodil všetkých šesť rokov. V
         prvej gymnaziálnej triede nás vyučoval svetský profesor Szablak, v druhej, tretej a
         štvrtej, s nami postupujúc, učil nás Kováry — zlostný, červenovlasý kňaz, v piatej Husóci,
         potom farár na Starých Horách — rád anekdoty rozprával — a konečne v šiestej triede Martin
         Lepényi, ktorého som ako dobrého učiteľa najväčšmi ľúbil. Direktorom gymnázia bol
         banskobystrický farár a titulárny kanonik Kováč, prísny, ale veľmi rozumný človek, najmä
         dobrý matematik. Rozlušťoval v novinách rozpísané ťažké matematické úlohy a na žart pod
         rozlúštenie ako pôvodcu podpisoval akéhosi známeho slabúcha, špaňodolinského kaplána.
         Pseudo-lúštiteľ, ako povesť niesla, sprvu sa nad tým pozastavil, i hneval, ale keď sa to
         opakovalo, sám začal veriť, že on riešil tie problémy.
   </p>
   <p>
    Postupujúc v rokoch a v gymnáziu každý rok som postupoval i v dobrých známkach. Ako som
         sa v prvom stal ostatným eminensom,
    <sup>
     [
     <a class="footnote" href="#ftn.id2506892" name="id2506892">
      38
     </a>
     ]
    </sup>
    tak v šiestom roku som už bol prvým eminensom sub clausula
    <sup>
     [
     <a class="footnote" href="#ftn.id2506907" name="id2506907">
      39
     </a>
     ]
    </sup>
    so Žižmanom, ktorý — chcejúc sa stať ostrihomským klerikom — pre dokonalejšie
         svedectvo opakoval šiestu triedu.
   </p>
   <p>
    Gymnaziálna budova stála vtedy v objeme starého zámku, oproti fare. Terajšia veľká
         gymnaziálna budova stojí oproti promenáde, v blízkosti bývalej normálnej školy, ktorá v ten
         čas bola umiestená v privátnom dome.
   </p>
   <p>
    Pred gymnaziálnym vchodom, kde sme sa jeho ochotní navštevovatelia často ešte pred
         zamknutými dvermi schádzali a tam v tom našom kasíne rákošili, na marmany a gombíky sa hrávali,
    <sup>
     [
     <a class="footnote" href="#ftn.id2506946" name="id2506946">
      40
     </a>
     ]
    </sup>
    bol pevne do zeme zadláždený tvrdý červený kameň. Tento tuhý pieskovec —
         všetkým nám dobre známy, kameň stálej urážky našich čižiem, istotne od tých čias ako toto
         gymnázium od jezuitov bolo založené, lebo prostriedok mal značne vyhĺbený a vyhladený, ale
         nie nábožnými bozkami, lež podkovičkami našej obuvi — bol našou Mekkou. Každý tam prítomný
         a prichádzajúci, kým kurátor otvoril vráta, aspoň koľko toľko zakresal pätou, a kameň z
         povďačnosti, že ho tĺkol pätami, fŕkal mu iskry; a to bolo vlastne to, prečo ho kopali. Ba
         či ozaj tento posvätný kameň nášho Parnasu
    <sup>
     [
     <a class="footnote" href="#ftn.id2506982" name="id2506982">
      41
     </a>
     ]
    </sup>
    ešte jestvuje? Dreli ho mnohí, ktorých potom dreli iní, alebo oni iných; a
         vychoval i takých, ktorí z neho podkovami iskry vylúdiac, časom sami zo svojej hlavy iskry
         sypali.
   </p>
   <p>
    V zimný čas som niekedy prichodil na roráty miništrovať. A že som mal z hámru jachať
         dobrú štvrťhodinku, opatril som si papierový, mnou zhotovený skladací lampášik. Tento
         spôsob svietenia mi robil veľkú radosť a už kvôli tomu samému som včas vstal. Za
         miništrovanie som dostával dva šajnové grajciare, ktoré som pilne odkladal do truhličky na
         radvanský jarmok. Miništroval som len na ľavej strane; hlúpy som bol na pravý bok a nemohol
         som sa k tomu nijako odhodlať, hoci omnoho slabší moji spolužiaci to ľahko dokázali.
         Miništrovával som tiež, ale zriedka, na pohreboch.
   </p>
   <p>
    A môj školský trest? Profesor Kováry bol síce človek nadaný, ale zlostný, hneď náklonný,
         ak bol zlej vôle, i pre pletku dať vytrepať svojich študentov. Tak raz i mňa pre akýsi malý
         priestupok dal potrestať lieskovicou. Ja som bol z tej stránky veľmi citlivý, prosil som ho
         tak vrúcne, aby mi prehliadol, že by to bolo i ten tvrdý červený pieskovec pred vráty
         pohlo. Ale jeho nepohlo, a šesť palíc mi luplo na zadok. Ani predtým ani zatým som v škole
         bitý nebol a svedomite vyznám, u mňa i tento trest bol zbytočný. A tam, kde by nás vlastne
         trestať boli mali, obišli sme sucho. Tak napríklad, keď sme študenti z vyšších tried s
         evanjelickými na Dolných lúkach vopred opovedanú vojnu viedli.
    <sup>
     [
     <a class="footnote" href="#ftn.id2507062" name="id2507062">
      42
     </a>
     ]
    </sup>
    Tieto bitky síce netrvali dlho, páni profesori nás rozprášili, ale sa to
         skončilo akosi bez značnejšieho trestu, len s dokonalým karhaním a hrozbou.
   </p>
   <p>
    Čo sa chlapčenských zábav týka, mali sme zákony výstredne prísne a následok toho bol, že
         sme také zábavy, napríklad kúpanie, kĺzanie, hľadali v odľahlých, menej prístupných kútoch
         a tam práve bez dozoru boli odkázaní na samých seba. Fajčiť sme tiež nesmeli; pravda, to
         ani otec nedovolil.
   </p>
   <p>
    Pri banských úradníkoch bolo v obyčaji, že každý predstavený mal k službám šuhaja,
         ktorého povinnosťou pôvodne bolo svietiť kahancom svojmu pánovi, keď prezeral podriadené
         bane. Ináč konal šuhaj rozličné práce v domácnosti, býval poslom, rubárom, robil v záhrade,
         v stajni, v kuchyni atď. Takýto náš služobník v ten čas, menom Sásik, pochodil z Jakuba, zo
         samého vyšného domu „pod Skalou“ s jaskyňou. Volávali sme naň: „Sásik, máš na zadku pásik!“
         Bol to šuhaj veselý, samý fígeľ. S ním zajedno slúžila Rózka zo Slovenskej Ľupče. S tou
         Sásik veľmi rád žartúval: „Rozerle-Putterle, Rozinka — na peci škvarená slaninka: Vezmi ju
         dolu — zjeme ju spolu.“ Komorský úradník Čelko na základe lekárskeho nariadenia a otcovho
         privolenia kúpaval sa vo vode hriatej žeravým kovaným železom. Keď sa bavil celé dni u nás
         v hámre a býval v šalande, dostával obed z domu, z „komorhófu“ a obedúval, ak bola
         priaznivá chvíľa, v záhrade, v slobodnom, pod stromom. Loptoš Sásik vyliezol práve v tú
         chvíľu na jabloň nad stolom pána Čelku. Oberal krásne bosmanské jablká. Tu, ako si pán
         Čelko vylieva na pokrájané mäso cibuľovú omáčku, praskne tamhore rozviazané cedilo s
         jablkami na stôl a pán Čelko, obstriekaný omáčkou a ohádzaný črepmi tanierov a pobitých
         misiek, bol omráčený a bez dychu. Ale skončilo sa to zahrešením a smiechom.
   </p>
   <p>
    Druhý raz Sásik oberal na vysokej strmej jabloni, na ktorú sa vydriapal bez rebríka sťa
         opica. Dolu si chcel cestu obľahčiť a umienil si spustiť sa po povraze; ale už hneď pri
         pokuse tamhore sa zošmykol a bez povrázka zletel dolu. Práve v tom okamihu prešla tade
         sestra Fánka a Sásik sa jej, ani plné vrece, vyvalil horeznak k nohám a zostal ležať bez
         pohnutia. Sestra, do špiku preľaknutá, zjajčala a trasúc sa na celom tele, bežala pre pomoc
         do domu. Tam v náhlosti pochytila fľašu so slivovicou a tou mu natrela sluchy. Na tú
         rozliehajúcu sa vôňu Sásik začal mrdať nosom, potom, otvoriac oči, pritiahol si pomaličky
         fľaštičku k ústam a glgol z nej srdečne a zhlboka a čosi-kamsi zobral sa pred zadivenou
         sestrou na nohy a čerstvý kráčal ďalej.
   </p>
   <p>
    Nie tak ľahko obišiel so mnou v drevárni. Sásik štiepal sekerou kláta a bil kyjanicou po
         obuchu zaťatej sekery. Mne prizerajúcemu tiež prišla chuť tĺcť na obuch tou kyjaňou. Sásik
         ochotne odstúpil a ja som pral na obuch. Ale jemu nedalo pokoja a dráždiac ma kládol
         ukazovací prst na obuch a ja mýlený a v strachu, aby mu ozaj neublížil, musel som s
         vyšvihnutou kyjanicou zastávať. Vždy znovu týmto manévrom mýlený šomral som naň i vyhrážal
         som sa mu. Jednako on raz zapozdil odpratať si prst a ja, nemohúc už udržať silne rozohnanú
         kyjanicu, prask na prst, že naskutku sa krv rozbryzgla. Ja zblednutý hodil som kyjanicu,
         on, jajkajúc a na jednej nohe skackajúc, strčil rozmliaždený prst do úst. Strach nás prejal
         oboch, ale sme si umienili, že sa neprezradíme. Sásik sa teda hlásil u otca, že si prst
         skrvavil nešťastným spôsobom pri štiepaní dreva. Otec ho nazval somárom a dal mu karôtku na
         kráľovského lekára. Trvalo do troch týždňov, kým sa mu prst zahojil. Zahojil sa, ale pre
         kýptik hrubý ako tesárske olovko sa mu Rozerle-Putterle
    <sup>
     [
     <a class="footnote" href="#ftn.id2507198" name="id2507198">
      43
     </a>
     ]
    </sup>
    vysmievala, keď si ním vŕtal v nose.
   </p>
   <p>
    Chudák, pozdejšie čudným spôsobom zišiel zo sveta. Upadol do ťažkého týfusu, blúznil a
         raz, keď bol bez seba a práve ho nikto neostríhal, vybehol z domu, bežal cez hradskú a
         prosto do Bystrice, ináč neveľkej, ale na ten čas rozvodnenej, a tam sa utopil.
   </p>
   <p>
    Do horného mlyna, susediaceho s hámrom, vlastne s našou záhradou, z ktorej sa širokou
         haťou mohlo prechodiť do mlyna, prišiel, tuším z Antola, mlynár Fr. Puzony. Mal viacero
         detí, jeho najstarší syn Štefan chodil so mnou do školy a ako susedia a spolužiaci boli sme
         dobrí kamaráti: ja ako hámorník — čierny, on ako mlynár — biely. On sa kus tvrdo učil, ja
         som ľahšie chápal, čo zapríčinilo malú nenávisť, ale ináč náš dobrý pomer nemútilo, ba isté
         nerovnosti napravilo. Ja som sa mu stal schedátorom, to jest mne musel recitovať svoje
         úlohy a ja som mu podľa toho do schédy, podanej potom zo všetkých strán pánu profesorovi, zapisoval
    <sup>
     [
     <a class="footnote" href="#ftn.id2507249" name="id2507249">
      44
     </a>
     ]
    </sup>
    známky podľa vedomostí. On ako bohatý a maminkou zmaznavený syn vždy dostával
         pri odchode do školy, keď som ho ohlásil (a my sme potom vedno kráčali), pár šajnových
         grajciarov na „onajzky“,
    <sup>
     [
     <a class="footnote" href="#ftn.id2507272" name="id2507272">
      45
     </a>
     ]
    </sup>
    z čoho obyčajne jedna mne pripadla. Tento jeho peňažný zbytok vyrovnal v pomere
         k mojím tenkým financiám jeho inteligenčný deficit s prospešným účinkom na schédové známky.
         Boli sme vedno až po skončenie gymnázia. On sa dal potom na kňazský stav a umrel azda pred
         desiatimi rokmi na suchoty ako farár najbohatšej fary bystrickej diecézy vo Veľkých
         Uhrovciach. Nevideli sme sa síce, ale mal som heslo od neho a on odo mňa a veľmi priateľsky
         ma volal, aby som ho prišiel navštíviť.
   </p>
   <p>
    Vybrali sme sa raz na jar s motykami zemské orechy kopať
    <sup>
     [
     <a class="footnote" href="#ftn.id2507302" name="id2507302">
      46
     </a>
     ]
    </sup>
    na Cmarovo, kde vraj najsladšie rástli. Nerozumní chlapci začneme o dušu kopať
         na akejsi hladkej roli. Neďaleko nás na osamotenej záhrade opravovali tesári plot. Jeden z
         nich celkom ľahostajne, akoby vodu nevedel zamútiť, približuje sa k nám, a my kopeme, až
         nám z čela pot tečie. Ako už bol celkom nablízku, skočí a chmatne nás: „Sem motyky! Nuž,
         darebáci, či nevidíte, že je tu posiato?“ a motyky nám pobral. My do ryku, do plaču, že sme
         chceli kopať zemské orechy, a nevedeli sme, že je posiato. Naše prosby nedojali tesárov.
         Keď nás už namučili, ten, čo nám odobral motyky, povedal, že nám ich vrátia, ale že im
         musíme do krpky tam z Laskomerskej doliny doniesť dobrej vody. Ach, a krpka bola veľká! Ale
         schytili sme sa skokom dolu, nabrali vody a fúkajúc sme dokončili dlhú tŕnistú cestu a
         vyliezli hore. Keď sme dostali motyky, vrátili sme sa s nimi prehodenými na pleci domov.
   </p>
   <p>
    Ale mal som ja ešte jedného verného kamaráta, s ktorým som sa síce dôverne zhovárať
         nemohol, ktorý ma však jednako v mnohom rozumel a mne i nášmu celému domu bol vrúcne a
         verne oddaný. Bol to skoro môj vrstovník, mladý svoj vek so mnou deliaci, biely chlpatý
         pes-pudel menom Dens. Ako na pamiatku dostal meno toho belgického mesta, kde môj dobrý otec
         ako bývalý husár bol ranený. Ako vieme, pudle sú veselej letory a nadmier schopné. Pre
         svoju strážnosť, veselosť a prítulnosť bol naším všeobecným miláčkom; my dvaja sme sa
         nadovšetko dobre znášali a ja som rád s ním delil svoj zvyšok chleba. Keď otec zamýšľal
         vyjsť so mnou na prechádzku, napríklad do Kostiviarskej, a on čo i vo sne začul slovo
         „prechádzka“, hneď skočil, chvostom zvŕtajúc výrazným zrakom pozrel na otca a keď mu otec
         prisvedčil, skákal a brechal sťa šialenec, dávajúc najavo svoju radosť. Pri takýchto
         výjavoch, keď sme prešli takrečenú Zábavu — nemecky Seufzerallee — pri fľúdroch medeného hámru
    <sup>
     [
     <a class="footnote" href="#ftn.id2507381" name="id2507381">
      47
     </a>
     ]
    </sup>
    a otec ku mne obrátený povedal: „Hoď ho do vody“, pustil sa celým cvalom domov.
         Stalo sa mu to už predtým, že pri tých slovách bol proti svojej vôli okúpaný, a tak
         zapamätajúc si tie slová a ich praktický význam, rozumel úmysel a nečakal na jeho
         vykonanie. Dens — robotníci ho nazvali Genso — mačky nenávidel a kde akú zočil, tú urputne
         prenasledoval až na strom, rozumie sa, keď bol peň stromu nachýlený. Ako všetko na svete, i
         tento nám tak verne oddaný tvor, s ktorým som sa tak vďačne zabával, zahynul. Prechorel
         čosi, a pretože otec bol opatrný, dal povolať jaša, aby podal o stave psa mienku. Jašo
         pomenoval chorobu — už či správne či nesprávne — „potajomnou besninou“. Diagnóza nás
         skormútila a prestrašila a otec, aby sa väčšie nešťastie nestalo, musel sa odhodlať ku
         kroku, čo mu ťažko padlo — oddať verného Densa jašovi. Ten mu zahodil drôtovú slučku okolo
         krku a vzdorujúceho nášho miláčka ťahal za sebou ako klát z lesa. Dens, uprúc zdesený akoby
         prosiaci zrak na nás, ešte za chvíľu metajúc sa a chripiac zazeral na nás. My všetci sme
         nahlas plakali, ba i otec, starý vojak s mäkkým srdcom, utieral si ako hrach veľké slzy.
         Ani sme my viac od toho času psa nedržali.
   </p>
   <p>
    Roku 1833 sa vydala sestra Fánka.
   </p>
   <p>
    Otec držal a čítal
    <span class="emphasis">
     <em>
      Pressburger Zeitung
     </em>
    </span>
    a
    <span class="emphasis">
     <em>
      Aehrenlese
     </em>
    </span>
    <sup>
     [
     <a class="footnote" href="#ftn.id2507411" name="id2507411">
      48
     </a>
     ]
    </sup>
    a mal tú dobrú praktickú obyčaj, to, čo čítal, prednášať pri obede príjemným,
         ľahkým, pochopiteľným spôsobom; tak rozprával nám tiež epizódy z vlastnej bohatej, najmä
         vojenskej skúsenosti, čo ľahko utkvelo v mojej pamäti a dopomohlo mi k tomu, že som sa v
         geografii nad svoj vek znamenite vyznal. V ten čas pretendent španielskeho prestolu Don
         Carlos viedol vojnu s kráľovnou Kristínou.
    <sup>
     [
     <a class="footnote" href="#ftn.id2507421" name="id2507421">
      49
     </a>
     ]
    </sup>
    Otec bol verným prívržencom Dona Carlosa a Kristínu, ktorú Krišpínou (istý druh
         obleku) prekrstil, nenávidel. Prirodzene, že som i ja bol guerillom Carlosovým. Ale čo pri
         tom bolo hlavné, že som poznal celé Španielsko naspamäť. Okrem toho čítal som vtedy
         vychádzajúci obrázkový
    <span class="emphasis">
     <em>
      Pfennig Magazin
     </em>
    </span>
    .
    <sup>
     [
     <a class="footnote" href="#ftn.id2578130" name="id2578130">
      50
     </a>
     ]
    </sup>
    Tak som si nadobudol vedomosti, aké mi neboli prístupné ani v škole. Tak sa
         potom mohlo stať, že pri verejných skúškach zo zemepisu, keď na direktorovu otázku, ako sa
         menuje ten významný starý kostol v Paríži, nikto nevedel odpovedať, som sa ohlásil ja:
         „Notre Dame“. To sa pánu správcovi veľmi zapáčilo a bolo toho viac i z druhých vied,
         napríklad z dejepisu a prírodopisu. Bol teda môj otec príjemným, doma i na prechádzkach
         rozprávajúcim mojím učiteľom a ja jeho vďačným, pilným poslucháčom. Aj Dona Quijota som mu
         musel čítavať.
   </p>
   <p>
    Neminulo nás ani tu v hámre nešťastie požiaru. V pozdnú jeseň zasvietilo sa v našom
         dvore a pred polnocou strhol sa poplach. V stoličnom dome práve mali bál a sestra Petronela
         bola tam. Pribehla domov v bálových šatách a ľahkých črievičkách, v blate a vode. Zhorel
         krov zo stajne a polovica krovu na dome. Moje prvé bolo vyskočiť na holubinec pod drevárňou
         a šindle zbíjať. Ale keď ma upozornili, aby som nechal holuby na pokoji, lebo že keď ich
         vydurím, ony voslep do ohňa vletia, skočiac zo strechy a z plota, skočil som na klinec, a
         ten sa mi rezko vryl do podošvy, takže som ho len tým spôsobom mohol vytiahnuť, že som,
         pristúpiac tou druhou slobodnou nohou šindeľ, prebodnutú ťahal hore. Malú blaufuskú
         kravičku, ktorú matka dostala od brata, opravdivý batoh s krátkymi pokrčenými rohmi,
         zachránili, ale kozu, ktorá uviazaná na žinku sa utiahla pod válov, nemohli zachrániť. Bok
         od steny sa síce zachoval, ale bok od steny proti ohňu bol spoly upečený, natoľko, že sme
         to biedne stvorenie na druhý deň ráno museli dať zarezať. Keď zúril oheň, niekto nábožný,
         ale v latinčine málo zbehlý, na obločnicu napísal trojkráľovou kriedou: „Konzi málo jest“.
         Malo to znieť „Consumatum est“.
    <sup>
     [
     <a class="footnote" href="#ftn.id2578183" name="id2578183">
      51
     </a>
     ]
    </sup>
    Tento Spasiteľov vzdych vraj dusí oheň.
   </p>
   <p>
    Otec dobrý, hoc skromný, predsa mal nepriateľov, a najviac preto, že jeden z
         predstavených v ňom sekíroval druhého, a pod tým manévrom trpel on. Často sa ponosoval na
         Amona, predstaveného železodielní v Hronci, prišlého zo Štajerska. K tomu sa pridružila
         nehoda, že otec nemal uhľomerača, a tak dovezené uhlie i v Kostiviarskej i tu v Bystrici
         odberali voziarom nesvedomití strážnici, ktorí za skleničku páleného ľahko pripísali o
         jednu, dve miery viac, ako doviezli. Voda tiekla na kolesá nie vrchom, ale spodkom, mechy
         fúkali pomenšie a pri takom rozťahanom čase sa spálilo viac uhlia ako pri rezkejšom pohybe
         kolies. Následok toho teda bol, že uhlie chýbalo, inými slovami, že sa viac minulo, ako sa
         normálne malo, a vykázanú škodu otec bol posúdený predstavenstvom v čiastkach vynahradiť.
         Chudák otec, ktorý ako nefajčiar nespotreboval uhlíka ani na fajku, mal malú plácu, päťsto
         zlatých, a pritom dosť početnú rodinu, bol veľmi užialený a bránil sa, ako sa len mohol —
         pravda, dlhý čas bezprospešne — a musel platiť. Boli to veru trudné časy — na všetky strany
         dlhy. Otec už bol taký malomyseľný, že keď oblokom zazrel červené nohavice komorského
         hajdúcha, hneď musel utekať na záchod. Hajdúsi totiž roznášali úradné listy.
   </p>
   <p>
    Vakácie som obyčajne trávil na Vindšachte u sestry Fánky, kde som so švagrom pochodil
         celé okolie. Švagor bol totiž úradníkom nad strojmi ťahajúcimi vodu, a nad jazerami a
         široko-ďaleko rozsiahlymi jarkami privádzajúcimi dažďovú a snehovú vodu z vrchov a dolín do
         tajchov. Stavy (tajchy) potom poskytovali potrebnú vodu stupám a ostatným rôznym banským
         strojom. To boli pre mňa veľmi vítané časy.
   </p>
   <p>
    Mesto Banská Bystrica bolo v tieto časy v ustavičných rozoprách s banským erárom a so
         všetkým, čo stálo s ním v spojení. I biskupovi, v ten čas Belánskemu,
    <sup>
     [
     <a class="footnote" href="#ftn.id2578249" name="id2578249">
      52
     </a>
     ]
    </sup>
    ako to v obyčaji bývalo, že do mesta prichádzajúcemu a odchádzajúcemu
         vyzváňali, vyzváňať nedovolili. V harmanských horách, ktoré stáli s komorou pod procesom,
         formálne vojnu viedli: mesto ozbrojilo svojich a komora svojich robotníkov či poddaných
         sekerami a jeden druhého odháňali z lesných prác. Konečne — bol som v šiestej triede
         gymnaziálnej — striebornohutnícka správa na Dolných hrabliach na troskách oproti hute
         nakopila veľkú hŕbu dreva a šlichu, to jest zlato-strieborného jarca,
    <sup>
     [
     <a class="footnote" href="#ftn.id2578272" name="id2578272">
      53
     </a>
     ]
    </sup>
    zhotovili takrečené rôšty, a to potom podpálili. Povstal veľký dym sirkový a
         voľačo utrichový,
    <sup>
     [
     <a class="footnote" href="#ftn.id2578289" name="id2578289">
      54
     </a>
     ]
    </sup>
    valiaci sa ponad Bystricu a celé okolie. Mešťanostom bol vtedy Glabič, človek
         neduživý na prsia, a že on a mnohí iní vraj nemohli zniesť ten smrad, utiahli sa do svojich
         príbytkov, chrániac sa vyjsť na ulicu. Bolo v tom čosi pravdivého, ale rozhorčení proti
         komore, pravda, vec preháňali. Tak jedno popoludnie mešťania, takrečení schützeri,
    <sup>
     [
     <a class="footnote" href="#ftn.id2578313" name="id2578313">
      55
     </a>
     ]
    </sup>
    zobrali sa so síkačkami, vidlami, sekerami a inými podobnými nástrojmi k tej
         dymiacej sa sopke a na komando roztriasli celú tú drahú kopu po troskách a síkačkami
         zahasili. Hutnícky personál stál pred hutou so železnými dýkami a lopatami, nemýliac v
         robote meštianstvo, ale do huty nepripustili ani dušu.
   </p>
   <p>
    Rozhorčenosť a proces trvali dlhší čas, ale hoci banská správa mala značnú škodu,
         nepočul som nič o nejakej náhrade. — Vtedajší kráľovský lesný správca, lesný majster Zinke,
         bol osobou nadmier nenávidenou. Po takej lesnej šarvátke v harmanských horách sa mu teda
         mešťania vyhrážali a silou ho chceli zlapať. Postavili stráže na brány a dlhší čas ani si
         netrúfal vrátiť sa z Harmanca domov do mesta. Až po nečase podarilo sa mu ukradomky nočnou
         hodinou dostať domov.
   </p>
   <p>
    Mne rozbúranie roštu pri hute zavdalo látku na latinskú poému (bol som vtedy poetom, v
         piatej triede). Poéma, z rytmickej stránky chybná, začínala sa: „Posuerant cumulum pone
         ustrinam numerosam“.
    <sup>
     [
     <a class="footnote" href="#ftn.id2578361" name="id2578361">
      56
     </a>
     ]
    </sup>
    Obsahom prácička bola dosť podarená, ironická. Dal som ju bratovi Náckovi, a
         neviem ako prišla do rúk môjho profesora Lepényiho. Profesor mi verejne v škole povedal, že
         je práca obstojná, ale aby som v také rozhorčené časy také veci nepísal, lebo sa autorovi
         môže i zle povodiť.
   </p>
   <p>
    Po skúškach v tento rok (1839) pozval ma spolužiak Knoc do Budína. Knoc bol pravoslávnej
         viery, býval u profesora Husóciho. V Budíne mal jeho otec dva domy za mestom, veľké vinice
         s ohromnými pivnicami a kupčil s vínom do Poľskej a Ruska; bol majetný a vážny kupec.
         Ponuku som s rodičovským dovolením vďačne prijal a v auguste, asi dvadsiateho, pustili sme
         sa do sveta mne ešte neznámeho, s Knocom a istým Tomaškom, učiteľovým synom zo Zvolena,
         tiež spolužiakom. Knoc najal Kollárovu príležitosť. Kollár bol otcom ešte žijúceho známeho
         banskobystrického advokáta.
   </p>
   <p>
    V tretí deň cestovania videl som Pešť, ale len čo sme sa cez ňu a tak cez Budín
         previezli, až sme zosadli celkom za Švábskym vrchom pri priestrannom dome vo vinici. Prišli
         i hostia z mesta, ktorí sa, pravda, veľa o nás neobzerali, ale tým viac my o nich. V meste
         sme viac neboli, zato navštívili sme rozsiahle plné vinice a koštovali znamenité vína.
         Rodičom som sľúbil, že sa s príležitosťou vrátim, a tak sa i stalo. Tomašek ostal tam, ja
         som išiel naspäť, aby som ešte na deň čítania klasifikácií bol prítomný. Nevrátil som sa
         cestou, akou sme ta išli, to jest cez Vacov, ale na Ostrihom, Levice, čo mi bolo tým
         vítanejšie. Išlo to dobre cez Altšut, ale už v Dorogu nás zastihla galiba, ochorel nám kôň.
         Ako povolaný sedliak-Nemec povedal, dostal myši;
    <sup>
     [
     <a class="footnote" href="#ftn.id2578439" name="id2578439">
      57
     </a>
     ]
    </sup>
    naťahoval mu kečku — operácia to, akú som vídal i v škole — až mu v nej pukalo.
         Nie dosť na tom, prepichol mu uši, ale kôň ostal i ďalej zamyslený, štverne sa mu opálali.
         Len ozaj na jednom koni cez Ostrihom po biede idúc dostali sme sa na druhý breh Dunaja do
         Palánku. Náš Pejko smútil ovesiac hlavu, smútil ďalej a nežral ani nepil. Kríza sa ostrila,
         a keď mi ráno nocujúcemu na voze kočiš zvestoval, že s tým koňom ďalej ísť si netrúfa, po
         krátkom rozmýšľaní, pri rozvážení svojich dispozičných financií — troch dvadsiatnikov —
         umienil som si, ja neskúsený pätnásťročný šuhaj, na vlastné krídla — či vlastné nohy —
         pustiť sa ďalej. Vykročil som rezko širokou hradskou a značný čas som už prach nohami
         mútil, keď som sa stretnuvšieho ma pechúra pýtal, či mám ešte ďaleko do Želiezoviec. Čo
         vraj Želiezovce? Však touto cestou idete do Komárna! Bol som veľmi namrzený, že som sa
         toľký kus cesty darmo namáhal. Môj človek ma upravil, že sa vrátiť nemusím, ale bočnými
         cestami že sa zase môžem zísť s hradskou, vedúcou proti Leviciam. Prišiel som teda,
         kuľhajúc ukázaným smerom, na Čaku, Slovákmi obývanú obec medzi vinicami, kde pozdejšie
         faroval môj priateľ a správca znievskeho gymnázia — Čulen, a po namáhavej chôdzi vo veľkej
         horúčosti niže Šarlúh došiel som na želanú hradskú. Tu ma po chvíli dohonil bosý mladúch,
         nesúci nohavice na palici, prehodenej cez plece. Po krátkom pozdrave vysvitlo, že je
         jurista z Jágra, cestuje do Nitrianskej stolice. Rešpekt! Ja gymnazista, tento jurista, a
         cestuje v gatkách a bosý! A hneď naskutku sadnúc si na kraj cesty, dal som sa do tej istej
         toalety, čo on. A bolo mi ľahšie, nepotil som sa tak. Začas sme takto vedno cestovali až
         ta, kde sa naše cesty rozchádzali. Pri skromnej krčmičke sme sa lúčili, ale prv sme sa kus
         syrom, chlebom a vínom posilnili. On tiahol na východ, ja na sever. Tvrdá, únavná bola moja
         ďalšia cesta, vo veľkej horúčosti a neznámom kraji. Prišiel som už podvečer na Kálnu,
         previezol som sa na kompe a nocoval som u kompára na lavici pod pecou. Nezvyknutému nohy mi
         na tvrdej, horúcej pieskovitej ceste veľmi zapuchli a kúpeľ mi na ne dobre poslúžil. Na
         večeru mi dali chleba a kyslého mlieka. Pred spaním strhla sa na dedine bitka medzi
         Slovákmi a Maďarmi. Obe tieto národnosti tiahli dolu na Dolniaky do robôt na žatvu.
         Namáhavou prácou utíšil stránky obecný richtár; už som sa obával, že sa pri víťazení
         niektorej stránky i mne dostane. Moji poctiví hostitelia nechceli ráno nič prijať, ale som
         deťom daroval veľký šajnový dvojgrošník. Celú noc som ruku držal vo vrecku, lebo som plácu
         za vozenie, zverenú od Knoca, niesol vo vrecku. Včasráno pohol som sa ďalej, predpoludním
         došiel som do Levíc, práve keď sa študenti zberali do školy. Oslovil som ich po latinsky
         prosiac o napravenie na štiavnickú cestu. Tak ma traja, kým som im nakrátko pôvod a cieľ
         svojej cesty rozprával, vďačne vypravili až za mesto. Keď som došiel do Bátoviec, ľud bol v
         kostole a mňa smädilo, hľadal som teda vodu. Vidím tam pred jedným čistým bielym domčekom
         starú babku stáť. Prosím ju o vodu, ona sa obráti a o chvíľu donesie mi oval bieleho
         chleba. Chudera, nepočula dobre a domnievala sa, že žobrem chleba. Chcela teda chlieb nazad
         vziať, ale keď som videl jej vďačnosť a dobrý chlieb, zajedol som si i chleba, i zapil
         vody, a to raz za svojho života, keď som jedol almužnu, kus nepýtaného chleba.
   </p>
   <p>
    Tak som potom stúpal veselo ďalej, unavený dotiahol som podvečer do Štiavnice. Tam som
         sa spýtal akademikov, prechádzajúcich sa na ulici, kde bývajú bratia Zechentrovci.
         Napravili ma do Dolnej ulice, do „Barbierne“. To bola izba prosto s dvermi na ulicu
         obrátenými, a možno, že slúžila skutočne niekedy za barbiereň. Našiel som oboch bratov
         Adolfa a Eduarda doma a radosť z prekvapenia bola srdečná. Občerstvili ma jedlom — tri dni
         som teplého jedla nemal — a potom som šiel spať a spal som ako zarezaný.
   </p>
   <p>
    Druhý deň ma povodili po známych veselých akademikoch, obedoval som s nimi; jesť bolo
         dosť, ale jednoducho a od polievky začnúc všetko s rajskými jablkami. Pri stole boli
         zastúpené rozličné národy a kraje, bolo veľa cudzozemcov. Táto akadémia bola vtedy
         svetochýrna. Ja som sedel medzi dvoma Tirolčanmi. Na tretí deň poberal som sa domov. A ako
         ma chudáci bratia, sami chudobní, vystrojili na cestu? Zavesili mi na plece akúsi kapsu, do
         kapsy vložili mi bocheň chleba a pol funta bryndze a na nohy mi zapchli, aby som si vlastné
         čižmy zachránil, staré topánky. Takto vystrojeného vyprevádzali ma až na beliansky vŕšok,
         ba Eduard šiel so mnou až po samý Kozelník. Krepčil som zase sám ďalej. Okúpal som sa
         pozvýš kozelníckeho mosta a došiel som okolo poludnia na Stráž, hostinec za Bučou. Tam som
         si vydychoval pod sosnami a vydržiaval som obed, chlieb a bryndzu, čo mi dobrí bratia so
         sebou dali. Pred očami som mal utešenú hronskú dolinu so Sliačom, ďalej Urpínom, Baranovým,
         Poľanou a v samom pozadí Ďumbier s celým hoľským komonstvom zvolenským a chutilo mi
         znamenite. Všetko to som odbavil v samom susedstve hostinca, ale bez jeho najmenšej
         výsluhy. Koniec hostiny bol glg dobrej vody, a tak bral som sa ďalej na päty. Keď som
         prichádzal ku Kováčovej, hrkoce mi koč za chrbtom, ale len čo sa obzriem, kto to, už zaznie
         radostný hlas: „Aha, Gusti, nuž kdeže si ty bol?“ Bola to sesternica Emília Žilová, ktorá
         sa poberala domov do Ľubietovej z pohrebu svojho otca, môjho ujčeka Karola Roesznera,
         umretého v Kremnici. Vzala ma hneď k sebe do koča, kŕmila slivkami z koša a zložila rúče
         pri Dolnej bráne v Bystrici.
   </p>
   <p>
    Prišiel som teda načas, ako som sľúbil rodičom a profesorovi, na klasifikáciu. Po
         klasifikácii tretí deň príde k nám starý Kollár, krčmár na huštáku, a žiada od otca
         vynáhradu za koňa, ktorý mu po mojom odchode skutočne v Palánku zdochol. Kočiš prišiel
         domov na jednom koňovi. Ja som stŕpol od strachu. Ale čo som ja za to mohol? Ani som len
         príležitosť nenajal ja. Otec, nahnevajúc sa na jeho nárok, odpravil ho preč, a on sa viac v
         tej veci nehlásil.
   </p>
   <p>
    O rok, teda roku 1840, v šiestej gymnaziálnej triede, keď ma správca Kováč ako prvého
         eminensa pochválil pred celým zhromaždeným gymnáziom a oddal mi dar, knihu
    <span class="emphasis">
     <em>
      Orbis
            pictus
     </em>
    </span>
    , prítomnému môjmu otcovi tisli sa do očú slzy radosti. Keď som prišiel
         domov, matka si zásterkou utierala slzy, a požehnávala ma; a aby som ani tu neostal bez
         odmeny, prekvapila ma „kugelhupfom“.
    <sup>
     [
     <a class="footnote" href="#ftn.id2578635" name="id2578635">
      58
     </a>
     ]
    </sup>
    Natešený skákal som ako posadnutý po stole, stolcoch, laviciach a kufri, a
         nebolo spokojnejšieho, šťastlivejšieho človeka nado mňa.
   </p>
   <p>
    Ako už rečeno, otec mal galibu v službe a vec sa dlho ťahala. V októbri 1836 písal
         bratovi Náckovi do Tisovca, že ho odsúdili nahradiť eráru chýbajúce uhlie, čo toľkú sumu
         činí, že kým živý bude, budú mu sťahovať z platu. Bieda že je veľká a Eduard a Adolf sú nad
         tým veľmi skormútení. Sestra Petronela si umienila ísť do Viedne, tam osobne konať za otca,
         ale tá cesta že sa z rozličných príčin preťahuje.
   </p>
   <p>
    Po mnohoročnom trápení roku 1838 otec podal prosbu o penzionovanie, čo sa potom onedlho
         i stalo. Sťahovanie za uhlie trvalo ďalej a tým trvala i citeľná bieda a súženie. Poctivý a
         citlivý otec duševne veľa trpel. Hlavnú potechu hľadal a našiel v nábožnosti. I predtým
         príkladne nábožný človek zachovávajúci pôsty a keď mu len služobné povinnosti dopustili,
         navštevujúci kostol, teraz, na odpočinku, bez úradnej práce, bol tým usilovnejším
         navštevovateľom služieb božích. Breviár, z ktorého sa modlieval (chránim ho), od bozkávania
         zachoval brunátne stopy tabakových fúzov. Rodičia už boli starí, ale zato u nás do týždňa
         prišlo mäso na stôl dva, najviac ak tri razy. Ja, keď som od vydatej sestry Fánky dostal
         dvojgrošník na čerešne, odložil som ho otcovi na tabak. Pritom rodičia mali ešte starosť o
         štyri nezaopatrené deti. Adolf, Eduard a ja sme ešte chodili do školy; Petronela, málo
         bývajúca doma, materiálne zapríčiňovala rodičom najmenej starostí.
   </p>
   <p>
    Keď otec vstúpil do penzie, museli sme sa presťahovať. Našli hospodu s troma izbami,
         kuchyňou a komorou v prízemí, v Ondrejkovičovskom dome v Lazovnej ulici neďaleko stoličného
         domu. Tu sme potom už bývali a tu otec i skonal.
   </p>
   <p>
    Ôsmeho októbra 1840 otec písal Náckovi do Moštenice žalostivý list. Na prosbu, aby mu
         odpustili sťahovanie za uhlie, že mu odpovedali záporne. Teraz že je on už i s celou svojou
         rodinou opustený človek. Toho istého roku, tiež v jeseni, ja som písal v matkinom mene
         Náckovi o tri zlaté na drevo — lebo nemáme čím kúriť, ani pri čom variť. Brat, chudák, toho
         tiež nemal veľa, ale zato spomohol vďačne. Len mňa nič netrápilo, bol som so všetkým
         spokojný, mysliac si, že to ani inak byť nemôže. Len keď som videl smutné tváre rodičovské,
         to ma skormútilo.
   </p>
   <p>
    Otcova mesačná penzia pri ročných päťsto zlatých bola by činila štyridsaťjeden zl.
         štyridsaťpäť gr. km., ale z toho mu sťahovali mesačne štrnásť zl. dvadsaťšesť gr., takže
         ostávalo len dvadsaťsedem zl. devätnásť gr. na hospodu, slúžku, kurivo, živnosť, odev a
         výchovu štvoro detí, z ktorých dvaja synovia boli von z domu, na štiavnickej akadémii.
         Mojou trpkou úlohou bolo rováše splácať. Pri vyplácaní za víno (denne pol holby
    <sup>
     [
     <a class="footnote" href="#ftn.id2578744" name="id2578744">
      59
     </a>
     ]
    </sup>
    ), mäso, chlieb a múku musel som trpezlivo znášať šomranie, výčitky, ba i
         urážky, že tak málo splácame, že z dlhov neodbúda toľko, koľko pribúda, dlh z mesiaca na
         mesiac rastie, oni že viac na úver dávať nebudú atď.
   </p>
   <p>
    Po skončení gymnaziálneho behu (1840) mal som dobré vysvedčenie. Keď som sa s otcom bol
         poďakovať za svedectvo, správca Kováč ma nahováral, aby som sa oddal kňazskému stavu. Hoci
         som predtým mal k tomuto stavu náklonnosť a vždy staval oltáriky, zliepal ornáty, infuly,
         bola mi už chuť prešla. Otec ma nechcel nútiť, pristal na to, čo si sám vyvolím.
   </p>
   <p>
    Pri opise tohto svojho mladého študentského veku aby som ešte na niečo nezabudol: na
         vyvinutie prvého citu lásky v pätnásťročnom šuhajovi. Oproti nášmu bytu, na druhom rade, v
         rožnom Komáryovskom dome v prízemí bývala vdova po evanjelickom farárovi a mávala u seba v
         byte tri-štyri dievčatá, žiačky v tie časy povestného ústavu dr. Zipsera. Medzi nimi bola
         akási Amália Szakálová z Novohradu. Ja som sa s tým dievčaťom, postaveným pod prísnym
         dozorom, nikdy nezhováral, len čo som ho videl na ulici alebo pri obloku, keď domov a von
         vychádzala. Bola asi štrnásť-pätnásťročná, a zamenili sme si významné pohľady; mne sa
         zapáčila a často som na ňu myslel. Pri konci školského roku, keď už mala odísť domov, bol
         som znepokojený a neznal som spôsobu, ako sa jej priblížiť alebo ako jej dať útly znak
         svojej náklonnosti. Tu naďabila sa mi originálna myšlienka. Nerozvážiac si vec, poslal som
         jej na pamiatku, čo som práve aspoň podľa svojho domnenia značnejšieho mal, pamätný
         pozlátený peniaz pápeža Pia VII., dávajúceho požehnanie. V papieri zakrútené oddal som to
         ich slúžke pre slečnu. Ale slúžka môjho pápeža doručila panej, ktorá mi ho vrátila, no
         celkom slušne a bola priložená i karôtka do pamätnej knižky, ktorú mám ešte zachovanú i
         podnes. Napísala mi, pravdepodobne návodom pani farárkiným: „Leben Sie wohl und glücklich,
         wünscht Ihnen, Neusohl am 4. Juli 1839, Amalie Szakal.“
    <sup>
     [
     <a class="footnote" href="#ftn.id2578813" name="id2578813">
      60
     </a>
     ]
    </sup>
    A tým bola dráma ukončená. Ja som o tejto osobe nepočul nič viac, až po
         štrnástich rokoch (r. 1853) mi ukázali statnú dámu s dvanásťročnou dcérou, ktorú doviedla
         do Bystrice do vychovávacieho ústavu, a to bola Amália Szakálová, za koho vydatá, neviem.
   </p>
   <p>
    Moji dvaja bratia, ktorí až po šiestu gymnaziálnu navštevovali o jeden stupeň rozdielne
         triedy, v šiestej, ktorú Adolf pre konkurz opakoval, zišli sa spolu a odtiaľ potom spolu
         pokračovali ďalej. Z Bystrice boli na filozofii vo Vacove a ich návodom i ja, ktorý som o
         päť rokov kráčal za nimi, daný som bol do Vacova.
   </p>
   <p>
    To už bola pre mňa veľmi vážna doba, jedno preto, že som dovtedy vždy stál pod
         rodičovskou rukou, a po druhé preto, že takto na mojich chudobných rodičov boli navalené
         nové ťarchy. A mne neskúsenému poškrabkovi a najmladšiemu pripadla ešte i úloha stať sa
         svojim starším spolužiakom Kňazovickému a Obereignerovcom na žiadosť ich rodičov vodičom a
         či dohliadačom. A to možno stade pošlo, že som i v škole mal veľmi pochybnú česť byť proti
         svojej vôli „attendátorom“, dohliadačom, hoci, ako sa ďalej ukázalo, sám by som bol — a
         veľmi — potreboval prísneho kazára. Aby sa rodičom obľahčilo, brat Adolf mi poslal dva páry
         giat ušitých z pevného plátna a Nácko mi dal vyhotoviť na svoje útraty z modrého súkna
         nohavice, kabát a prusliak,
    <sup>
     [
     <a class="footnote" href="#ftn.id2578881" name="id2578881">
      61
     </a>
     ]
    </sup>
    a tak šuhaj vystrojený mohol už do sveta. Adolf v ten čas bol ako začiatočník
         praktikantom na Magurke a Nácko dočasným šafárom v Moštenici.
   </p>
   <p>
    V októbri nastal čas odchodu. Tí istí voziari, čo mojich bratov pred piatimi rokmi,
         odvážali do Vacova i mňa. Bol to nám dobre známy de nomine et omine
    <sup>
     [
     <a class="footnote" href="#ftn.id2578905" name="id2578905">
      62
     </a>
     ]
    </sup>
    z Podlavíc pošlý, vysoký, štrbavý, otcovsky o nás pečujúci Dobrík a pekný,
         mladší počerný územčistý chlap Hrnčiar. Týmto dvom skúseným veľblúdom rodičia s dobrým
         svedomím oddávali svoje deti. Boli to v neprítomnosti rodičov naše dojky, naši
         pestovatelia. Medzi Pešťou a Bystricou na viac vozoch a veľa koňoch jednostajne vozili
         rozličný tovar, do Pešti najmä železo a remeň, stadiaľ víno a kupecký tovar. Títo prostí
         jednoduchí, ale poctiví a spoľahliví ľudia požívali u obecenstva neohraničenú dôveru.
   </p>
   <p>
    Lúčenie bolo prenikavé, tým viac, že otec od istého času začal chorľavieť, k tomu bola
         daždivá, smutná, chmúrna chvíľa, a pohli sme sa podvečer pri lampášoch. Bola nás hodná
         hŕbka pod plachtou, podajedni mne neznámi, ktorí tú cestu ako starší študenti prekonali už
         častejšie. Bratia ma odprevadili až k vozom. A potom čihí, kolesá hurtovali na mestskej
         hrobľavej dlážke. V Kráľovej sme zastali zase u „Sekery“ a pozde po polnoci došli sme do
         Hájnik, kde sme pár hodín, aby sme sa vyhli blchám, spali na stoloch na hrachovine. Až sem
         sme sedeli na vozoch učupení ticho, vprostred každého voza akoby na lodi kolembal sa
         lampáš. Ja som ležal doluznačky na vyrobenej páchnucej koži, fikajúc za milou rodinou a v
         tichosti kropil som remeň slzami. Keď som sa na ďalšej ceste utíšil, moja príroda sa
         rozveselila v kruhu veselých súdruhov.
   </p>
   <p>
    Po troch dňoch prišli sme do Vacova. Bolo tu čo obdivovať: Maďari, vinice a paroloď,
         ktorá raz týždenne konala cestu medzi Pešťou a Viedňou, a híkali sme, zazrúc ju pred našou
         hospodou, rozloženú na brehu Dunaja, či hore či dolu sa pohybovať. Hospodu a celú opateru
         sme dostali na starom mieste, kde predtým bývali moji bratia, na brehu Dunaja u vdovy
         Pašternákovej za lacný groš. Podistým neviem, ale tak sa mi zdá, že som platil sedem
         zlatých mesačne za všetku opateru a chovu. So mnou bývali bratia Obereignerovci.
   </p>
   <p>
    Sotva som sa stačil vžiť do nového položenia, zachvátil ma týfus. V cudzom meste, v
         cudzích okolnostiach som ja neskúsený, chúlostivý šuhaj obľahol a cítil som sa náramne
         opusteným. Už okolo poludnia tratil som povedomie a len ráno o tretej, keď zvonili na
         františkánskom sobore,
    <sup>
     [
     <a class="footnote" href="#ftn.id2578988" name="id2578988">
      63
     </a>
     ]
    </sup>
    som prišiel k sebe a banujúc za rodičmi, za svojím hniezdom, so slzavými očami
         som sa modlil, vrúcne prosiac boha o vyzdravenie. Mojím srdečným, otcovským lekárom bol
         istý už obstarný doktor Török a liečil ma svedomite a pilne. I moja gazdiná i moji
         spolužiaci mali účasť, ale tamtá zamestnaná domácnosťou a títo zaneprázdnení školou nemohli
         mi venovať príliš veľa času, a tak býval som často samotný, opustený, bedákajúci pustovník.
         Podľa vtedajšieho spôsobu liečenia horúčky lekár mi vodu piť zakázal, ale pretože bez pitia
         vody predsa jestvovať nemôžem a kántril ma náramný smäd, povolilo sa to len s odstátou
         vodou, do ktorej sa prv hodil žeravý uhoľ. Takýto nápoj mi, pravda, dostatočne smäd
         neuhasil, a tak, keď nikto v izbe nebol, a to sa veru často stávalo, som sa z postele
         zvalil na dlážku, potom som sa slabý, ako som bol, štvornožky vláčil až k oproti stojacej
         kasni a zdvihnúc sa na kolená, stiahol som krčah s vodou a nasúkal som sa i proti zákazu do
         chuti. Ach, čiže to chutilo! A toto bola voda dunajská, hneď od brehu, niže rozličných, do
         rieky vtekajúcich mestských kanálov a nedokonale, alebo priam nič nefiltrovaná. Zachcelo sa
         mi teda dobrej, čistej, čerstvej vody, a tá tiekla pol hodiny niže Vacova, pod kaplnkou,
         ako dobrá pamiatka na turecké panstvo, ktoré zariadilo tento užitočný vodovod pred pár sto
         rokmi. Aby mi gazdiná, osoba pobožná a poverčivá, šla po vôli, zavesil som jej na nos, že
         mi Panna Mária z tamtej kaplice zvestovala, aby som z tej posvätnej vody pil, že budem
         uzdravený. A poslala ta gazdiná svoju asi trinásťročnú dcéru s mohutnou krpkou, a pil a
         napil som sa jej do chuti. A pánboh pomohol.
   </p>
   <p>
    Vyjdúc z choroby v polovici novembra 1840, bol som chudý ako trieska a slabý, vlasy mi
         najmä z pravej strany vypĺzli, a keď mi pozdejšie narástli, boli kučeravé — teda zľava
         hladké, sprava kučeravé. Keď som sa už ako vyzdravený bol predstaviť profesorom, zaobalený
         v kepeni, kráčajúceho vo vetre ulicou zrazil ma vietor na zem. — Musel som i na to myslieť,
         ako sa dobrému starému pánu doktorovi za jeho ustávanie odslúžim. Peňazí som nemal, nuž
         zaniesol som mu geletku bryndze, čo mi rodičia poslali. Ďakoval som mu z hlbín srdca za
         jeho otcovskú lásku, prosiac ho, aby sa nehneval, že mu ja chudobný chasník inším slúžiť
         nemôžem. On sa zasmial, bryndzu prijal a doložil: „My lekári musíme si i medzi chudobnými
         získať dobrých priateľov.“ Vtedy som, pravda, nevedel, že i ja toto naučenie kedysi in praxi
    <sup>
     [
     <a class="footnote" href="#ftn.id2579094" name="id2579094">
      64
     </a>
     ]
    </sup>
    budem nasledovať, a robil som tak už i z povďačnosti k tomuto svojmu
         dobrodincovi. Už 28. novembra 1840 som písal rodičom zvesť, že som vyzdravel a od Dobríka
         že som prijal sedem zl. dvadsať gr. Dvadsiatnik som prebral na papier, pečatný vosk a na taligáša,
    <sup>
     [
     <a class="footnote" href="#ftn.id2579111" name="id2579111">
      65
     </a>
     ]
    </sup>
    lebo 1. decembra presťahujeme sa do Zemančekov, k farbiarovi do Paradicsom-ulice,
    <sup>
     [
     <a class="footnote" href="#ftn.id2579126" name="id2579126">
      66
     </a>
     ]
    </sup>
    kam nás zvábil Kňazovický, ktorý tam už býval.
   </p>
   <p>
    A veru chova u Pašternáčky za tie peniaze, čo sme platili, sedem zlatých, bola dosť
         dobrá, pojedli sme veľa štrúdlí s grísom, chleba stálo na kasni, koľko sa komu chcelo, izba
         priestranná, svetlá, ona gazdiná tichá, pravdaže, my šarvanci sme jej viac imponovali ako
         ona nám, ale vcelku môžem povedať, lepší dozor viedla nad nami ako tam potom na novej
         hospode, kde sme boli zanechaní úplne sami na seba. Mala na Kalvárii oproti Koždu vinicu a
         „gunyhó“ (búdu), ale v dosť opustenom stave, kde sme sa dva-tri razy zabávali jedením
         hrozna.
   </p>
   <p>
    Naša nová hospoda u Zemančekov bola priestranná, s veľkým dvorom a mnohými hospodárskymi
         staviskami. V zime sme obývali izbu pri kuchyni, v lete na druhom konci dvora, v bývalej
         farbiarskej dielni. Pred ňou bola veľká sieň s kaďami, plnými farby a s veľkým kotlom v
         prípecí. Majster Zemanček mal svoj vlastný závod v Pešti a zriedka sa sem prišiel pozrieť.
         Bol to chlap veľký, svalovitý, Slovák, evanjelik, ktorých tu vo Vacove veľmi poriedku
         vídať; v Malom Vacove sú kalvíni. Jeho miesto zastupovala jeho už dosť dospelá dcéra, ktorá
         nás štyroch kostošov opatrovala, a okrem nás gymnazistu, ktorý s ňou býval. Potom predávala
         farbiarsky tovar, ležiaci tu v sklepe na sklade a bdela nad domácnosťou a k nej patriacim
         hospodárstvom. Kým on ešte tu konal svoje remeslo, zhromažďovalo sa tých pár tu
         roztratených súveriacich evanjelikov v jeho byte, kde mali modlitebnicu, a on im čítaval
         nábožné knihy. Bol on vážny, ale i vo svojom spôsobe pôvodný človek. Kečku mal nadurenú
         dohora, rozprával pomaly, ale hlasom dunivým ako hrom. Raz večer, keď sme sedeli okolo
         neho, povedal nám paralelu medzi Slovákmi, Maďarmi a Nemci — nebárs lichotivú: „Ebadta
         tótja, országunk fótja; ebadta németje, országunk szemétje, ebadta magyara, országunk szamara.“
    <sup>
     [
     <a class="footnote" href="#ftn.id2579182" name="id2579182">
      67
     </a>
     ]
    </sup>
    Každý teda mohol byť spokojný so svojím.
   </p>
   <p>
    Veľká čiastka študentov filozofie pozostávala zo Slovákov, najväčšia z Maďarov. Mravy
         obyvateľstva Vacova, nadovšetko študujúcej mládeže, páchli beťárizmom. Beťárizmus mal tu
         zastupovať to, čo pri nemeckých študentoch takrečená „burschenschaft“,
    <sup>
     [
     <a class="footnote" href="#ftn.id2579208" name="id2579208">
      68
     </a>
     ]
    </sup>
    ale živel ani zďaleka tomuto nie podobný. Tento je oveľa jemnejší a vtipnejší,
         tamten sa zakladá na surovosti a bezuzdnosti, ktorá má byť výrazom chrabrosti a maďarského
         patriotizmu a vrcholí obyčajne v inzultoch. Pretože nám bol beťárizmus pochopom zmužilosti,
         ľahko sa nás lapal, tým ľahšie, že sme ním boli na všetky strany otočení, a čím viac
         beťárizmu v nás, tým väčšia sláva a obdiv nás očakával. Nuž a to bola naša filozofia. Samé
         prvé, čo nám teda starosť robilo, bolo, aby sme chúlostivého synka, pokorného gymnazistu,
         do zniku vyzliekli. Stali sme sa razom „Dominatio vestra“,
    <sup>
     [
     <a class="footnote" href="#ftn.id2579246" name="id2579246">
      69
     </a>
     ]
    </sup>
    a čože nám, našim panským milostiam, viac chýbalo? Nič! Len ostrohy na čižmách,
         ktorými sme brnkali, dlhý pipasár s fajkou, cifrovaný dohánzačok
    <sup>
     [
     <a class="footnote" href="#ftn.id2579260" name="id2579260">
      70
     </a>
     ]
    </sup>
    a pero za klobúkom. Takto vystrojený musel byť vacovský filozof. — Táto
         dekorácia, viac smiešna ako nebezpečná, sama osebe nebola by škodná bývala, keby neboli
         nasledovali jej zodpovedajúce skutky.
   </p>
   <p>
    Medzitým sa pánboh zmiloval nad osudom môjho nevinne trápeného otca a uľavil jeho smutné
         položenie aspoň natoľko, že, ako to v liste 21. marca 1841 do Moštenice Náckovi píše, už od
         4. apríla 1840 prestali mu sťahovať z penzie mesačných štrnásť zl. dvadsaťšesť gr. a z
         posťahovaného že mu vrátia stodvadsaťosem zlatých. Ešte v liste 21. septembra 1841 sa
         chudák otec srdcelomne ponosuje, akú núdzu oni rodičia spolu s deťmi museli znášať pre
         sťahovanie z penzie, a že bez Náckovej podpory by boli museli zahynúť. Istotne to krásne,
         bohumilé svedectvo dobrému synovi, bratovi.
   </p>
   <p>
    10. mája 1841 píšem z Vacova otcovi do Banskej Bystrice, ako sa tu chýr nesie, že o
         dva-tri roky filozofické prednášky nebudú viac latinské, ale maďarské.
   </p>
   <p>
    Aby som vydal svedectvo, ako zlé kamarátstvo a prevrátený pochop junáctva môže nakaziť i
         solídneho šuhaja, uvediem tu, ako sme ja i moji bližší spolužiaci a priatelia prežili
         niekoľko výjavov v postupnom našom beťárizme. Kňazovický uvádzal obyčaj, že sme sa tu i tu
         zložili na liehoviny, takrečený „danziger“,
    <sup>
     [
     <a class="footnote" href="#ftn.id2579326" name="id2579326">
      71
     </a>
     ]
    </sup>
    to jest pálené z vínneho droždia, teraz povestný koňak. Hoci mi to vonkoncom
         nechutilo, chlapil som sa ho na raňajky preglgnúť a tak so smradľavými ústami navštíviť
         prednášky. Raz tiež doniesol toho „trebera“, a aby domáci nevideli, strčil skleničku do
         zadného vrecka na kabáte. Keď vstúpil do izby a pri zatváraní dvier sa zvrtol, búšil
         vreckom, vlastne skleničkou o kľučku, hrdlo, a tekutina liala sa mu dolu nohami. Táto
         nehoda nás odviedla od ďalšieho donášania „danzigera“. Že sme v dielni — vo verku — bývali,
         a ja som bol dozorcom svojich kamarátov, študenti, medzi nimi najviac furták istý Buriš,
         Vacovčan, ktorý voľakedy chodil v Bystrici do školy a mal aj rodinu na Španej Doline —
         prezvali ma „werkführerom“.
    <sup>
     [
     <a class="footnote" href="#ftn.id2579368" name="id2579368">
      72
     </a>
     ]
    </sup>
   </p>
   <p>
    V zime ešte ako-tak, ale v lete sme boli rozpustilejší. Občanom, ktorí nám boli
         protivní, sme robievali mačacinu. Viechy sme nočnou hodinou premieňali; napríklad keď ráno
         zívajúc vyšiel čižmár pred vráta, našiel na priečelí svojho domu viechu stolára,
         zámočníkova viecha skvela sa nad portálom františkánskeho kláštora. V noci, keď mali byť
         trhy alebo jarmoky, zatarasili sme cesty brvnami a skalami, nanosenými z nových múraníc, čo
         narobilo voziarom, príchodzím včasráno za mraku, mnoho zmätku. Šli sme do šiatrov ľudových
         kuchýň, kde pre pospolitosť škvarili svinské mäso a varili kapustu; kým jedni zabávali
         gazdinú, druhí sme pchali do kapusty široké kusy židovského práchna miesto takrečeného flaku.
    <sup>
     [
     <a class="footnote" href="#ftn.id2579411" name="id2579411">
      73
     </a>
     ]
    </sup>
    Nuž takto a onako cvičili sme sa in praxi vo filozofických problémoch. U nás vo
         farbiarskej dielni sme obyčajne mávali porady, kde a aký kúsok máme zase vyviesť. Bolo
         teplo, a tak sme sedeli v ľahkých spodných šatách. Ja som sedel pohodlne na vrchnáku
         ohromnej kade plnej indigovej farby. Pri nastalom smiechu prišlo mi telo do živšieho
         pohybu, vrchnák sa odšuchne a ja čľup, plnou váhou dolu hlavou do hlbokej kade. Ono ma,
         pravda, hneď vytiahli, ale akého! Dnu som vpálil biely, von ma vytiahli modrého ako nebo, a
         nielen košeľa a gate, ale i koža mi osinela a dostala farbu vodnatého mlieka, a nazvyš
         dostal sa mi náležitý glg indiga do žalúdka. Chlipnutie malo takú planú chuť, že som to po
         pár minútach i s druhými ingredienciami v podobe tinty alizarínu vydal na svetlo. No ale
         prišlo ešte horšie, svrbľavá samopaš nás hnala ďalej, za čo sa ešte podnes hanbím. Chodili
         sme nočnou hodinou do viníc čerešne krásť. K tomuto činu, pre ľahšiu pohodu, vybrali sme sa
         len v gatiach a v košeliach. Gate sme okolo členka a košele okolo pása tuho zviazali a do
         tých narafané čerešne vsýpajúc, neforemne vypchatí frčali sme domov a tam potom celé hŕby
         často i nezrelých čerešieň nakopili na stôl. Niekoľko ráz sa tento nejapný žart skončil bez
         ďalšej nehody, ale raz nadurení strážnici viníc číhali a nás skutočne prepadli. Ej, bolo
         nám úzko, ale strach dal nám sily a naše mladé, pružné nohy obrátili nazmar námahy
         prenasledovavších nás hájnikov, skákali sme cez jamy a iné prekážky. Táto príhoda zamedzila
         ďalšie naše pleny a boli sme aspoň v tomto smere vyliečení.
   </p>
   <p>
    Po čerešňových výpravách sa naše dobrodružstvá neskončili, ba vrcholili v bitkách. Keď
         naši spolužiaci Maďari niekde v krčme alebo na plese, počnúc nejakú šarvátku, vlastnou
         silou nestačili, rozposlali po domoch, kde bývali Slováci, poslov: „Menjetek tótokért“
         (Choďte po Slovákov). Poslovia búchajúc po oknách volali Slovákov na pomoc a hneď bežala
         hotová čata za druhých sa biť a dať sa biť, a vďaky v tom nebolo nijakej.
   </p>
   <p>
    Ináč živobytie bolo tam lacné, tak napríklad stála holba — asi pol litra — muštu štyri
         grajciare šajnové. Na trhoch predávali šumné nevesty pred očami kupujúcich pražené, veľmi
         chutné svinské mäso, tótfalušské ženičky tam spoza Dunaja predávali pecne pšeničného, na
         okrúšky pokrájaného chleba, a hostina za pár grajciarov bola hotová. Naša domáca chova bola
         na koľkosť výdatná, lenže, pravda, príliš jednotvárna; zamieňal sa bôb hrachom a hrach
         bôbom.
   </p>
   <p>
    V lete bývalo veľmi teplo a tu som mal raz príležitosť obdivovať čudný úkaz zvieracej
         prírody. Vacovský biskup gróf Nádaždy, krásny veličenstvený muž, držal na svojich statkoch
         veľké množstvo byvolov. Je to silný zver, moc utiahne, ale kým sa v normálnom stave
         pohybuje pomaly, z kroka na krok, nadurený skáče a zúri, akoby to ani on nebol. V čase
         horúčosti rád lezie do vody a tam si hovie. Jeden pár tých byvolov teda viezol ťažký voz,
         vrchom nakopený tehlami. Šlo to pomaly, lenivo; ale ledva zočili Dunaj, brali sa ako vo
         vetre. Kočišovo volanie nič neosožilo, ba ledva toľko času mal, že mohol z voza skočiť, a
         byvoly už spokojne plávali po Dunaji. Po dlhom volaní „hajs, ča hó!“, keď sa im zachcelo,
         priplavili sa na breh, rozumie sa, bez tehál, bez dosák, len so štyrmi kolesami stáli k
         ďalším službám svojho pohoniča.
   </p>
   <p>
    Pri všetkých našich darebáctvach a beťárstvach učenie išlo dosť dobre, a to tým
         spôsobom, že som ja stručne značil prednášky a toto sme si doma potom spisovali
         obšírnejšie, s prídavkami z pamäti. A to bol znamenitý spôsob učiť sa a študované si
         zachovať. Po skončení roku 1840/41 znelo moje svedectvo: Io semestri ex doctr. religionis
         emin. 30; mathesi em. 18; historia univ. em. 12; philosophia em. 9; liter. hung. primae
         primis. IIo sem.: ex doctr. relig. em. 27; mathesi em. 8, historia univ. em. 10;
         philosophia em. 11; liter. hung. em. 33.
    <sup>
     [
     <a class="footnote" href="#ftn.id2579572" name="id2579572">
      74
     </a>
     ]
    </sup>
    Správca lýcea bol Andrej Cseh, profesor náboženstva Janikovits, profesor
         maďarskej reči Žigmund Máté, dejepisu Ambroz Kardhordó, matematiky Alojz Lapónyi, filozofie
         Jozef Purgstaller; okrem svetského kňaza Janikovitsa — všetci piaristi. Profesor
         Purgstaller bol vzdelaný, učený, ale prísny človek, a toho sme sa najviac okúňali. Lapónyi
         bol človek chudý, náruživý. Keď na tabuli počtoval a hádzali mu mokré papierové guľôčky na
         tabuľu, ozelenel, obrátil sa, nepovedal nič, ale prenikol človeka čiernymi očami až do
         duše, a keď dolapil zločinca, tomu istotne odplatil. Kardhordó, tučný a flegmatický, veľmi
         sa potil, cez prednášku mu po spotenej mastnej tvári muchy nehanebne behali, a on ich
         neodohnal, len keď ho už veľmi hnevali, nuž ustavične mrdal nosom. V lete, v čas veľkej
         horúčosti, jedni si šeptali a druhí, schýliac hlavy na lavice, driemali. Vtedy namrzený
         ďobol olovkom do stolíka, zavolal: „Quid ibidem susurrant!“
    <sup>
     [
     <a class="footnote" href="#ftn.id2579620" name="id2579620">
      75
     </a>
     ]
    </sup>
    a na tých driemajúcich: „Quare deponunt cucurbitas ad scamna?“
    <sup>
     [
     <a class="footnote" href="#ftn.id2579630" name="id2579630">
      76
     </a>
     ]
    </sup>
    a to bolo pre nás heslom päsťami bubnovať po zhýbaných laviciach, čo potrasúc
         tie uložené „tekvice“, spachtošov nemilo pobúrilo. Keď odpoveď vyvolaným súdruhom išla
         ťažko, druhí sa k nim vtiahli popod lavice a stadiaľ im z knihy šeptali. V predných dvoch
         stoliciach sedeli zľava klerici piaristi, sprava petríni.
    <sup>
     [
     <a class="footnote" href="#ftn.id2579648" name="id2579648">
      77
     </a>
     ]
    </sup>
    Tamtých ako starších, ale priateľskejších, sme mali radšej ako týchto, a keď
         prišli do školy alebo vyšli, obyčajne sme ich dráždili. Zo dva-tri razy do roka sme
         vykonali petrínom tú mrzutosť, že sa jeden popod lavice k nim priplazil a im reverendy
         goliermi pozošíval. Po prednáške ťahajúc jeden druhého, nemohli sa rozísť a nastal smiech.
   </p>
   <p>
    Ostatnú noc, ktorú som strávil vo Vacove, zavŕšili sme hlavným beťárizmom. Na okno nám
         búchali na poplach, že žiakov na bále v mestskom hostinci čižmári bijú, a tam medzi
         študenty že je i náš rodák, odbavivší druhý rok filozofie a chystajúci sa prejsť na banskú
         akadémiu, menom Alojz Scholtész, Bystričan. Na čižmárskom bále presúšal sa už v banskom
         rúchu. My hneď hotoví sme poskákali a o štvrť hodiny sme už boli na pitvore v hostinci.
         Práve ako sme dobehli, chlpili sa už na schodoch, hrnúc sa dolu zo sály. Voslep dali sme sa
         do borcovania, a mne k nohám spadla komusi z hlavy zrazená čiapka. Zohnúc sa po ňu, ako
         hlavu zase vystriem, dostal som papekom takú facku pri samom ľavom oku, až sa mi v mozgoch
         zvrtlo. Mysliac, že mi i oko vypadlo, reteríroval som do krčmy, kde mi hneď robili chladné
         obklady a ja som sa pred zrkadlom presvedčil, že síce oko nevyskočilo, k čomu že mu práve
         veľa nechýbalo, ale že je podbehnuté krvou. Kým mňa tu opatrovali, na poli bitky nastalo
         utíšenie a jednotlivcov, ktorí ešte šermovali, mestskí drabanti rozprášili. Mňa už potom za
         vidna viedli slávnostne s poviazanou hlavou na našu hospodu. Nezadlho zatým o pár hodín
         prišli naši voziari, vracajúci sa z Pešti a ja ozaj s vďačnosťou zanechal som Vacov, toto
         per excellentiam
    <sup>
     [
     <a class="footnote" href="#ftn.id2579702" name="id2579702">
      78
     </a>
     ]
    </sup>
    filozofické mesto. Ale aký som ho zanechal! Zmenený nie na svoj prospech. Úplná
         sloboda, vymknutie sa spod rodičovského dozoru. Hlavne následkom zlého kamarátstva — v
         nepravej domnienke, že beťárizmus a heroizmus je jedno — stal sa zo mňa, krotkého šuhaja,
         nočný bludár, šarapatec. Áno, bol som nerozvážny darebák, ale viac zvedený než vlastným
         pudom a z falošne pochopeného hrdinstva. Vyznať musím i to, že v tichých hodinách začalo sa
         mi to bridiť, hanbil som sa a umienil som si toto od koreňa zmeniť.
   </p>
   <p>
    V tom predsavzatí ma ten posledný výstup utvrdil. Škoda, že vtedy ešte daguerrotypia
    <sup>
     [
     <a class="footnote" href="#ftn.id2579726" name="id2579726">
      79
     </a>
     ]
    </sup>
    a fotografia nebola vynájdená, žeby bola zvečnila obraz filozofa. Vytiahnutá
         postava, ohorená tvár, ľavé oko s modrým krúžkom, obviazané bielou šatkou cez hlavu, ako
         keď má mesiac záhradku, na hlave dvojgrajciarový slamený klobúk a dlhý, žltkastý kepeň
         drapovej farby, v troch pruhoch do kolesa zošitý s červeným golierom, a mohutný kyjak v
         ruke. Zastavím sa tu i pri malom životopise svojho kepeňa. Keď sme ešte všetci traja bratia
         chodili doma do školy, dali nám rodičia u Árvayho, krajčíra a gymnaziálneho kurátora, ušiť
         tri žltkasté kolesové, červenými plyšovými goliermi opatrené kepene. Keď sa kepene už
         zodrali, zhotovil pán Árvay z troch, spolu ich zošijúc a ponaprávajúc, pre mňa jeden kepeň
         s tým kričiacim šarlátovým golierom a bol som v ňom pri svojom odchode z Vacova ako „Hinko
         der Freiknecht“.
    <sup>
     [
     <a class="footnote" href="#ftn.id2579774" name="id2579774">
      80
     </a>
     ]
    </sup>
   </p>
   <p>
    Vrátime sa z odchýlky nazad k deju. Príduc domov, našiel som otca chorľavého. Rodičia,
         pohliadnuc na mňa, prijali ma s miešaným citom, otec zmraštil oči, ale poobzerajúc ma,
         usmial sa. Na otázku, čo sa mi na oko prihodilo, som luhal, že som na chýr, že voziari sú
         už vo Vacove, do stromoradia v ulici búšil, keď som sa ráno ešte za mraku ponáhľal do
         hostinca. Ale toto luhanie vyšlo skoro najavo. Bratovi Eduardovi, ktorý sa bol bavil v
         Žarnovici v dome úradníka Hamla, vyrozprával syn Adolf Haml, môj spolužiak, priebeh bitky a
         môjho ranenia a Eduard to vyzradil rodičom. Rodičia mi prenikavo dohovárali a ma karhali,
         ja som sa priznal a kajal, a keď som na chorľavého dobrého otca pozrel, bolo mi, akoby mi
         nožom do srdca pichol. Ľutoval som a zatracoval beťárske hýrenie a umienil som si do
         Vacova, kde sme už i tak v dobrom chýre nestáli, viac nejsť. Že som sa vo Vacove vše dobre
         necítil, svedčí list, písaný otcom 16. mája 1841 Náckovi do Tisovca, v ktorom spomína, že
         ja píšem z Vacova celé elégie Ovidii ex exilio
    <sup>
     [
     <a class="footnote" href="#ftn.id2579813" name="id2579813">
      81
     </a>
     ]
    </sup>
    a žiadam si so svojím listom domov sa prinavrátiť.
   </p>
   <p>
    Proti mojej túžbe ísť študovať na druhý filozofický rok do Pešti nemali moji rodičia
         nič, len mi to riekli, že mi vyššiu podporu dať nemôžu.
   </p>
   <p>
    A tak opätne nastal čas lúčenia. Otec už bol taký slabý, že pri mojom odchode len s
         namáhaním na nohách o stenu opretý sa udržiac, očami a požehnaním ma vyprevádzal. Pozrúc
         naňho zroneného, lúčil som sa s ťažkým srdcom. Ako obyčajne, išlo nás veľa horniakov, z
         Bystrice medzi druhými istý Max Hell, ktorý, baviac sa už ako jurista jeden rok v Pešti,
         dával mi všakové naučenia pre praktický život vo veľkomeste. Dôjduc s furmanmi do Vacova,
         na Hellovu radu sadol som s ním na práve idúci parník a prvý raz v živote, v októbri 1841,
         viezli sme sa parnou loďou do Pešti. Bolo to pre nás čosi čudného, nového, veselého. Večer
         sme prišli do Pešti, keď už horeli lampy, a ja som nocoval u „Trompetera“,
    <sup>
     [
     <a class="footnote" href="#ftn.id2579870" name="id2579870">
      82
     </a>
     ]
    </sup>
    voziarskeho krčmára na Vacovskej ceste, na lavici za stolom. Bola to
         jednoduchá, krikľavá furmanská krčma, kde sa zametači, nosiči a voziari a tým podobní
         hostia schádzavali a šarapatili. Ráno som vyhľadal Hella na jeho hospode a on mi potom
         pomáhal hľadať hospodu, i našli sme v ten deň ešte predpoludním v ulici Blecherne Hutgasse,
    <sup>
     [
     <a class="footnote" href="#ftn.id2579887" name="id2579887">
      83
     </a>
     ]
    </sup>
    a do večera som už v nej bol so svojím rúchom usadený. Môj gazda bol Srb,
         krajčír, jeho žena z Lučenca. Izba bola pod pavlačou, dosť priestranná, s jedným oblokom,
         ale nadmier tmavá, lúč slnca sa do nej nikdy nemohol vkradnúť. Moji spoluobyvatelia boli
         Prenosil, poslucháč zememeračstva, štipendista grófa Zichyho z Nyéku, a Plettrick, jurista
         z Novohradu. Študenti rozdielnych vied, ale sme sa dobre zabávali a znášali, hoci rozličnej
         národnosti.
   </p>
   <p>
    Krátko zatým vysnoril som starých kamarátov, Jozefa Hoffmanna, spolužiaka ex poesi,
    <sup>
     [
     <a class="footnote" href="#ftn.id2579912" name="id2579912">
      84
     </a>
     ]
    </sup>
    ktorý tu už rok predtým do filozofie, ale popravde mimo filozofie chodil;
         juristu Mutnianskeho, Oravca s vytrhanými lakťami, ktorý býval s Maxom Hellom a o rok o dva
         stal sa štucerom
    <sup>
     [
     <a class="footnote" href="#ftn.id2579932" name="id2579932">
      85
     </a>
     ]
    </sup>
    a prvým gavalierom, držiac v prvom poschodí krásny byt, sluhu a kabriolet.
    <sup>
     [
     <a class="footnote" href="#ftn.id2579945" name="id2579945">
      86
     </a>
     ]
    </sup>
    Povedalo sa o ňom, že bol Adónisom starých paní
    <sup>
     [
     <a class="footnote" href="#ftn.id2579958" name="id2579958">
      87
     </a>
     ]
    </sup>
    a senzálom ľahkých panákov. A vysnoril som s pomocou Hoffmanna Korčeka, syna
         bývalého učiteľa v Klokoči vo Zvolenskej, ktorý tam býval s matkou a sestrou; sestra bola
         komornou u grófky Dessewffy, on naslúchal filozofiu, ale keď sa mu ona po dvoch rokoch
         nemohla akosi prebiť od ucha ďalej do hlavy, opustil on ju či ona jeho a stal sa v
    <span class="emphasis">
     <em>
      Nemzeti szinháze
     </em>
    </span>
    <sup>
     [
     <a class="footnote" href="#ftn.id2579988" name="id2579988">
      88
     </a>
     ]
    </sup>
    štatistom, spievajúc barytón. Bol to malý bubeník s krátkym noštekom, veselý a
         dobrý Slovák. Časom stala sa jeho sestrina dcéra Leopoldína Korčeková značnou divadelnou
         speváčkou a umrela mladá neprirodzenou smrťou. V tomto skromnom Korčekovskom dome sme sa my
         mnohí peštianski Slováci často schádzali a boli sme vďačne videní. Stará pani bola veľmi
         dobrosrdečná osoba a to málo, čo mala, vďačne delila. Tam som sa spoznal s Julkom Plošicom
    <sup>
     [
     <a class="footnote" href="#ftn.id2580005" name="id2580005">
      89
     </a>
     ]
    </sup>
    a mnohými inými.
   </p>
   <p>
    Keď chudobný Július Plošic roku 1843 mal primície vo františkánskom kostole v Pešti,
         stará pani prejala uhostenie na seba. Odbavilo sa popoludní, bolo skromné, ale veľmi
         srdečné a veselé. Ja som Julkovi na primíciách miništroval, od neho som dostal požehnanie a
         bol som prítomný na olovrante aj s druhými priateľmi. Naše vrúcne priateľstvo trvalo potom
         neprestajne až do smrti, ktorá ho zachvátila tu v Kremnici, v jeho kúpenom dome na
         Neustifte, ako opatovského farára na odpočinku, 19. mája 1899 v osemdesiatom roku života.
   </p>
   <p>
    Prostredníctvom Paľa Korčeka obznámil som sa so slovenským evanjelickým učiteľom,
         výtečným Kadavým
    <sup>
     [
     <a class="footnote" href="#ftn.id2580052" name="id2580052">
      90
     </a>
     ]
    </sup>
    — leží pochovaný v Turčianskom Sv. Martine. Podľa náveštia brata Nácka hľadal
         som v sprievode Korčeka Jána Kollára, ale sme ho nenašli doma. Podľa listu, ktorý som
         Náckovi napísal, 12. novembra 1841 sa v univerzitnom kostole prvý raz po maďarsky kázalo a
         maďarsky spievalo.
   </p>
   <p>
    Pozdejšie som Kollára zase a viac ráz navštívil, zišiel som sa s ním i v bibliotéke pri
         františkánskom kláštore. Bibliotekárom bol vtedy istý Černý, rodom z Krupiny, ktorý ma rád
         vídaval a vďačne mi slúžil knihami; tam Kollár často vypisoval z kníh. Kollár bol chudý,
         nepatrný človek, keď rozprával, tak mu
    <span class="emphasis">
     <em>
      r
     </em>
    </span>
    narážalo veľmi hrdelným
         hlasom — ako to počujeme u mnohých korenných Nemcov. Na oči bol tento učený muž slabý a
         nosil striešku na čele; mňa, keď som k nemu prišiel, hoci ma i nevidel, hneď poznal po
         hlase. I tento chýrny, mnohými nenávidený, miliónmi ctený básnik
    <span class="emphasis">
     <em>
      Slávy
            dcery
     </em>
    </span>
    , bol mi naklonený.
   </p>
   <p>
    V Pešti býval mladý Kvasna, patvarista, syn Náckovho predstaveného z Tisovca. Následkom
         tejto známosti dostala sa mi „kondícia“, to jest miesto vyučovať v elementárnych vedách
         malé dievčatko, denne jednu hodinu, za čo som mal dostávať obed. Tento mladý a ináč driečny
         pánik a darebáčik býval a žil s istou pani Pichelmayerkou, vdovou — či už čo bola. Ona bola
         vyslúžená herečka, mohutná, kostnatá, nebárs váblivá a od neho značne staršia. Jej otec,
         vyholený Nemec, býval u nej, remeslom krajčír, a plátal staré háby zväčša len pre
         domácnosť, šnupajúc pritom veľké množstvo tabaku. Pani Pichelmayerkina dcéra, ktorú som
         vyučoval, mohla byť asi osem-desaťročná. A iste len svojmu nivočiacemu apetítu som mal
         ďakovať, že som tie obedy mohol stroviť, nie pre koľkosť a pre akosť — to by konečne ešte
         bolo obstálo — ale pre tie misy, taniere, poháre atď., čo pri stole do mojej hostiteľky a
         za ňou lietali. K tomu tie utešené názvy, čo sa sypali, tie modro podbehnuté oči, skrvavené
         nosy, to nebolo appetitorium
    <sup>
     [
     <a class="footnote" href="#ftn.id2580142" name="id2580142">
      91
     </a>
     ]
    </sup>
    pre hocaký žalúdok. A hérosom toho bol pán Kvasna, ktorý v hrubianstve si mnoho
         zakladal a tým istotne i mne chcel imponovať. Ba raz vytiahol z pošvy i svoju parádnu šabľu
         a chcel pani Pichelmayerku pichnúť, ale nepichol, lebo sme mu, ja bez a starý krajčír s
         náprstkom cestu zastali. Prečo sa stávali tie láskavé výjavy a s takou dôslednosťou,
         neviem, len som si myslel, že tomu jej vek, zutekaná krása a veľkopanská surovosť tohto
         mladého zemana bola na príčine. Konečne som predsa roku 1843 v apríli tú jednotvárnosť v
         zlorečení a bitkách zunoval a opustil som toto miesto, kde sa ináč schádzali herecké a
         hudobné kapacity peštianskych divadiel.
   </p>
   <p>
    Keď som pozdejšie premenil hospodu a prešiel bývať na Széna-, teraz Kálvin-tér,
    <sup>
     [
     <a class="footnote" href="#ftn.id2580185" name="id2580185">
      92
     </a>
     ]
    </sup>
    v malej krčmičke na Schlangengasse
    <sup>
     [
     <a class="footnote" href="#ftn.id2580194" name="id2580194">
      93
     </a>
     ]
    </sup>
    našiel som si lacnú chovu. Platil som štyri zlaté za obed mesačne: polievka,
         mäso s príbavkou alebo omáčkou a dvakrát do týždňa múčne jedlo, obyčajne tarhoňa. Keď si
         človek dal doniesť okrem toho, platil za tanier mozgov s obličkami desať grajciarov
         šajnových a toľko stála aj tvarohová štrúdľa v mlieku, čo sme nadovšetko radi jedávali.
         Raňajky, olovrant a večera bol chlieb a ten som kupoval na trhu, nesúc potom pod jednou i
         druhou pazuchou po jednom pecni domov. K tomu na hlave vysoký klobúk, v ktorom niekedy tiež
         bol bochník ukrytý, na pleciach čierna riedka gubka,
    <sup>
     [
     <a class="footnote" href="#ftn.id2580223" name="id2580223">
      94
     </a>
     ]
    </sup>
    aké vtedy radi nosievali chudobní študenti. Do tej krčmičky chodilo viac
         Slovákov hľadajúcich lacný kost; tam som sa zoznámil so svojím až podnes úprimným
         priateľom, kmotrom a bývalým susedom Jankom Čipkom z Brezna. Bývalo to skromné, ale veselé
         stolovanie, aké som u pani Pichelmayerky nezažil.
   </p>
   <p>
    Nebol som len ja sám z Vacova, ale došlo nás viac stadiaľ a bolo nás toľko, že sme jednu
         lavicu v škole skoro celú zaplnili. Mojím susedom na samom kraji lavice pri obloku bol istý
         Franc Platzer, syn hutmana z Banskej Štiavnice. Bol tiež chudobný čert, býval a chovu mal u
         dr. Baloga, chýrneho kováča v zliepaní maďarských slov a redaktora
    <span class="emphasis">
     <em>
      Orvosi
            Ujságu
     </em>
    </span>
    .
    <sup>
     [
     <a class="footnote" href="#ftn.id2580259" name="id2580259">
      95
     </a>
     ]
    </sup>
    Tieto noviny, vydávané, pravda, skrovným počtom, kolportoval Platzer po Pešti a
         pritom obsluhoval doktora. Potom sa stal banským akademikom a pod ministerským radcom
         Péchom vplyvným miláčkom a dokonalou pačmagou, kým si vlastnou drzosťou rohy nedolámal.
   </p>
   <p>
    Moje známosti sa medzitým šírili a prišiel som do potyku i so seminaristy, tak najmä s
         istým Gregorom, tiež Bystričanom, chystavším sa na doktorát teológie. On bol adoptovaným
         synom istého Benického a ako gymnazista vysluhoval na bystrickej fare. Bol v seminári duktorom,
    <sup>
     [
     <a class="footnote" href="#ftn.id2580290" name="id2580290">
      96
     </a>
     ]
    </sup>
    a keď nastali prísne pôsty, on — hodné chlapisko — často sa hlásil prechoreným
         a ostal v infirmáriu alebo v dormitóriu,
    <sup>
     [
     <a class="footnote" href="#ftn.id2580305" name="id2580305">
      97
     </a>
     ]
    </sup>
    dával nám múčne, jemu už spriečené jedlá, a my sme mu donášali za peniaze, nám
         na ten cieľ doručené, klobásky, safaládky. Urobil som známosť i so seminárskym kuchárom,
         znamenitým to Slovákom, ktorému som pomáhal prekladať jedlopis z latinského do
         maďarsko-slovenského, nakoľko to dopustila moja filologická známosť. Pri tej príležitosti
         som videl, že chudáci klerici cez štyridsaťdňový pôst ozaj skoro s Jánom po púšti chodiac
         kobylky jedli: odvarený bôb s cibuľou, octom a olejom, kvasenú kapustu s olejom a tomu
         podobné veľmi veterné jedlá, a všetci si veru nemohli ako ich duktor Gregor pomôcť
         infirmáriom. Najkrajšie bolo, že som ja s kuchárom pri zostavovaní toho skromného jedlopisu
         pri víne, šunke s varenými vajcami pranič toho prísneho sebazaprenia neskúsil. Keby len
         takýchto seminárov viacej bolo bývalo!
   </p>
   <p>
    Ale v prvom polroku som ja veru dostal sekundu, z filozofie
    <sup>
     [
     <a class="footnote" href="#ftn.id2580352" name="id2580352">
      98
     </a>
     ]
    </sup>
    pod profesorom Wernerom, svojím krajanom, Bystričanom. Pravda je, že som sa
         zopsul a som z tohto predmetu oveľa menej preukázal, ako som pri troche pilnosti bol mohol
         preukázať. Ale i to je pravda, že mnohí z mojich spolužiakov menej vedeli pri skúškach
         odpovedať než ja, no chyba bola v tom, že si tí pokúpili knihu filozofie, vydanú profesorom
         Wernerom, a ja nie. Po klasifikácii zronený pospiechal som naskutku ku profesorovi. On mi
         držal ostrú kázeň, potom sa ma pýtal, či mám jeho filozofiu. Na moju zápornú odpoveď sa ma
         pýtal, prečo nie. Ja som mu odvetil, že som si značil jeho prednášky, knihu kúpiť — na to
         som chudobný. Keď som mu odpovedal na otázku, skade som, plesknúc rukami a nechajúc
         latinsky vedený rozhovor, zbľačí na mňa číro-čisto po slovensky: „Nuž, ty sviňa! Či si mi
         to nevedel hneď povedať?“ — a zmeniac sa celkom na mäkkého krajana, obdaroval ma knihou.
         Skoro zatým s druhými repetanty — bolo nás viac — opakoval som šťastlivo skúšku a druhý
         semester stal som sa už eminensom.
   </p>
   <p>
    A tak opustiac Pešť, vnútorne i zovnútorne v poriadnejšom spôsobe než predošlého roku
         Vacov, došiel som na vakácie do rodičovského príbytku. Ale bohužiaľ, drahého nášho otca
         našiel som už veľmi chorého. Už len v posteli ležal, jesť nemohol a často dávil riedky
         žltkastý hnoj. Premieňal som sa s matkou pri strážení chorého, v čom nás niekedy zamenila i
         sestra Petronela. Strašné mi bolo, keď umorený otec tak ťažko dýchal a v nočnej tichosti
         prerážalo z veže do izby volanie hlásnika. Koľká úzkosť a žiaľ tu človeka prejíma! Trvalo
         to takmer cez celý august a za ten čas málo som vychodil z domu. Dokonal svetskú púť tento
         nevyrovnane dobrý, poctivý, všestranne skúsený a mnoho trápený otec 28. augusta 1842, keď
         vyplnil sedemdesiat rokov a jedenásť dní, podľa môjho domnenia na žalúdkového raka.
   </p>
   <p>
    Na pohreb došli bratia Adolf, Nácko, tento z Tisovca, kde úradoval ako kontrolór a Adolf
         ako praktikant z Magurky. Potom bola matka, Petronela a ja. Vyprevadili sme otca na tretí
         deň v sprievode hojného obecenstva na večný odpočinok do cintorína za starým zámkom.
         Uložili ho takmer vprostred cintorína, v blízkosti všeobecného veľkého kríža. Keď som
         takmer po päťdesiatich rokoch, baviac sa v Bystrici, v sprievode svojho zaťa Ďorďa
         Teschlera navštívil tento cintorín a hľadal otcov hrob, našiel som, že starý cmiter bol
         omoc zväčšený, o otcovom hrobe nijaké stopy a na tom mieste, kde asi spočívali jeho drahé
         pozostatky, stál cudzí nový pomník. To je beh sveta. Ticho bolo vôkol, len hrobár, novým
         hrobom zamestnaný, búchal motykou a na starom susednom hrade pustovka svoje nôtila. No, tam
         ho vytreli, ale v mojom srdci a v tomto spise nech bude jeho pamiatka zachovaná. Amen.
   </p>
   <p>
    Po otcovej smrti odišli sme s matkou z Banskej Bystrice k vydatej sestre Fánke do Radoboja
    <sup>
     [
     <a class="footnote" href="#ftn.id2580469" name="id2580469">
      99
     </a>
     ]
    </sup>
    v Chorvátsku. 20. septembra 1842 boli sme už tam. O týždeň ja som sa z Radoboja
         peši vybral do Pešti.
   </p>
   <p>
    Otcova smrť bola pre mňa nielen duševným, ale i hmotným úderom — to jest ohľadom môjho
         ďalšieho vzdelávania. Matka chudera ma veru zo svojej štrnásťzlatovej mesačnej penzie
         podporovať nemohla. No vzal to na seba môj poctivý, dobrosrdečný švagor Karol Roeszner,
         poskytnúc mi mesačne po dvanásť zlatých km.
    <sup>
     [
     <a class="footnote" href="#ftn.id2580500" name="id2580500">
      100
     </a>
     ]
    </sup>
   </p>
   <p>
    Ešte v predchodiacom školskom roku, keď o to išlo, na ktorú chlebovú dráhu sa mám
         obrátiť po skončení filozofických štúdií, ak mi len čas dopustil, navštevoval som prednášky
         fakúlt juridickej, lekárskej a prednášky geometrické, a tu zo všetkých tých zodpovedali mi
         najlepšie prednášky medicínske. A tak som písal teda svojmu dobrodincovi švagrovi: pretože
         už dvaja bratia slúžia pri baníctve, že by som si ja rád volil stav lekársky. A to práve
         bolo švagrovi po vôli, a tak teda dal som sa zapísať za poslucháča lekárstva.
   </p>
   <p>
    Býval som na Heuplatz, Széna-tér (teraz Kálvin-tér) č. 139 na prvom poschodí. Izby sme
         mali spočiatku tri, potom, keď sme sa rozmnožili, štyri. Moji spoluobyvatelia boli: Adolf a
         Ferdinand Haml — ten jurista, tento filozof — filozof Mathias Schieszler, ktorý však všetko
         začal a nič neskončil, živiac sa kondíciami, a jurista Kaldrovič. Okrem týchto stálych
         obyvateľov mávali sme nie zriedka hostí, bývajúcich u nás niekoľko dní, ba i týždňov. Boli
         to kamaráti načas nemajúci hospody a hľadajúci. V nedostatku postele spávali títo pasažieri
         v prvej izbe na dreve, poukladanom za plechovou pieckou. Tak ustlaná posteľ pod samým
         hosťom zavše rástla, zavše upadúvala, viac, menej, ako sa práve kládlo do pece. Tu som
         prišiel raz do značného pomykova. Pre vzdialenosť a akýsi neporiadok varaždínskeho kupca,
         ktorý mi v Pešti mojich dvanásť zlatých mal asignovať,
    <sup>
     [
     <a class="footnote" href="#ftn.id2580570" name="id2580570">
      101
     </a>
     ]
    </sup>
    peniaze neprišli na termín, úveru som nemal a prosiť som nikoho nechcel, a tak
         som bol prinútený za tri dni chlebom, vodou a oškvarkami sa častovať. Tieto dva potravné
         články mi predsa ešte zveril „kurta korcsmáros“
    <sup>
     [
     <a class="footnote" href="#ftn.id2580586" name="id2580586">
      102
     </a>
     ]
    </sup>
    v špinavej krčmičke dole v dome. Boli to oškvarky, na ktorých už mach rástol.
         Mal som kamaráta geometra Rzihovského, Moravana, žijúceho zo svojich husieľ, ktorému tiež
         na tento čas vyšli noty. Do susednej jednej miestnosti chodili študenti na obed, pričom
         bolo čuť štrngot riadu, rákoš sviežej vravy. My tu, aby sa svet domnieval, že oplývame v
         hojnosti, sme si tiež pri smiechu štrngali vodou a chrúmali sme podozrivé škvarky a tvrdé
         bochníčky, „brúgó“ prezvané,
    <sup>
     [
     <a class="footnote" href="#ftn.id2580604" name="id2580604">
      103
     </a>
     ]
    </sup>
    až sa nám ušami prášilo. Po troch dňoch došli peniaze a prešla kríza.
   </p>
   <p>
    V čas fašiangu mal som i mimoriadne zárobky a rozličné tanečné zábavy. V našom
         bezprostrednom susedstve bol kupec Spevák, mal krásny dvojposchodový dom, na vrchdomu s
         pekne usporiadanou záhradkou namiesto obyčajnej strechy. Prvý dom s takouto novotou v
         Pešti. Ten pán a vdovec mal dve dospelé dcéry a tým kvôli dával fašiangové zábavy a nás
         tiež ako susedov a trvalých tanečníkov najímal. Hoci majetný, bol predsa skúpy a tie ním
         dávané zábavy boli chudobné. Vydrobčení mladí šuhajci, zaopatrení žalúdkami ani stupy,
         dostávali posilnenie veľmi poskrovne v malých dávkach piva a šunky. Napospas nám dali čaju,
         ale nie s rumom, lež slivovicou naprávaného. Ochutnajúc ho, odložil som ho pod stolec, na
         ktorom som sedel. Na skvelších zábavách zúčastnili sme sa takže na Sennom námestí u Rottenbillera,
    <sup>
     [
     <a class="footnote" href="#ftn.id2580653" name="id2580653">
      104
     </a>
     ]
    </sup>
    veľkokupca s pijavicami, brata vtedajšieho chýrneho peštianskeho mešťanostu. Tu
         to šlo skvele a hojne ani na Camachovej svadbe;
    <sup>
     [
     <a class="footnote" href="#ftn.id2580673" name="id2580673">
      105
     </a>
     ]
    </sup>
    spriadlo sa tu dovedna viac rodín bohatých mešťanov. Cukrári, mäsiari, kupci,
         vyberané jedlá a znamenité vína boli zastúpené až nazbyt. Mládež tancovala a podľa vôle
         jedla a pila, starší páni mali osobitný oddiel s nápisom „Elysium“, kde si pri šampanskom,
         kartách, spevoch a žartoch hoveli. Náš Adolf Haml, epikureizmom nadaný šuhaj,
    <sup>
     [
     <a class="footnote" href="#ftn.id2580696" name="id2580696">
      106
     </a>
     ]
    </sup>
    sa tam medzi nich dostal, kde sa potom tento ináč voskrz solídny čeľadník
         šampanským tak docengal, že lepšie uznal uvrznúť domov. Ale my druhí sme poctivo ďalej
         pracovali. Karol Strakonický zvŕtal sa s domácou dcérou, asi dvanásť-štrnásťročnou, Andrej
         Kaldrovič, krčmárov syn z Voznice, poriadny švihák, dvoril Minke, sestre domácej panej; ja
         som tancoval, ako mi pod ruku prišlo, bez určitého smeru. Andrej Kaldrovič bol medzi nami
         najmajetnejší, ale okrem šviháckeho šatenia, na ktoré kládol veľkú váhu, žil tak skromne,
         ba so sebazaprením tak chudobne, ako my druhí bedári, aby tým viac mohol vynaložiť na
         šatstvo. A pretože bol, ako som už podotkol, zovňajškom šumný šuhaj, dali sme mu
         priezvisko, čo sa i tak každému z nás ušlo, „Asinus zebra“, lebo vraj v prírodopise stálo:
         „est animal pulchrum, sed vili pabulo contentatur“, to jest: osol zebra je pekný zver, ale
         uspokojí sa lahodnou stravou, to jest bodliakom, ako iné osly. Bolo to naňho použité úplne
         trefne. Okrem týchto plesov boli aj zábavy iného druhu, zimným i letným časom divadlá,
         spevy a rozličné veselé umelecké predstavenia. Pri usporiadaní týchto zábav správcom a
         dušou bol istý delostrelecký kapitán, obstarný pán, ale už dávny priateľ
         Rottenbillerovského domu, naozajstný to poklad žartov a rozmarov a miláčik nás všetkých.
   </p>
   <p>
    Ale krem týchto znamenitých kratochvíľ, kde sme účinkovali ako povolaní hostia,
         zariadila čiastka našich známych ešte druhý, drastickejší spôsob vyraziť sa a samopašiť.
         Villibald Rzihovsky, spomenutý už geometer a zbehlý huslista, zriadil hudobnú bandu
         miešaných elementov z poľskej plukovej bandy pluku grófa Kúdelku a zo študentov, medzi nimi
         A. Haml, Franc Janík, Navrátil, Korček (divadelný spevák). Sám Rzihovsky bol kapelníkom.
         Takto zriadená banda chodila vo fašiangy za chovu a peniaze hrať do tanca do menších, v
         rozličných čiastkach mesta roztratených krčiem. Mňa ako hudbu neznajúceho tiež angažovali,
         a to preto, že som bol známy ako veselý figliar, pre väčšiu zábavu. Ako som ja svojej
         hudobnej úlohe zodpovedal, vysvedčí sa z nasledujúceho, kde som nielen ako hudec, a to síce
         najmenej, ale ako veselko, agent a bálový korteš mal účinkovať. V prvom rade som s husľami
         pod pazuchami a notami v ruke vystúpil na chór s druhými, tam si noty prestrel a za
         druhými, im na veľké gaudium, ťahal sláčikom v povetrí, napodobňujúc opravdivých hudcov
         posunkami a vážnou tvárou. V huku hudby, keď som už zunoval naprázdno sláčikom rozháňať a
         tamdolu rozjarená chasa výskala, rukami plieskala a podkovičkami o zem trepala, začiahol
         som nemilosrdne, vlastne zaškripel som po strunách tak, ako mi prišlo. Ale vtom zastala
         hudba, nadišlo takrečené S, čo som ja, pravda, nepoznal, a na to neharmonické škrípnutie
         obzreli sa všetci na chór. Bombardista, starý kaprál od pluku,
    <sup>
     [
     <a class="footnote" href="#ftn.id2580776" name="id2580776">
      107
     </a>
     ]
    </sup>
    sa do bombardónu chutne zarehlil a mojim druhým kompánom od smiechu a
         preľaknutia div sláčiky z rúk nepovypadúvali. Ja, najviac prekvapený, strčil som hlavu pod
         pult. Ale ako chytro prišlo, tak sa i chytro utíšilo toto mnou vyvolané intermezzo. Cez
         polnoc, to jest v odpočinku, keď nás nachovali bielou pečienkou a hodným pohárom piva,
         vyhrávali sme podajedným hrdým mäsiarskym tovarišom a lodníkom (hajóšom, zvláštnemu to
         druhu beťárov), keď vyšli z izby, odprevádzajúc ich až po dvere, a oni nám do zachrípnutého
         bombardónu hádzali dvadsiatniky. Po odpočinku sme zase vyliezli rebríkom na chór. Jedna
         jeho čiastka stála na peci a druhá na dvoch stĺpoch, ale všetok sa klátil pod nami; prosto
         pod ním bola rozložená cukráreň. Obecenstvo bolo rozihrané, a keď už tanec zase bol v
         prúde, poslali ma kamaráti dolu ako korteša. Poslúchnuc naložený úkol, stratil som sa medzi
         obecenstvom. Utierajúc si pot z čela, akoby ukonaný tanečník, volám hlasno, plieskajúc k
         tomu dlaňami: „Polstertanz! Polstertanz!“
    <sup>
     [
     <a class="footnote" href="#ftn.id2580819" name="id2580819">
      108
     </a>
     ]
    </sup>
    a hneď sa ozval za mnou jeden, druhý, piaty, desiaty: „Polstertanz!“ A
         polstertanz záleží v tom, že tanečník roztiahne pred tanečnicou na zem ručník, obaja si naň
         kľaknú a sa pobozkajú a — muzikantom hodia prémiu. Keď som svojej úlohe zadosť urobil,
         vystúpiac na náš hudobný pánt, zase som husle v rukách omáľal.
   </p>
   <p>
    Nuž takéto boli moje hudobné koncerty. Proti ránu strhla sa medzi mäsiarmi a lodníkmi
         tuhá šarvátka — prečo, načo, neviem. Len toľko sa pamätám, že chór, čiže naše lešenie — tak
         ako kedysi Samson, keď striasol stĺp svojho väzenia — zletelo, rozumie sa, s nami a našimi
         inštrumentami — pri značnom hukote a brnkaní — dolu do cukrárne pod nami, kde nám toľko
         času zvýšilo, čo sme sa nepokaličení, bez buchnátov pozbierali a bez podpory práve došlej
         polície vytratili na ulicu. Tam sme sa potom zišli i s druhými, zväčša vojenskými, z
         druhých hostincov domov sa poberajúcimi hudobníkmi. Na druhý deň Rzihovsky rozdával mzdu.
         Každému sa dostalo po jednom zlatom km., mne tak, ako druhým. I v Budíne sme hrali. Bola to
         krčma von z mesta na ceste do Šorokšáru, a tam som mal úlohu okrem hudby s pani krčmárkou
         otvoriť tanec, teda bol som agentom s heslom: „Animo, meine Herren, animo!“
    <sup>
     [
     <a class="footnote" href="#ftn.id2580871" name="id2580871">
      109
     </a>
     ]
    </sup>
    Keď sme sa ráno po dobre vybavenej noci vracali domov (Dunaj bol pevne
         zamrznutý, brehy dolu nachýlené; železného mostu vtedy nebolo a lodný most cez ľadovú zimu
         bol odstránený), Rzihovsky sa na brehu zošmykol, padol, a padol na husle, zdrúzgajúc ich na
         triesky. Pustil sa do plaču, akoby mu dieťa bolo umrelo. Pozbieral ich telesné pozostatky
         do šatky, ale ich nepochoval, lež dal zlepiť a s radostným smiechom sa potom o dva týždne
         presvedčil, že teraz vyludzujú oveľa krajší a silnejší hlas ako predtým. Ej, keby sa to i s
         človekom tak diať mohlo!
   </p>
   <p>
    Dňa 29. decembra 1842 píšem matke do Radoboja, že som cez Vianoce bol u Jožka Hoffmanna
         a že sa mi tam dobre vodilo. Jozef Hoffmann, prefíkaný čeľadník, rodina Benkovcom v Brezne,
         keď to už s tou filozofiou nechcelo ísť a tlačila ho krajná núdza, dostal sa k zemskému
         pánovi, bývalému županovi blízo Pešti, za vychovávateľa syna študenta. Pred sviatkami
         prišiel s tým svojím žiakom na nádhernej príležitosti, tuším skúšku skladať do Pešti.
         Navštívil nás, učastoval štedro v hostinci a potom s privolením svojho pána vzal nás so
         sebou na daču,
    <sup>
     [
     <a class="footnote" href="#ftn.id2580925" name="id2580925">
      110
     </a>
     ]
    </sup>
    kde nás vďačne videli a uhostili. Boli sme krem neho štyria. Po sviatkoch nás
         zase rúče zaviezli nazad. Hoffmanna som už potom len raz videl, a dopočul som sa, že po
         rozličných dobrodružstvách dostal sa do Sedmohradska za špána,
    <sup>
     [
     <a class="footnote" href="#ftn.id2580942" name="id2580942">
      111
     </a>
     ]
    </sup>
    kde pod revolúciou zahynul.
   </p>
   <p>
    Už druhý rok v lete býval som na Öez-utca — Herbstgasse
    <sup>
     [
     <a class="footnote" href="#ftn.id2580956" name="id2580956">
      112
     </a>
     ]
    </sup>
    č. 595. Túto zimu som býval s jedným inžinierom — menovali ho Borovka — na
         Jozefovskom predmestí u jednej biednej vdovy i s jej štvorročným deckom v jednej izbe za
         jeden zl. 60 gr. s kurivom, svetlom a praním k tomu. Lacné to bolo, ale nepohodlné, biedne,
         takže som o pár mesiacov musel tú hospodu zanechať. Ten istý rok tá chudera, ako som počul,
         umrela na suchoty. V druhej izbe toho istého pitvora býval mladší Haml, Ferdinand, s jednou
         mladou peknou vdovou, žijúc s ňou v užšom porozumení. Šuhaj sa následkom toho veľmi
         opustil, školu zanedbával, čo zapríčinilo medzi bratmi tuhé zrážky. Presťahoval som sa
         zjari do letnej starej hospody (Ösz-utca) do Karácsov.
    <sup>
     [
     <a class="footnote" href="#ftn.id2580991" name="id2580991">
      113
     </a>
     ]
    </sup>
   </p>
   <p>
    Pretože som dlhší čas býval v tejto hospode, pokladám si za povinnosť ju opísať. Bol to
         úzky, na poschodie stavaný dom v záhrade. Do domu vchodilo sa bokom od záhrady vysadenej
         pár stromami, okrem toho boli v nej malé kvetné ostredôčky, studňa a z krajníc sklepaná
         búdka a dva záchody. V tejto záhrade sme sa presúšali ako v parku a stvárali alotriá. Na
         sever susedila väčšia záhrada, na juh vysokým múrom obtočená bijáreň pána mäsiara, bohatého
         Štoffera. V horúcich mesiacoch bijáreň prerážala všetky naše kvetné vône hnusným smradom.
         Celý ten dom mal štyri izby — dve na ulicu, dve do záhrady. Navrchu, do ulice, bývala
         domová pani Karácska, vdova, i so svojimi troma dcérami už dobre zrelými. Všetky tie dámy
         boli goliášskej veľkosti, ale statočné, korenisté kalvínky. Nebohý Karács bol vraj prvým,
         čo tlačou vydal po maďarsky písané zemevidy. Spodnú izbu na ulicu som obýval ja s
         kamarátmi. Obyčajne sme boli traja, ale často poprichodili bývať i takí pasažieri, čo boli
         načas bezhospodní. V zadných dvoch izbách bývali tiež študenti, často sa premieňajúci.
         Pretože som tam pobudol viac rokov, nemôžem sa držať tak prísne chronológie bývania svojich
         spoluobyvateľov; udám ich len, nakoľko mi ich mená utkveli v pamäti. Navrchu v zadnej izbe
         býval číry Maďar, geometer Bálint, potom Miško Kubica, tuším z Hontu, medik, môj spolužiak.
   </p>
   <p>
    Pri tomto šuhajovi sa chcem kus pribaviť. Odbaviac medicínu, osadil sa ako mestský lekár
         v Banskej Štiavnici, kde sa mal i ženiť. Pred samým ženením pokušil ho čert a privlastnil
         si v dome svojej verenice dukáty, ktoré jemu nepatrili. Vec chytro vyšla najavo a Miško
         zmizol. Nezadlho zatým čítal som v Brezne už ako kráľovský banskolesný lekár v Allgemeine
         Wiener Medizin Zeitungu,
    <sup>
     [
     <a class="footnote" href="#ftn.id2581052" name="id2581052">
      114
     </a>
     ]
    </sup>
    že sa Kubica Miško ako plukovný lekár pridal k vojsku mexikánskeho cisára Maximiliána,
    <sup>
     [
     <a class="footnote" href="#ftn.id2581064" name="id2581064">
      115
     </a>
     ]
    </sup>
    skadiaľ sa viac nenavrátil. V spodnej zadnej izbe býval Plešovský, Hodrušan;
         oženil sa v Ďarmotách. Ten sa zase v Bachových časiech
    <sup>
     [
     <a class="footnote" href="#ftn.id2581090" name="id2581090">
      116
     </a>
     ]
    </sup>
    ako stoličný úradník pre akési klamstvo zastrelil. V tej istej chyži býval aj
         nám už známy Mathias Schieszler, ktorý tiež veľa započal, a málo skončil. So mnou v jednej
         spodnej izbe býval jedno leto jurista Kriščory, zeman, Rumun, majetných rodičov syn, pilný
         a dobrý šuhaj. Potom dlhšie bývali Kaldrovič, Strakonický, Prenosil, Janík. Jurista
         Kaldrovič pochodil z Voznice, a tento „Asinus zebra, animal pulchrum“ bol osudom vyznačený
         stať sa vplyvným človekom, a to vplývajúcim i na môj vlastný osud.
   </p>
   <p>
    Neraz sme tak spolu fantazovali, že časom, keď už dosiahneme postať živobytia, budeme
         úradovať spolu u nás na Horniakoch, on ako banský fiškál, ja ako banský fyzikus. No a z
         väčšej čiastky sa to vyplnilo a preplnilo. On skončiac právne štúdiá, dal sa na banskú
         akadémiu a bol umiestený pri banskom súde, kde sa skoro oženil a splodil dvanástoro detí.
         Ako úradník pri banskom súde pomáhal mi pri mojich prosebných záležitostiach, keď som sa
         uchádzal o komorskú službu. Keď po páde bachovského systému sa politická konštelácia úplne
         zmenila, začalo Ondrejovi žitko kvitnúť. A tu už veru potom platilo to heslo: Honores
         mutant mores
    <sup>
     [
     <a class="footnote" href="#ftn.id2581147" name="id2581147">
      117
     </a>
     ]
    </sup>
    — i u neho. Ako z pozdejšieho môjho životopisu vysvitne, keď náš celý lesný
         úrad v Brezne rozprášili, on mal v tom skutku účasť, keď už vtedy, nepríjmuc ponúknutú
         službu inšpektora hrádockých domén
    <sup>
     [
     <a class="footnote" href="#ftn.id2581162" name="id2581162">
      118
     </a>
     ]
    </sup>
    v Liptove, hral vynikajúcu úlohu ako prvý banský radca a námestník hlavného
         banského grófa baróna Mednianskeho
    <sup>
     [
     <a class="footnote" href="#ftn.id2581181" name="id2581181">
      119
     </a>
     ]
    </sup>
    v Banskej Štiavnici. Potom sa dal vyvoliť na snem za vyslanca a ktovie, kde by
         sa bol jeho postup zastavil, keby potajmá, ale krutá choroba nebola v to zakročila. Na
         prsiach sa mu zlý vred (či nie rak?) vyhodil. S týmto teraz už mohutným pánom som ja už
         potom málo obcoval, a len náhodou, a práve vtedy, keď som v apríli r. 1868 v Kremnici bol
         obzrieť vykázané hniezdo pre zariadenie hospody, zišiel som sa s ním na ceste pri Buči a
         zastali sme. On svoju peknú ekvipáž sám poháňal. Na otázku, kde som bol, odvetil som mu, že
         tam, kam ma on poslal. On sa usmial, že veru nie on, ale že to politické okolnosti
         požadovali, a aby som bol uistený a uspokojený, lebo že by som v Brezne nikdy viacej nebol
         mal pokoja. — Keď som po pár rokoch počul, že vo Voznici biedny chorý leží, písal som mu
         list, ako len možno v starom zmierlivom spôsobe. O pár dní potom umrel, 3. marca 1871. A
         stratil sa, ako keď kameň do jazera hodený žblnkne, ťahá široké kruhy okolo seba, a potom,
         keď sadne na dno, voda sa zatiahne a nastane ticho.
   </p>
   <p>
    O Kaldrovičovi sa mi ešte prichodí zmieniť. Bol som sa náhodou zišiel so svojím bývalým
         známym a priateľom, lesným taxátorom
    <sup>
     [
     <a class="footnote" href="#ftn.id2581237" name="id2581237">
      120
     </a>
     ]
    </sup>
    a teraz tiež politickou konšteláciou pozdvihnutým ministerským radcom, hlavným
         krajinským lesným dozorcom a zozemiančeným Adolfom Divaldom.
    <sup>
     [
     <a class="footnote" href="#ftn.id2581250" name="id2581250">
      121
     </a>
     ]
    </sup>
    Dal sa voliť za snemového vyslanca vo Svätokrížskom okrese a jeho
         protikandidátom bol hlavný slúžny Ján Kaldrovič, brat Ondrejov. Pri svojej úradnej
         vychádzke zišiel som sa s Divaldom v hostinci v Kremničke a tam mi tento nie síce
         politický, ale osobný nepriateľ Ondreja Kaldroviča dôverne v kútiku pri stole vyprával, že
         príčinou rozbúchania breznianskeho lesného úradu z veľkej časti bol on, Kaldrovič, aby vraj
         na mŕtvolách svojich kamarátov mohol vyššie postupovať. Teraz je vraj najstarším a či prvým
         banským radcom a námestníkom banského hlavného grófa. Keď tohto podkope, stane sa sám
         hlavným banským grófom, potom, ako taký a ako vyslanec podkope ministra, a keď sa stane
         ministrom, nuž sa vraj zblaznie.
   </p>
   <p>
    Takto zneli Divaldove dityramby
    <sup>
     [
     <a class="footnote" href="#ftn.id2581301" name="id2581301">
      122
     </a>
     ]
    </sup>
    o Kaldrovičovi, ktorému však smrť k týmto postupom skoro zatým nemilosrdne
         zatarasila cestu. Nuž a Divald, ktorý tiež svojím vlastným pričinením zostúpil z tej výšky,
         tiež už na večné veky zamĺkol. — Pri tejto príležitosti Divald mi povedal, že keď pri
         ministerstve bola reč o rozháňaní breznianskeho lesného úradu, ja som bol určený na stanicu
         do Aranyidky,
    <sup>
     [
     <a class="footnote" href="#ftn.id2581320" name="id2581320">
      123
     </a>
     ]
    </sup>
    a len pričinením jeho, Divalda, sa stalo, že ma konečne predsa len preložili na
         uprázdnenú lekársku stanicu do Kremnice (r. 1868).
   </p>
   <p>
    Keď som sa už pustil do opisu jednotlivých svojich spoluobyvateľov, nesmiem pominúť ani
         nášho Karola Strakonického. Pochádzal z Dúbravice, z chudobnej zemianskej rodiny, mal viac
         bratov a sestier, otec mu už odumrel, matka nevzdelaná, nemotorná, v lete bosá. Mali a
         obývali drevený dom, opretý o múranicu Dúbravických. Oba domy pošli z doby kráľa Matiáša
         ako útulok kráľa v čas poľovačiek. Tam je i kaplnka so znakom corvus
    <sup>
     [
     <a class="footnote" href="#ftn.id2581351" name="id2581351">
      124
     </a>
     ]
    </sup>
    na povale. Najstaršia sestra bola gazdinou u farára, môjho bývalého profesora
         Lepényiho, ktorý ho podporoval. Brat Bazil bol feuerverkerom
    <sup>
     [
     <a class="footnote" href="#ftn.id2581368" name="id2581368">
      125
     </a>
     ]
    </sup>
    pri delostrelectve, v revolúcii majorom, po revolúcii biednym pisárom pri
         breznianskom lesnom úrade. Krivá sestra bola bačovou milenkou. Ešte mal jednu sestru,
         vydatú za stoličným hajdúchom, potom Máliku. Mal i červenovlasého brata, ten sa stal
         vojakom roku 1841 alebo 1842 a tuším ešte žije ako stoličný úradník v Banskej Bystrici.
         Karola podporoval kňaz Lepényi a jeho tetka Reischka. Ja som mu raz príležitosťou mena
         sklepal veselú, dosť podarenú báseň, opíšuc ho, čo sa jemu veľmi zdalo. Šuhaj bol nadaný,
         ale kus nemotorný, spozdilý a rád sa šperkoval. Ako najmladšieho posielali sme ho po
         berdóvy — grošové bochníčky — syr a maslo ku grajzlerovi.
    <sup>
     [
     <a class="footnote" href="#ftn.id2581402" name="id2581402">
      126
     </a>
     ]
    </sup>
    Chlieb popchal do klobúka a kabáta, maslo do vrecka; vrátiac sa domov, pustil
         sa do rozhovoru so slečnou Žofiou Karácsovou, variacou v kuchyni, a my v posteliach ležiac,
         dychtivo sme čakali na jeho vyžiadaný príchod. Potom sme ho obsypali výčitkami, že sa dal
         slečne, „Drahonicky úr“ ho volajúcej, zabaviť. Konečne vytiahne papiere z vrecka, a len
         papiere, lebo maslo sa mu rozišlo po stehnách. Nasledoval všeobecný výkrik pohoršenia. Keď
         sme ho poslali po proviant a susedné dievčence pozerali za ním, dosť poriadnym šuhajom, my
         vystrčiac oblokom hrnček, volali sme za ním: „Počkaj, Strakonický! Donesže nám do tohto
         hrnčeka za groš kyslých uhoriek!“ Takéto komisie nezniesol, od hanby mal zhynúť. To sa vie,
         že sa ani len neobzrel. Tento náš Karolko stal sa časom slúžnym, prebývajúc vo svojom
         dúbravickom drevenom kaštieli. V čas revolúcie, keď už Rusi prišli, nechcel dovoliť a či
         prepustiť rozkázané predpinky,
    <sup>
     [
     <a class="footnote" href="#ftn.id2581441" name="id2581441">
      127
     </a>
     ]
    </sup>
    za to bol po revolúcii zažalovaný, odvedený a bol žalárovaný v Prešporku a
         odsúdený na šibenicu, ale jedným dúškom v tom istom výroku cestou milosti cisára prepustený
         na slobodu. Akože by tento dobrák k tomu bol prišiel? Svätosväte tomu všetkému len jeho
         nemotornosť bola na príčine. Po tomto výroku prišiel rozkaz na zaplatenie útrov jeho imanie
         konfiškovať, popísať. A vtedy bol náš kamarát Jozef Konček štátnym podfiškálom
    <sup>
     [
     <a class="footnote" href="#ftn.id2581464" name="id2581464">
      128
     </a>
     ]
    </sup>
    v Banskej Bystrici a ja stoličným okresným lekárom. Vyšli sme teda obidvaja do
         jeho bydla. Jeho nebolo doma, len jeho ubiedená mati, a aby zákonu bolo zadosť učinené,
         zapísal mu Konček prázdny kufor a jeden pár starých topánok; nuž a popravde sotva by sa
         čoho viac na popísanie bolo našlo. Za istý čas sa Karolko utiahol v svojom drevenom
         kaštieli, ale ako sa politický horizont na jeho stranu zase vyjasňoval, vystúpil i on z
         diery a dostal sa na čas do verejného života, vezmúc si za ženu dcéru majetného špekulanta,
         predtým zlatníka Herica. Heric ho potom postavil na výnosnejšiu a bezpečnejšiu dráhu:
         vyárendoval žarnovický pivovar a poslal ta gazdovať svojho zaťa. Mal som potom príležitosť
         z Kremnice častejšie s ním obcovať, najmä v Tekovskom Svätom Kríži. Tu už bol gavalier
         dobre podšitý, vystupoval povedome. Dostatočne operený kúpil celé dúbravické panstvo i s
         múraným kaštieľom od Kalaúza za štyridsaťtisíc zlatých, ktoré sa mu navrátili z predanej
         hory. Vystaval z dvoch jeden kaštieľ a k tomu zakúpil dom v Hornej ulici v Banskej
         Bystrici, okrášlil ho a prebýval v ňom, hmotne dobre opatrený zať veľmi bohatého Herica.
         Hoci bohatý, mal teraz mnoho starostí a biedy: žena sa mu zblaznela a umrela, a krátko
         zatým i on bez energie, otupený, umrel na zmäknutie mozgov, zanechajúc dvoch-troch synov, z
         ktorých jeden je slúžny v Banskej Bystrici a druhý pánom dúbravického majetku, ktorý
         nedávno odpredal Smrečánymu z Liptova a on utiahol sa do Pešti… Karola Strakonického sme v
         Pešti pre jeho spozdilý spôsob volali: „Ale ideš za ovcami!“ Tak volajú totiž na Dunaja,
         keď sa okolo koliby ťahá a tmolí.
   </p>
   <p>
    V tomto malom, študentmi špikovanom domčeku panoval život originálny, veselý. Tu
         rozličné múzy mávali svoje rozmanité predstavenia. Tu sme sa učili dvojmo zastúpený
         kvartet, ja ako barytón, nie tak podľa mne nebárs prístupných not, ale radšej podľa hlasu
         gitary. Speváckym kapelníkom bol Pavol Korček. Účinkoval s nami i tenor z nemeckého
         divadla. Náš kvartet sa ľúbil a často nás priatelia požiadali, aby sme spievali v noci pod
         oknami ich vyvoleným, ba áno, volali nás i do počestných súkromných domov vyspevúvať, kde
         sa nám dobre vodilo. Tak napríklad sme raz boli pozvaní v starom Budíne do letného bytu
         grófky Dessewffyčky. Po speve povolala nás na večeru, kde nás v prítomnosti pani Lendvayky,
         v ten čas prvej herečky zaľúbených úloh Nemzeti szinházu, počastovala pravou slovenskou
         večerou, bryndzovými haluškami. I študentský hudobný kvartet mal medzi nami svojich
         zastupovateľov. Krem týchto umeleckých náklonností bola zastúpená i Tália, v našej hospode
         hrávali sa pôvodné, nami robené divadelné žánrové kusy. Hralo sa v našej izbe, obyčajne na
         meno jedného druhého z nás. Dosky — čiže javište — boli plachty na žinkách. Ten, koho sme
         vyznačili, sedel na obyčajnom, ale širokom stolci, druhé poslucháčstvo stálo alebo sedelo,
         ako mohlo; podajedným sa dostalo sedieť i na peci. Smiechu, žartu bolo dosť. Rovnoprávnosť
         nebola vyslovená, tým menej zákonom a prísahami potvrdená, ale rozumela sa samo sebou a
         bola rešpektovaná. Mnohí naši spolužiaci, číri Maďari, boli tiež poslucháčmi, vlastne
         divákmi, bez najmenšej odpornej poznámky, a naša domová pani, Maďarka od špiku, a jej tri
         dcéry (jedna z nich potom v Arade založila veľký dievčenský ústav a druhá stala sa herečkou
         maďarského divadla) s úľubou sledovali našu hru a naše rozmary, ba stará pani bola natoľko
         dojatá — sedela v tom vyznačenom stolci, ktorý sme nazvali „sella curulis“
    <sup>
     [
     <a class="footnote" href="#ftn.id2581582" name="id2581582">
      129
     </a>
     ]
    </sup>
    — že nám na hostinu, ktorá bývala obyčajne po zábave na konto menín a záležala
         z klobás, bryndzových halušiek a vína, poslala do daru plnú veľkú misu pampúchov.
   </p>
   <p>
    Vo fašiangy, ba i mimo nich, sme usporiadali zvečera pochod pri zástavách, fakliach,
         hudbe a maskách do susedných ulíc k dobre známym, kde sme si zaspievali, zakrepčili a zase
         sme sa vrátili nazad. Celá ulica nás poznala ako veselých figliarov, a pretože pri všetkých
         tých výčinoch sme nikoho neobrazili, radi nás videli a naše žarty sprevádzali smiechom. Ja
         som dosť správne vedel napodobňovať hodný počet zverov, a tak v lete v noci, keď som sa
         vyškriabal na stĺp studne na samé temeno, plieskajúc rukami o stehná a kikiríkajúc sťa
         kohút, vzbúril som susedných kohútov a o malú chvíľu celou Pešťou, kde aký kohút bol,
         ozývalo sa melodické kikiríkanie.
   </p>
   <p>
    Ja som si vydobyl meno ako dobrý kuchár bryndzových halušiek; následkom toho sa neraz
         stalo, že sa priatelia zložili a určil sa u nás haluškový míting. Plešovský a Kaldrovič
         dostávali z domu bryndzu, ba ten prvší, ktorého stará mať až do Pešti s maslom kupčila,
         dostával po voziaroch vo vreci nadrobno rúbané drevo, chlieb a zemiaky. V deň určený na
         míting som pre našu lačnú domácu a prespolnú kompániu nakúpil za zložené peniaze dokonalé
         množstvo múky a dal som sa hneď po obede do miesenia a varenia. V nedostatku riadu miesil
         som haluškové cesto v lavóre, a k tomu treba povážiť, že ten lavór slúžil a zastupoval
         všetky možné potreby. Pretože zásoba haluškovej hmoty bola veľká, tak i miesenie i varenie
         dialo sa vo viac čiastkach a oddieloch. Na nešťastie pri poslednej porcii prelomil sa mi
         lavór, no domiesil som ostatok na kufre. Kým som bol s ostatnou dávkou hotový, už bol
         podvečer. Obecenstvo s vidličkami v rukách bolo nespokojné, a keď prvá dávka uzrela svetlo,
         tak chvatne sa brala chasa do misy, že mi až ruky popichali. A tak postupne jedna misa
         vymieňala druhú, kým ostatná haluška nezišla zo sveta a tie rozličné a hlboké žalúdky nimi
         neboli vyštrkované. Zo mňa, opásaného zásterou, s vyhrnutými rukávmi, pot tiekol, tvár sa
         mi pýrila robotou a radosťou nad vydarenými haluškami, ale kríže ma boleli ani po tvrdom
         pôrode. Naše domové panie, ktorým som tiež predložil za tanier tejto svojej tvorby, dali
         najavo úplnú uznanlivosť mojej kuchárskej zručnosti. A ja som sa sám tešil svojej
         životaschopnosti, že keby inou cestou ani nie, nuž touto si budem môcť svoj chlieb
         vydobudnúť; ale pritom i teraz musím vyznať, že naostatok predsa pohodlnejšie je jesť ako
         variť.
   </p>
   <p>
    Čo sa výbavy a zariadenia našej izby týka, tam bol akýkoľvek luxus úplne vytvorený.
         Jedna kasňa s troma stolovinami,
    <sup>
     [
     <a class="footnote" href="#ftn.id2581709" name="id2581709">
      130
     </a>
     ]
    </sup>
    tri-štyri slamené postele, také tri stolce a okrem toho tá už rečená sella
         curulis. Stôl a tri-štyri kufre. Na stenách nijakých šperkov, len nočnou hodinou
         zastupovali ich blýskavé čierne šváby. Pri hesle šváb musím vyprávať: Geometer Prenosil,
         ktorý pár mesiacov býval so mnou na tejto hospode, mával ohromný apetít; keď prišiel k
         jedeniu, človek musel nabok uskočiť, aby ho nezhltol. Bol on vstave stroviť na jedno
         posedenie štvrť kila jabĺk
    <sup>
     [
     <a class="footnote" href="#ftn.id2581731" name="id2581731">
      131
     </a>
     ]
    </sup>
    s primeraným chlebom. Pravidelne večer, kým nezaspal, žuval brúgó (grošový
         väčší, ťažší, čierny; berdó bol biely, ľahší, menší bochník) a prebudiac sa nočnou hodinou,
         pokračoval v práci a ráno pri rozdrapení očú takže. A tak sa prihodilo, že ráno prebudený
         siahol za načatým brúgóvom, a ani nehľadiac naň, mechanicky zahryzne a hrešiac, odpľúva.
         Prehryzol niekoľko švábov, ktoré sa boli lačné ako sám Prenosil zažrali do brúgóvových
         dierok. Prehryznutý, ten fúzom, ten nohou krútil a Prenosil, pokojne povyťahujúc živé
         kostry pokaličených švábov prstami, s neskaleným apetítom strovil bochník, k čomu sme mu my
         spievali „De profundis“.
    <sup>
     [
     <a class="footnote" href="#ftn.id2581775" name="id2581775">
      132
     </a>
     ]
    </sup>
   </p>
   <p>
    Keď sa nám prihlásili bezhospodní kamaráti, čo sa nezriedka stávalo, pretože sme tu hŕby
         dreva nemali, za nocľah im slúžili naše pozdĺž do radu poznášané truhly.
   </p>
   <p>
    Istú dobu prikvitol k nám na dočasnú hospodu Rzihovsky. My sme sa rozišli, ostal len on
         sám „na salaši“ a písal noty. Keď už mrkalo, aby mohol ďalej písať, rozložil noty na
         ktoréhosi posteľ a vyložiac na to nám už známe pozliepané husle, poberal sa po olej. Keď sa
         zaopatrený olejom priblížil k domu, prišlo mu na um kúpiť si ešte dohánu. Pre usporenie
         času nevošiel s olejom do chyže, ale uložiac sklenicu z ulice do nepriam vysokého obloka,
         chcel sa ešte po ten dohán vrátiť. Ale vtom zbadal na obloku mrvy skla a hneď i vybitú
         tablu. Zostrí zrak, kukne do izby, a tak sa mu zdalo, akoby šerou izbou čosi sa bolo
         prehyblo. V tú chvíľu vyskočí na okno, otvoreným krídlom hodí sa rýchlosťou blesku na
         mátohu a hodí ju jedným šmahom až k náprotivným dverám na zem. Volal o pomoc. Tá mu dvermi
         nemohla prísť, lebo kľúč od dverí mal on vo vačku; stalo sa to teda oblokom, lebo on
         pritisnutého vtáka nemohol vypustiť. Na nasledovavší ruch pribehli i pre mňa, a keď som ja
         ako bez duše pripálil, bola už plná izba. A čo som videl? Kaldrovič na žinôčke okrútenej
         okolo krku držal mladého žida kmína. Noskievič, vysoký, chudej tvári, pooranej samými
         škrofulóznymi jazvami, kričal: „Tys’ jurista, Kaldrovič, vynes súd a obesíme ho naskutku.“
         Hriešnika triasla zima, klepal zohnutými kolenami. Na zemi pri kasni na rúče rozprestrenej
         plachte poskladané bolo všetko naše rúcho, náš skvost, na samom vrchu rozprestrený môj
         brunátny kväcker, moja paráda so žltými gombíkmi — všetko to prihotovené na odpeľanie.
         Rzihovský, náš osloboditeľ, náš junák doby, len nad tým bedákal a zalamoval rukami, že
         tento kmín, taký neznalec a przniteľ hudby, jeho noty a husle — ten pravý poklad — s
         opovržením hodil pod posteľ. Bolo tomu veru tak, lebo keď na zaobalenie našej gvadróby
    <sup>
     [
     <a class="footnote" href="#ftn.id2581866" name="id2581866">
      133
     </a>
     ]
    </sup>
    plachtu z postele stiahol, pohádzal tie jemu nepotrebné veci pod posteľ. No
         rámus to bol veľký, a len keď sa zjavila domová pani impozantného zovňajšku, kus sme
         skrotli. Ona nám dala radu, aby sme ho oddali vrchnosti. Dvaja sme hneď bežali na
         Kerepešskú cestu po strážnika, ten ho pojal a viedol na mestský dom a my všetci, koľkí sme
         boli, po dvoch a dvoch ako na pohreb, kráčali sme za ním. Pravda, kým sme sa dali na
         pochod, dostal viatikum
    <sup>
     [
     <a class="footnote" href="#ftn.id2581885" name="id2581885">
      134
     </a>
     ]
    </sup>
    či paličkou či päsťou na cestu, pričom poskakoval ako cap. Cestou stretnuvší
         nás študenti sa k nám pridružili a kým sme došli na mestský dom, bola to už impozantná
         procesia. Prejmúc ho tam, kázali nám obyvateľom okradnutej hospody na druhý deň na rannú
         deviatu hodinu prísť na pokonávanie. Tam potom na predložené otázky povedal, že idúc večer
         okolo videl otvorený (?) oblok a presvedčiac sa, že tam niet nikoho a mysliac, že je izba
         prázdna, chcel tam prenocovať. No, hľa, boli by sme zase mali interimného
    <sup>
     [
     <a class="footnote" href="#ftn.id2581902" name="id2581902">
      135
     </a>
     ]
    </sup>
    pasažiera. Odsúdili ho na dva týždne do diery; ale krátky čas zatým, keď na
         lodnom moste sa odbavovala pri soche sv. Jána malá pobožnosť, videli sme ho tam sa šmatlať,
         isteže hľadel šatky z vrecka vyťahovať.
   </p>
   <p>
    Rzihovsky, náš hosť, našiel si i s jedným súdruhom hospodu v bočnej ulici, tiež v
         prízemí, s oknom na ulicu. Boli chudáci veľmi skromne zariadení. V nedostatku postieľ a či
         pre pohodlie spávali na zemi, kufrík bol — prázdny — v obloku a háby, ktorých len toľko
         mali, čo naraz na sebe uniesli, tie boli hneď od obloka zavesené na klincoch. Ako vidno —
         bez pýchy. Jedno ráno, žuvajúc brúgó a drhnúc kefou pri otvorenom obloku čižmy, zazriem
         rozplakaného Rzihovského, bez kabáta, len v nohaviciach, bez klobúka, práve ako z postele
         vstal, stáť pred oblokom. „Vykradli nás!“ zavolá žalostne. Nuž hľa, nášho vysloboditeľa
         obkradli! Zalepil loptoš flajstrovým papierom tablu, aby sklo nehrklo, keď ho vtlačí, potom
         dnu vstrčenou rukou otvoril si krídlo, vstúpil jednou nohou na truhličku v obloku a bral
         háby z klincov, pokiaľ rukami stačil a pokým tí dvaja chudáci pokojne chrápali. Jemu,
         Rzihovskému, sa však veru nepodarilo svoje rúcho zachovať a chodil začas ozaj v divnom
         kroji, kým sa mu podarilo z podarúnkov a peňažných obetí, k čomu zvlášť veľkodušne prispeli
         jeho profesori, poriadne sa zašatiť, takže mi raz dôverne povedal, že by sa tomu kmínovi
         vlastne za preukázanú službu mal poďakovať.
   </p>
   <p>
    V letnom čase, keď nám bolo veľmi horúco, spávali sme odpoly nahí, len plachtou
         prikrytí, s vankúšom pod hlavou. Spodnou perinou nám bola len tá sama slama, ktorá vlastne
         posteľ spájala. A keď sme sa v záhrade sa učiac prechádzali, celá naša obruba záležala z
         plachty a bolo to, akoby sa rímski senátori vo svojich tógach presúšali. Ako doplnok k
         celku mal som hlavu pokrytú trojuhlastým veľkým plsteným klobúkom, aké vtedy nosili
         klerici, ktorý som dostal do daru v seminári.
   </p>
   <p>
    S chovou som proboval na rozličný spôsob, kde by za lacný peniaz najviac a najlepšie
         dostal, lebo za roky moje raňajky pozostávali z chleba a vody, a večera tiež nebola
         odchodná, olovrant nijaký, a žalúdok ani moriakov. Skusoval som v odľahlej krčmičke denne
         za desať grajciarov obed! Bola to hostina na neprikrytom stole, odbavená jedným jedlom s
         kusom chleba; ten obed záležal zriedka zo segedínskej tarhone a obyčajne z varenej kapusty
         s prílohou na prst dlhej slaniny na nej, ktorá bola, akoby si ňou boli už prv henteši
    <sup>
     [
     <a class="footnote" href="#ftn.id2581980" name="id2581980">
      136
     </a>
     ]
    </sup>
    čižmy natierali. Za dva týždne som toho mal dosť. Trafila sa mi potom kondícia
         u schudobnenej zemianskej rodiny, tuším hontianskej, Kornidesov, učiť blbého, na dvoch
         paliciach vláčiaceho sa asi šestnásťročného syna — za obed. Biedna to bola postať, ale z
         ohľadu sociálno-psychologického veľmi poučná. Na mizinu vyšlá zemianska rodina stratila
         všetko, len pýchu nie. Vdova, stará pani, tak ako i celá domácnosť, páchla žobrotou, ale
         nos sa hore držal. Mala štyri dcéry, najstaršia bola vydatá za Lukom, hontianskym administrátorom.
    <sup>
     [
     <a class="footnote" href="#ftn.id2582008" name="id2582008">
      137
     </a>
     ]
    </sup>
    Tri dcéry, na vydaj zrelé, ktoré sa vynasnažovali svoju biedu na ulici všemožne
         ukrývať, boli u matky. Jeden syn bol von z hniezda a najmladší bol ten trpák, zverený mne
         na výchovu. Šuhaja, ktorý už prešiel cez viac zúfajúcich učiteľských rúk, mal som cvičiť v
         písaní a čítaní; dosiaľ už odbavil abecedu. Mňa neborák prostosrdečne volal: „Guszti bácsi!“
    <sup>
     [
     <a class="footnote" href="#ftn.id2582036" name="id2582036">
      138
     </a>
     ]
    </sup>
    Jeho vyučovať bola Sizyfova práca, za ktorú som bol odmenený obedom. Ten obed
         bol, čo sa akosti týka, ďaleko pod rovníkom a nijakým spôsobom nie v pomere k rodinným
         aristokratickým nárokom; ale porovnajúc ho s kapustou a slaninovou kožou, nemal by som
         koniec koncov nič namietnuť, keby ma pyšné, ba opovržlivé zaobchádzanie nebolo urážalo. Ako
         „tanító úr“
    <sup>
     [
     <a class="footnote" href="#ftn.id2582054" name="id2582054">
      139
     </a>
     ]
    </sup>
    sedel som so svojím elévom
    <sup>
     [
     <a class="footnote" href="#ftn.id2582062" name="id2582062">
      140
     </a>
     ]
    </sup>
    na dolnom konci stola a dostával som to z lásky, ak a čo ostalo. Mne nevenovali
         ani najmenšiu pozornosť, len keď mi predhodili nejaký rozkaz, ktorý obyčajne bol mimo kruhu
         povinností informátora, napríklad slúžku zavolať, stolec odniesť, gombík zapnúť a tomu
         podobné. Znášal som to, znášal, ale moja nevôľa rástla. Keď sa toho už moc nakopilo a
         slečna, mrdnúc ústami dala mi na vedomie, aby som lavór plný zamydlenej vody z umývača
         vyniesol, zovrelo to vo mne, vzbúril sa môj urazený cit a poučiac slečnu, že učiteľovi
         neprichodí umývadlá vynášať, poďakoval som sa naskutku za učiteľstvo a neprisadnúc ani k
         stolu, odporúčal som sa, kráčajúc von dvermi.
   </p>
   <p>
    Rozčúlený prežitým výstupom, kráčajúc ulicou, stretnem sa so svojím spolužiakom
         Horvátom, rodákom z Nitry, bedárom ešte väčším odo mňa. Pristaviac ma pýta sa, či preboha
         neznám pre neho nejakú uprázdnenú kondíciu. Prišlo mi to práve vhod, rozpovedal som mu
         nakrátko svoju len práve prežitú aféru a že ak chce v jednej osobe byť učiteľom a poslušnou
         komornou, aby sa hlásil u Kornidesov. On, lebo že lačný vďačne na všetko pristane, čo by
         tam hneď i plienky prať musel, ponúknutie prijal. Zaviedol som ho až pred vráta. Šiel a
         dostal mnou opustené miesto. Tak je to, hľa, s chudobným žiakom!
   </p>
   <p>
    Duloval som za čas zase miestnosti, kde je najlacnejšia strava, a tu som sa dostal k
         Borovkovi, geometrovi, za krátky čas svojmu bývalému spoluobyvateľovi, žijúcemu na vieru s
         istou osobou. Tam som s druhými mnohými študenty dostal lacný a sýty obed za štyri zl. km.
         Bol to obed čistý, bolo toho dosť, pravdaže, najviac zase bola zastúpená masťou poliata
         segedínska tarhoňa. Nabrali sme si jej vrchovaté taniere, toľké hŕby, že sme sa jeden
         druhého oproti sediaceho nevideli. Keď sme sa bystrou prácou prerúbali cez tieto tarhoňové
         priekopy, pomaličky sochy papáčov oproti pracujúcich až po poprsie na svetlo vystupovali. A
         ešte čo viac, vo fašiangu nám usporiadala naša pestúnka slobodný bál pri harmonike, kde sa
         pivo a pampúchy zadarmo rozdávali. Boli na tej burse účastníci i toho druhu, čo klincami
         podkovičiek vykresávali z dlážky celé triesky, na spôsob dreviec určených na zápalky.
   </p>
   <p>
    Ale keď mi Mutniansky, bývajúci s Maxom Hellom, ponúkol obed, a to u neho, za tri zl.
         šesťdesiat gr. mesačne, to ponúknutie som prijal a nemal som príčiny obanovať, lebo v
         pomere k pláci bol to obed znamenitý. Mutniansky držal kuchárku, len už stolovým riadom
         nebol opatrený. Miesto obrusa prestierali sa uteráky, miesto servítok utierali sme si ústa
         šatkami, a nos tiež. Jedlo sa radom podľa veku, ja ako najmladší dostal som misu posledný,
         kým mi uprázdnený tanier, vidlička, nôž a lyžica stáli hotové k službám; no tieto
         maličkosti nás nemýlili, keď len jedlá boli dobré a hojné. Nechýbala chvíľami ani cigánska
         hudba na pitvore. Smiešne to bolo, keď zrazu včas zjari prikvitol s misou plnou jahôd
         livrejovaný sluha v rukavičkách poslaný akousi dámou, ako sme všetko strmhlav zo stola pod
         stôl pratali, aby nevidel tú holotu. Obdarený dobrým prepitným pokorne sa vzdialil. Potom
         nás Mutniansky dráždil, ako nás on za tú žobrácku plácu skvele hostí.
   </p>
   <p>
    Ešte by sa veľa dalo písať o našom študentskom živote, ale toho už dosť. A vysvitá z
         toho nadostač, že sme my, a najmä ja že som znášal všelijaké nedostatky s veselou mladou
         ľahkou mysľou a často i horkú pilulu nepriaznivých okolností som omastil žartom a odhodlane
         prehltol. V cudzom svete mi to išlo, a zvlášť sprvopočiatku, tvrdo, musel som sa uspokojiť
         v spoločnosti druhých tiež chudobných študentov s biednymi hospodami a s obedom po štyri
         zl. km. mesačne. Len keď mi bol osud priaznivejší, mal som horko-ťažko zarobený obed
         vyučovaním. Keď som sa už v Pešti lepšie vyznal, nadobudol som si prostredníctvom A.
         Hamlovým miesto v dome už spomenutej rodiny Hütlovskej. Za dennú hodinu, ktorú som dával
         ako korepetítor synovi Jozefovi, dostal som mesačne dva zl. osemdesiat gr. km. a takmer
         každú nedeľu som bol pozvaný na obed. Jozef Hültl, môj chovanec, bol gymnazista a dobrej
         povahy šuhaj, ja som ho mal rád a on mňa. Keď sme skončili hodinu cvičenia, rozprával som
         mu mnoho veselého o štiavnickej banskej akadémii, čo sa tomu mladíkovi tak zaľúbilo, že po
         skončenej filozofii prešiel na tú akadémiu. Stal sa tam potom asistentom a po rokoch, keď
         som už úradoval v Brezne ako kráľovský lesno banský lekár a on cestoval po cvičbách so
         svojimi študenty, nenazdajky ma prekvapil. Býval som v Lehotského dome — teraz kráľovský
         lesný úrad — ale nebol som doma; príjduc domov, našiel som si kartu: „Jozef v. Hültl, k. k.
         Berg-Assistent“. Zbehol som dolu do hostinca, kde mládež pila pivo, kto mi túto kartu
         zanechal, a tu vystúpi spomedzi nich mladý, už kus zarastený šuhaj: „Ja!“ Mal som radosť.
         Bol cez obed, za krátky ten čas, čo sa bavil, mojím hosťom; a akademikom dal som vyvaliť
         okov piva. Dlhé časy zatým nemal som o ňom vedomosti, až po rokoch tu v Kremnici som sa
         dopočul, že je správcom baní vo Vöröspataku. Stadiaľ postúpil potom za odborného radcu k
         ministerstvu. Ako taký bol poslaný ako odborný komisár preskúmať naše hornovidiecke bane, a
         tu ma prekvapil nanovo. Bavil som sa práve v záhrade, keď ma hľadali dvaja páni. Jeden z
         nich bol tunajší hlavný banský radca Hellvig, druhý mne neznámy pán šedivej brady a vlasov;
         len keď sa mu bližšie prizriem, spoznal som v ňom dávno nevideného Jozefa Hültla. Minulo
         pár rokov a bol vymenovaný na Péchovo miesto ako ministerský radca za správcu všetkých
         štiavnickému direktorátu podriadených baní. Keď bol ako taký uvedený i tu v Kremnici a my
         všetci úradníci sme mu boli predstavení, pojal ma priateľsky za ruku a pred všetkými
         vyznal, že tým, čím je, vlastne mne, svojmu bývalému vychovávateľovi, má ďakovať. A bol i v
         tomto svojom postavení mojím priateľom; takmer zakaždým, čo do Kremnice v povinnostiach
         prišiel, navštívil ma a nezadlho za mnou, ako som vstúpil do odpočinku, dal sa i on na
         penziu a žije podnes (1900, 17. IV.) v Budíne, kde jeden jeho syn ako lekár, druhý ako
         inžinier zdarne účinkujú. Jeho otec bol cisársko-kráľovským potravným komisárom, bohatým
         človekom; v devalvácii pod cisárom Franzom
    <sup>
     [
     <a class="footnote" href="#ftn.id2582265" name="id2582265">
      141
     </a>
     ]
    </sup>
    prišiel temer o všetko.
   </p>
   <p>
    Keď sa mi život takto v skromných síce rozmeroch, ale predsa poľahčil, žil som si kus
         veselšie a bezstarostnejšie, hoci by sa mnohý iný v mojich hmotných pomeroch bol cítil
         nešťastlivým. Radostné chvíle boli pre mňa, vlastne pre môj všedný žalúdok, keď zhrnúc
         svoje potné penzum, dovolil som si zjesť klobásku, takrečenú braunschweigerku
    <sup>
     [
     <a class="footnote" href="#ftn.id2582299" name="id2582299">
      142
     </a>
     ]
    </sup>
    s octom, olejom a cibuľou, alebo tvarohovú štrúdľu s mliekom u Boriš-néniky
         alebo u kurta korcsmárosa. To boli ideály na obzore môjho bruchopasníctva. Raz-dva razy do
         mesiaca som si dovolil na raňajky, a to už bolo niečo, dva-tri poháre mlieka. Tak, hľa,
         musel a musí mladý človek, čo by sa bezstarostne a výlučne len vedám mal venovať, zápasiť s
         nedostatkom. Biedne to ide, tvrdo to niesť, keď syn múzy s lačným žalúdkom, v roztrhanom
         ľahkom kabáte, v studenej, tmavej kutici sa má učiť, vzdelávať. Keď to aj úplne nebolo tak,
         ale ďaleko od toho nebolo. No poznal som i takých bedárov, čo z domu podpory nemali nijakej
         a na seba samých odkázaní zúfalo behali, kde im aký kus chleba vrhnú medzi zuby. Kto tieto
         klisury šťastlivo preliezol,
    <sup>
     [
     <a class="footnote" href="#ftn.id2582342" name="id2582342">
      143
     </a>
     ]
    </sup>
    skúsil tvrdú školu života a vie sa boriť so svetom. Kdežto mnohý rodinou
         maznaný, všetkým možným vystrojený maznáčik často-prečasto podľahne zvodným nástrahám
         života, zmäkne a nevie sa vpratať do všakových životných nerestí a zopsuje sa. Ale veru i z
         tých na seba odkázaných opustených bedárov mnohý úplne spustne a potom zuteká z nastúpenej
         dráhy, alebo v spoločenskom bahne zahynie.
   </p>
   <p>
    Podľa mojej mienky a skúsenosti niet pre šuhaja priam horšieho, ako mať skazeného
         dôverného priateľa, ktorý je ľahkomyseľný oplan. Keď k tomu šuhaj vlastnej dostatočnej
         mravnej rozvahy nemá — je ľahko skaze podrobený a stratený.
   </p>
   <p>
    Prvý rok medicíny, príliš zamestnaný trudmi o jestvovanie, k tomu — pravdu rieknuc —
         nedbanlivý, ľahostajný, prepadol som u profesora anatómie Csausza,
    <sup>
     [
     <a class="footnote" href="#ftn.id2582386" name="id2582386">
      144
     </a>
     ]
    </sup>
    ktorý bol všeobecne známy ako prísny, a následok toho bol, že som prvý rok
         musel opakovať. Beda a hanba! Len po šťastlivo opakovanom roku som sa zdôveril. Tento u mňa
         dotiaľ neslýchaný pád vzbudil u mojich príbuzných, zvlášť u môjho brata Ignáca, pohoršenie
         a ľútosť. Ja som bol zronený. Ale som sa potom pri všetkých svojich hmotných nedostatkoch
         zobral po chlapsky a chybu som napravil.
   </p>
   <p>
    Bavil som sa teda so štyrmi rokmi medicíny — jeden rok som opakoval — a jedným rokom
         filozofie päť rokov v Pešti.
   </p>
   <p>
    Roku 1843 píšem 25. februára z Pešti matke do Radoboja, že mi Anton Mihálka
    <sup>
     [
     <a class="footnote" href="#ftn.id2582424" name="id2582424">
      145
     </a>
     ]
    </sup>
    zadarmo dáva vyučovanie z mineralógie a kryštalografie, a to ako odmenu za
         minerálie poslané mu mojimi príbuznými zo všetkých strán. On ma pritom použil akoby za
         asistenta pri svojich korepetíciách farmaceutom a medikom druhého roku. I to mi poslúžilo
         na rozšírenie mojich prírodovedeckých známostí, najmä v odbore mineralógie.
   </p>
   <p>
    Toho istého roku 14. júna píšem bratovi Náckovi do Tisovca a prosím ho o štyri zlaté
         výpomocného, lebo som mal výdavky pre vychádzku na Nagyszál, vrch medzi Katalinkou a
         Vacovom. Mihálka ma vyzval, aby som s ním vyšiel na ten vrch podniknúť geologické výskumy,
         čomu som sa vďačne podvolil. Na tom vrchu, ktorý podľa môjho zdania vídať až hen z
         kremnického Velestúra, lámali pieskovec vo veľkých štvorhranných balvanoch na reťazový most
         v Pešti, stavaný okolo roku 1842 — 1849. Okrem tohto pieskovca jestvuje tu i vápenec a
         trachyt zeleno-kameň, ktorý tiahne sa ďalej smerom na Vyšehrad, tu hraničí s vápencom a na
         hranici styku týchto dvoch hornín našli sme železnú rudu, a tak sa zdá, že v prešlých
         dobách tu ten kov dolovali.
   </p>
   <p>
    20. júla roku 1843 píšem švagrovi Karolovi do Radoboja do Chorvátskej, že mi pán Anton
         Mihálka ponúkol grátis cestovanie s ním do Banátu, najmä na zjazd uhorských lekárov a
         prírodopiscov do Temešváru. Pred niekoľkými rokmi, keď som bol doma na vakácie, odbavovali
         ten zjazd v Banskej Bystrici v stoličnom dome. Bolo to z prvších zhromaždení, veľmi
         primitívne, kde, nakoľko sa pamätám, vynikali: Petian,
    <sup>
     [
     <a class="footnote" href="#ftn.id2582496" name="id2582496">
      146
     </a>
     ]
    </sup>
    muzeálny kustos, ornitológ, ktorý sa vo svojej prednáške trpko ponosoval, že mu
         zhorela zbierka vajec. Druhý výtečník bol svojho času známy kováč maďarskej reči dr. Balog,
         stavší sa otcom mnohých slov z odboru prírodopisu, osnovaných maďarsky.
   </p>
   <p>
    Mal som v Banáte brata Eduarda a okrem toho viac príbuzných, roztratene bývajúcich
         banských úradníkov. Banát sa honosil utešenými prírodnými plodmi z kráľovstva nerastov. To
         bolo dokonale známe i pánu Antonovi Mihálkovi, ktorý nielenže sa zapodieval mineralógiou z
         pasie, ale on s kovmi i kupčil, a tak chcel ma pojať so sebou nielen z číreho priateľstva
         oproti mojej osobe, ale, a hlavne preto, že v mojom sprievode tým lacnejšie Banát
         precestuje a pomocou a vďačnosťou mojich príbuzných nadobudne značnú korisť kovov. A
         predpokladal to správne, lebo ako sa potom ukázalo, nazbieral jedenásť hodných debien
         krásnych, cenných kovov. A tak i mne i jemu bolo poslúžené, jemu zbierkami a mne
         nadobudnutými skúsenosťami.
   </p>
   <p>
    Pod časom môjho päťročného pobytu v Pešti, nadovšetko spočiatku, bolo tam ešte mnoho
         pováľaných domov od strašnej potopy z r. 1838, pošlej následkom nakopeného ľadu. A mnohé
         miesta, kde pred povodňou stáli biedne hlinené, z váľkov stavané domy, zvlášť v
         predmestiach, ba i vo vnútornom meste, napríklad na Sennom námestí, tam ešte v tento čas,
         to jest r. 1843, ležali hŕby smetísk, v najkrajšom prípade ohradené plotom. Však sa do
         tritisíc domov zbúralo. Tak, hľa, hostinec „Ku dvom čiernym medveďom“ v Jozefovskom
         predmestí, dolniakmi navštevovaný, zo silných skál stavaný, kúrii podobný, stál medzi
         pustými domami. Stadiaľ, udržujúc obchod medzi Pešťou a Segedínom, pravidelne vychádzali
         vozy, podobné poštárskym vozom takrečeným „Malé“. Pohli sme sa ráno 3. augusta o štvrtej
         hodine. Môj majster Mihálka, aby usporil na cestovných trovách, dal ma zapísať nie ako
         osobu, ale ako batožinu, ako kufor; náhodou nesedel nikto na mne, ale sedel som ja na
         kufri. Šli jedným razom dva veľké vozy, do každého bolo zapriahnutých po šesť koní a šlo to
         ako v oblakoch. Oba boli plné…
   </p>
   <p>
    Prešli sme — už v Banáte — viac rozličným národom obývaných obcí, z nich pripomeniem
         ozaj úhľadnú, Šándorháza menovanú, záhrebskému arcibiskupovi patriacu osadu, obývanú
         Švábmi. Stavaná je na rovine, kostol na okrúhlom rínku. Od rínku v podobe pravidelnej
         hviezdy rozvetvovali sa rovnobežne stavané, peknými, čistými, rovnakými domkami obrúbené
         ulice, pred domkami milé záhradky a bokom cesty agátové stromorady. Radosť pozrieť na ten
         súmer, čistotu, vkus a dobrobyt! Mojou cestou Banátom a Vojenskou hranicou,
    <sup>
     [
     <a class="footnote" href="#ftn.id2582604" name="id2582604">
      147
     </a>
     ]
    </sup>
    obývanou tak rôznymi národmi, nadobudol som tú skúsenosť, že čo sa kultúry,
         usilovnosti, schopnosti a dobrobytu týka, prvé miesto zaujímajú Nemci (Švábi), druhé miesto
         Slováci, potom Maďari, za tými Srbi a najnižšie sú Rumuni. Dediny obývané Rumunmi
         vykazovali vcelku najbiednejšie, bez vkusu a pohodlia, takmer chlievom podobné, slamou
         nekľudne pokryté chalupy.
   </p>
   <p>
    Po prázdninách nastal čas vrátiť sa zase do Pešti.
   </p>
   <p>
    Teraz v Pešti moje národné, prirodzené povedomie dozrelo, a dozrelo odporom a surovosťou
         niektorých šovinistických protivníkov. Toto povedomie bolo tiché, ale keď nás či to v
         hostincoch či už na iných verejných miestach surovci a najmä slovenskí renegáti jednako
         urážali, nuž bránili sme sa statne a zmužilo, že niektorí rodení Maďari považovali si za
         povinnosť brániť nás proti neslušným útokom. Taký bol aj istý právnik, Debrecínčan, ktorý
         povedal surovcom, že v hostinci sa každý stravuje za svoje peniaze a má právo zhovárať sa
         podľa vôle v svojej materinskej reči, a že ako by sa im to ľúbilo, keby sa im, Maďarom,
         niečo takého stalo vo Viedni. Naším horlivým obrancom a výtečným znalcom maďarčiny bol
         vzrastu malého, ale ducha rezkého patvarista Jozef Konček, rodom Bátovčan. A pri najbližšom
         obede sme v tej istej miestnosti na čele s Jožkom verejne ďakovali tomu slušnému Maďarovi
         za jeho dobré slovo. Keby nie toto pokojné intermezzo, ľahko by bola nasledovala bitka,
         keďže nás Slovákov tam tiež sedela hodná a odhodlaná hrsť.
   </p>
   <p>
    Také nemiestne nápady vzbudili v nás živý odpor a slúžili na to, že sme tým tuhšie jeden
         k druhému priľnuli. Ja som ako chlapec často počul otca, ako sa tento starý, skúsený, viac
         rečí znajúci vojak s hrdosťou držal za Slováka; mne sa to celkom zdalo, i držal som to za
         vec celkom prirodzenú. Brat Ignác, ten v Tisovci, kde mal službu, v potyku so
         superintendentom Jozeffym
    <sup>
     [
     <a class="footnote" href="#ftn.id2582685" name="id2582685">
      148
     </a>
     ]
    </sup>
    a jeho kaplánom A. H. Škultétym
    <sup>
     [
     <a class="footnote" href="#ftn.id2582702" name="id2582702">
      149
     </a>
     ]
    </sup>
    a inými výtečnejšími Slovákmi už horlil za Slovákov, dal skrze mňa pozdraviť
         Jána Kollára, ktorý mu do daru poslal svoju Slávy dceru. Keď som teda bez príčiny narazil
         na takú surovosť, vzbúrilo sa vo mne ľudské povedomie, môj individuálny právny cit: ja pán,
         ty pán! a tak potom častejšie navštíviac Kollára — ktorý ma rád vídal, a pretože na oči
         chorľavý býval, mňa už po hlase poznal — a skrze neho a Paľa Korčeka spoznajúc sa s Jánom
         Kadavým, ostal som horlivým Slovákom, demokratom a horlil som za biedny, znevážený
         slovenský ľud.
   </p>
   <p>
    Po skončených cestách, po skončených vakáciách roku 1843 opakoval som teda prvý rok
         lekárskej vedy. Zahanbený, sťaby padnutá panenka, nevyznal som pred svojimi, čo som
         vyviedol, a skrúšený, kajúci sa oddal som sa do štúdia. Moji vtedajší profesori boli —
         prírodopisu: zoológie, mineralógie — Joannes Reisinger,
    <sup>
     [
     <a class="footnote" href="#ftn.id2582758" name="id2582758">
      150
     </a>
     ]
    </sup>
    botaniky — Josephus Sadler,
    <sup>
     [
     <a class="footnote" href="#ftn.id2582774" name="id2582774">
      151
     </a>
     ]
    </sup>
    elementárnej anatómie — Martinus Csausz. V predošlom školskom roku, ako už bolo
         vylíčené, prepadol som z anatómie, ale v školský rok 1843/44 som tú chybu napravil, a
         prešiel som dobre.
   </p>
   <p>
    Profesor anatómie M. Csausz bol zvláštny človek, elegantný starý mládenec — Cincár,
         žltej farby v tvári, náruživý, hrdý. Keď raz, prednášajúc svaly hlavy, odhalil dve na to
         prinesené hlavy, postavené na drevenej mise, zjavili sa našim zadiveným očiam dve od vrchu
         dolu kože a vlasov pozbavené hlavy, jedna belochova, druhá černochova, umretých v
         nemocnici. Tento pohľad bol už i pre nás, navyknutých na takéto predstavenia, nevšedný, nuž
         ale medzi poslucháčmi nachodili sa i hostia, ktorí sa lekárstvu nevenovali, ale zo
         všetečnosti tiež načúvali a hľadeli, a tu zrazu jeden z nich, mladý advokát, stojac na
         amfiteatrálne stavaných laviciach, zamdlel a strepal sa s veľkým hurtom na zem. Nastal
         ruch, zdvihli sme ho a pán profesor obkríkol chudáka, na smrť bledého, načo sa tisne sem,
         keď nemá citu a náklonnosti pre vedu, aby sa naskutku bral preč, a len že nám ho nekázal
         vyhodiť. Ten chudák ako oparený tackal sa von. Taký bol Csausz, náš profesor anatómie.
   </p>
   <p>
    Druhý školský rok, to jest 1844/45, mal som nasledujúcich profesorov: profesor
         fyziológie — Sigismundus Schordán,
    <sup>
     [
     <a class="footnote" href="#ftn.id2582842" name="id2582842">
      152
     </a>
     ]
    </sup>
    človek vzdelaný, hoci fyziológia v ten čas ešte pramálo bola vyvinutá, a najmä
         výskumy s mikroskopom boli ešte veľmi primitívne. A nakoľko sa pamätám, jeho demonštrácie
         obmedzili sa na obeh šťavy prerezanej a pod sklo vloženej cibule a škrobové bunky zemiaka.
         Ináč on bol značný mysliteľ a vyčítal nám našu znalosť logiky, čomu nie my sme boli vinní,
         ale tí, čo nás vychovávali a vyučovali. Profesor praktickej anatómie bol zase M. Csausz, to
         jest v druhom roku, keď nám už teoretická anatómia sčiastky vyfúkala z hlavy, konali sme na
         mŕtvolách pitvania. Profesor chémie bol Ed. Gangaletti, Talian, ktorý prednášal chémiu po
         nemecky a latinsky, ale so zrejmým talianskym prízvukom. Keď mal potom prednášať maďarsky,
         zriekol sa pre neznalosť reči a šiel do penzie. I tu sme my poslucháči sami experimentovali
         málo alebo nič, išlo to učenie temer výlučne len naspamäť, teoreticky. Ešte sme v tom roku
         mali prednášky ex chirurgia theoretica,
    <sup>
     [
     <a class="footnote" href="#ftn.id2582888" name="id2582888">
      153
     </a>
     ]
    </sup>
    ktoré sa podivne držali tiež len naspamäť a mimo kliniky, rozumie sa, bez
         všetkého želateľného úžitku. A k tomu ešte prednášateľ Velecky
    <sup>
     [
     <a class="footnote" href="#ftn.id2582901" name="id2582901">
      154
     </a>
     ]
    </sup>
    bol chlap úplne nie na svojom mieste. Človekom bol dobrým, až pridobrým, ale
         pod klobúkom prázdno. Mládež, poznajúc jeho spôsobnosť, stratila úctu oproti nemu. Pod
         prednáškou spievali a pískali, a keď sa on na to hneval, vykrikovali, že to akýsi darebák
         pri dverách píska; kázal a prosil, aby toho darebáka odohnali a vtedy vyrútilo sa celé
         poslucháčstvo na pitvor a len on sám a ten, čo pískal pod stolicou, ostali v škole. Po
         chvíli, keď sa jeden za druhým vrátili a načas utíšili, nasledovala zase tá istá komédia.
         Keď mu pri malom počte poslucháčstva prišlo na um čítať katalóg, prítomní premeneným hlasom
         sa i za neprítomných hlásili „tu“, ba stalo sa, že naraz dvaja-traja sa zaň hlásili, čo
         profesor, slabý na oči i na rozume, zriedka pobadal. Keď začal prednášať, éljenovali mu
         vyše štvrť hodiny a on sa vážne a obligátne poďakoval. Na mena mu strojili slávnosť a
         nahrnulo sa veľké množstvo poslucháčstva. Nad stolíkom visela dosť biedna lampa a na
         stolíku transparent, stolovina s vybitým spodkom, papierom oblepená a s vyrezaným a
         osvieteným nápisom: „Éljen nagyságos úr Velecky!“
    <sup>
     [
     <a class="footnote" href="#ftn.id2582945" name="id2582945">
      155
     </a>
     ]
    </sup>
    Nad katedrou visel na špagáte z čečiny pletený veniec, ktorý mu, ako preľaknutý
         vstúpil na katedru, padol na hlavu. Potom pri nehoráznom smiechu nasledovali oslavujúce
         reči: po nemecky, maďarsky, taliansky a latinsky; keď sa jachtajúc poďakoval a strhol sa
         veselý hurhaj, dochádzalo akosi i jemu, a z nečakaného crescenda z dobrodušnosti prechodil
         do hnevu a nadal nám konečne neobalene: „Hát ez a magyar ifjúság? Szégyen, gyalázat!
         Disznók vagytok, az ebadta!“ (Nuž toto je maďarská mládež? Hanba, posmech! Svine ste,
         ebadta!) A keď nadávkami natešené poslucháčstvo rukami trieskajúc nešeredným krikom
         zavolalo: „Éljen nagyságos úr Velecky!“, on naraz zmizol do bočnej izby. A my za ním. Ale
         nadarmo, nešiel s nami, ale pobral sa druhými dvermi. Vrátili sme sa a vyvolili sme si
         jedného spomedzi seba; veď že aspoň tak, keď nie lepšie, z knihy nám chirurgické vedy bude
         vedieť prednášať. I sadol a prednášal pri všeobecnej tichosti za krátky čas. Ale sme si
         boli povedomí, že bude surma, a veru nasledovala. V profesorskom zbore nastalo pohnutie,
         vydržiavali sa v tej veci zasadnutia, boli sme citovaní, vyšetrovaní, a len zakročeniu
         profesora patológie a terapie Togniova,
    <sup>
     [
     <a class="footnote" href="#ftn.id2582985" name="id2582985">
      156
     </a>
     ]
    </sup>
    ktorý sa nás mužne zastal, načim bolo ďakovať a pripísať, že okrem karhania sa
         nám horšie nezviedlo. Potom za istý čas chodil na chirurgické prednášky sám direktor a
         spolu protomedicus Stáhly, a rozumie sa, že v prítomnosti tohto kazára sme sedeli pobožne a
         utiahnuto ako myši. Velecky nezadlho zatým, chudáčik, šiel na zaslúženú penziu a jeho
         miesto zaujal ako dočasný profesor Stockinger
    <sup>
     [
     <a class="footnote" href="#ftn.id2583009" name="id2583009">
      157
     </a>
     ]
    </sup>
    a od tých čias, hoci i kazár Stáhly
    <sup>
     [
     <a class="footnote" href="#ftn.id2583025" name="id2583025">
      158
     </a>
     ]
    </sup>
    celkom vystal, poslucháčstvo správalo sa slušne a viac v tomto smere neboli
         ponosy.
   </p>
   <p>
    Ešte som pri opise prvého roku, vlastne anatomických prednášok profesora Csausza,
         zabudol predniesť, že mal asistenta, istého Lenhoška,
    <sup>
     [
     <a class="footnote" href="#ftn.id2583049" name="id2583049">
      159
     </a>
     ]
    </sup>
    českého pôvodu, ktorý pozdejšie v Uhrách ako sám profesor anatómie bol povolaný
         hrať veľkú úlohu. Bol to šuhaj nepekného zovňajšku, so škaredými počernými zubami. K tomu
         bol veľký cynik, a tým cynizmom myslel nám imponovať. Raz keď profesor Csausz vysvetľoval
         žalúdok a črevá, on tak akoby len v myšlienkach, tou istou sondou, ktorou práve bol papral
         v tých črevách, vyšparchával svoje riedke zuby.
   </p>
   <p>
    Roku 1844 po skončenom opakovanom prvom lekárskom roku zobral som sa na vakácie na
         Ponickú Hutu k bratovi Náckovi a matke, ta, kde som pred rokmi strávil čiastku svojho
         detského veku. Keď sme sa viezli na ťažkých vozoch, najmä od Štiavnice po Hájniky, možno
         následkom trasenia na kamenistej ceste začalo ma veľmi v boku pichať a keď som pre
         ukrátenie cesty zosadnúc v Hájnikoch pospiechal tuhým krokom a vo veľkej horúčosti cez Dlhú
         Lúku, Lukavicu, Oravce a Dubravicu, klalo ma tým viac, takže som sa ozaj obával zlých
         následkov. Ale nestalo sa nič, len to sa mi stalo, že mi i pre toto i pre moje najavo dané
         darebáctvo opakovania prvého roku vyčítali dokonalú kázeň.
   </p>
   <p>
    Po vakáciách vrátil som sa na ďalší školský beh do Pešti.
   </p>
   <p>
    Aby som nezabudol, chcem uviesť z listu, písaného 20. mája 1844 bratovi Náckovi, že ma
         Ján Kollár povolal na majáles peštianskej slovenskej evanjelickej obce, kde som sa dobre
         zabavil, najmä s Jánom Kadavým a redaktorom srbských novín a jeho šumnou dcérou, ktorých
         som až pred ich byt odprevádzal. Spomenutá Srbka bola v peknom národnom kroji. Bratovi v
         tom liste som oznamoval i významnú novinu, že vydávanie
    <span class="emphasis">
     <em>
      Slovenských národných
            novín
     </em>
    </span>
    a prílohy
    <span class="emphasis">
     <em>
      Orol Tatránski
     </em>
    </span>
    je už povolené. Nácko sa
         predplatil.
   </p>
   <p>
    Ten istý rok oznamujem matke, aký lacný obed mám za deväť šajnových zlatých, to jest tri
         zl. 60 gr., a to tri jedlá, z ktorých dve si môžem voliť. Že bývam s Hoffmannom a
         Strakonickým; posledný že je dobrý síce, ale simplex frater.
    <sup>
     [
     <a class="footnote" href="#ftn.id2583151" name="id2583151">
      160
     </a>
     ]
    </sup>
    Roku 1844 9. novembra píšem Náckovi, že som opätne navštívil Kollára.
   </p>
   <p>
    Ku koncu školského roku 1844/45 bol som volaný na obed do Hültlov, kde sme sa príjemne
         zabavili; príduc domov, našiel som list z domu. Mysliac, že obsahuje nejaký príspevok od
         brata, žartujúc s kamarátmi a hádajúc, koľký obsah v liste, dlho som ho váhal otvoriť.
         Otvorím ho konečne, a tu mi zmrzla krv! Brata Nácka 6. júla zabila strela. Nevysloviteľný
         žiaľ mi zúril srdcom: môjho dobrého, predobrého, milého brata už nebolo. Pošiel takým
         hrozným spôsobom: vykublil sa z týfusu, a zabila ho strela. So smutnou, zronenou mysľou
         vybral som sa na prázdniny na prázdnu Ponickú Hutu, kde matka so sestrou začas ešte
         meškali. To nešťastie stalo sa dňa 6. júla hneď po obede, ešte vlastne pod obedom.
   </p>
   <p>
    V tom roku ešte pred katastrofou písal som Náckovi, že Štúr nedávno dostal povolenie
         vydávať slovenské noviny a čudujem sa, že ešte príhlasy nerozposielal. Kossuth už vopred
         hromží proti nim vo svojom Pesti Hirlape.
   </p>
   <p>
    Na prázdniny roku 1846 išiel som zase k sestre Fánke do Radoboja v Chorvátsku. Po
         známosti so švagrom vicebán Benko Lentulaj
    <sup>
     [
     <a class="footnote" href="#ftn.id2583212" name="id2583212">
      161
     </a>
     ]
    </sup>
    vzal ma so sebou na svoju okružnú cestu po Zagorí. Ja, natešený, že budem môcť
         konať etnografické štúdiá, išiel som s radosťou.
   </p>
   <p>
    Toto moje cestovanie trvalo dva týždne, zväčša v sprievode vicebána, istá časť okrem
         toho na svoju päsť z lásky priateľa K. Jelačića. Všade nás vítali a hostili tak, ako len
         chorvátska pohostinnosť vyvládze, a tu som mal príležitosť oboznámiť sa s mnohými
         chorvátskymi zemanmi, inteligenty, slovom s mnohými značnými mužmi. Tých návštev panských
         dvorov, gradov, či na obed, či na noc, či na oboje bolo mnoho a všade ten istý šum a —
         pijatika. V Chorvátskej panovala pekná obyčaj vítať hosťa, a najmä hosťa prišlého prvý raz,
         čím najsrdečnejšie a pôvodným spôsobom. Takýto hosť, predstavený domácim, býval nimi
         prostosrdečne vítaný podaním rúk so slovami: „Dobro došli.“
    <sup>
     [
     <a class="footnote" href="#ftn.id2583269" name="id2583269">
      162
     </a>
     ]
    </sup>
    Zatým donesú nádobu naplnenú vínom, bez rozdielu hodiny, dňa a noci,
         najrozličnejšej podoby — čudnej, smiešnej: ako pohár, súdok, čižma, svinka, krčah atď., už
         či zo skla a či z porcelánu, terakoty a pod. Taká nádoba obsahovala zriedka menej ako holbu
         a nezriedka viac. Nádobu volali bilikon, myslím, že to pokazený výraz z nemeckého Willkommen-Glas.
    <sup>
     [
     <a class="footnote" href="#ftn.id2583286" name="id2583286">
      163
     </a>
     ]
    </sup>
    Už či si bol v tom rozpoložení na hocktorý čas víno piť, alebo nie, ponúknuté
         víno si musel vytrúsiť na zdravie gospona kuče (domu) — gazdu a gospu kuče
    <sup>
     [
     <a class="footnote" href="#ftn.id2583300" name="id2583300">
      164
     </a>
     ]
    </sup>
    — gazdinej, a tým si sa vkúpil do priazne, do priateľstva domácich a máš právo
         odteraz ktorúkoľvek hodinu, ktorýkoľvek čas bez všetkých ceremónií použiť ich pohostinstva.
         Keď som bol v Pešti krvou chrákal a lekár mi medziinším zabránil piť víno a ja som sa,
         odvolávajúc sa na svoj zdravotný stav a zákaz lekára úctivo síce, ale určite spieral víno
         piť, po dlhšom dohováraní preniesli túto povinnosť na môjho priateľa Jelačića s tým
         dodatkom, že on za mňa pol druha-dva razy toľkú porciu bol povinen vypiť, čo on konečne po
         malej námahe vykonal. Pri obedoch, najmä pri obedoch slávnostných, hneď počiatkom
         stolovania vstal domáci pán, pripijúc jednému z prítomných hostí, zvlášť známemu junákovi v
         pití, prosiac ho a uvádzajúc ho, pretože to sám domový nevystačí, ako fiškusa, a keď bolo
         mnoho hostí prítomných, vyvolený fiškus takže si vyprosil spoľahlivého pijaka za pomocníka.
         Tohoto alebo týchto dvoch vyvolených pánov povinnosťou bolo prísne a svedomite dozerať, aby
         hostia pilne jedli a nadovšetko pili. Potom všetci pripili domovému. A keď sa vyvolení
         dozorcovia domovému pánovi a panej, každému a každý osobitne a zase spolu poďakovali za
         prijatú hodnosť, štrngli si a pili všetci hostia. Potom nasledovali pripíjačky pánom
         fiškusom, prítomným mužským hosťom, pridajúc každému suprugu (družicu) z prítomných
         ženských, a keď tej už nebolo, po vyčerpaní všetkých, spomenuli známu zvlášť neprítomnú
         národovkyňu, za čo sa ten zase plným pohárom poďakoval, štrngajúc si s každým z prítomných
         s peknou rečičkou a slovami: „Lepo se zachvalim za mene i za milostivu gospu ili gospodičnu.“
    <sup>
     [
     <a class="footnote" href="#ftn.id2583372" name="id2583372">
      165
     </a>
     ]
    </sup>
    Keď sa i tieto heslá vyčerpali, fiškusi pripíjali vehlasným národovcom,
         výtečným mužom za národ, za slogu;
    <sup>
     [
     <a class="footnote" href="#ftn.id2583385" name="id2583385">
      166
     </a>
     ]
    </sup>
    no a na pripíjanie našlo sa materiálu dosť, keď len víno stačilo. Týmto činom
         okolo konca hodovania už tváre horeli, vrava šumela. Ja ako vďačne videný Slovák, mnohým
         Chorvátom ešte nevídaná novota, musel som po danej príležitosti po slovensky rečniť, po
         slovensky sa poďakovať, čo keď som, ako ohnivý šuhaj, vykonal zápalisto, vyvolal som surmu
         a potlesk, tľapkanie, bozkávanie, bratstvo, ba prihodila sa mi v tých klátivých
         okolnostiach i háklivá úcta, že ma pozdvihli na plecia. Na každom novom mieste prichodilo
         mi rečniť, až som sa sám začudoval, kde sa vo mne našlo toľko rečníctva. Pravdaže, moji
         poslucháči oproti „pláteníčku“, ako Slovákov plátno u nich predávajúcich volajú — boli
         zhovievaví. Ale dosť na tom, ja, taký šuhaj v strede toľkej vyberanej spoločnosti, a tak
         vyznačený! — Povedal som už, že ku koncu hodovania hlavy začali blčať a v ten čas ženské,
         vstanúc od stola, pobrali sa do bočných izieb besedovať. Mužskí ostali a nastala
         neobmedzená voľnosť; formálne prípitky prestali, pil každý ako chcel, fajčil, spieval,
         objímal sa a zase pil. Pijaných som videl mnohých, kriku, šumu dosť… Nuž ale naivnosť,
         srdečnosť sa tomu odoprieť nemohla. A pekné a isté je to, že pri všetkom rozjarenom stave,
         huku, živých ohnivých vravách a posunkoch za celý čas svojho bavenia a obcovania v
         Chorvátsku neskúsil som ani raz, povedám, ani raz nepočul, nevidel, neskúsil zvady alebo
         dajakého surového výbuchu, čo som pri podobných príležitostiach inde, u nás, a ešte viac na
         Dolnej zemi zakúsil prečasto, ba čo horšie, i pri triezvych ľuďoch, ktorí sa dali volať
         pánmi. Toto je vo všeobecnosti o hostinách v Chorvátsku.
   </p>
   <p>
    Naša prievážka s pánom Lentulajom zaviedla nás do blízkej Krapiny, mestečka vzdialeného
         od Radoboja asi pol hodiny. Toto mestečko má príjemnú polohu a má asi tritisíc obyvateľov,
         zapodievajúcich sa hospodárstvom, kupectvom a remeslami. Leží v dolinke pod dosť vysokými
         vrchmi, neďaleko štajerskej hranice, kam sa popri Cupernici a Máckou dolinou príde asi za
         pol hodiny. Viac ako prítomnosť zaujíma cestovateľa minulosť Krapiny. Toto mestečko
         rozprestieralo sa kedysi ďalej na juh, na rovinu, kde sa vykopali poniektoré rímske
         starožitnosti, týkajúce sa náboženského obradu. Nad mestečkom na vrchoch stáli kedysi tri
         tvrdé a mohutné hrady, z ktorých podľa povesti vyrojili sa tri slavianske plemená Čechov,
         Poliakov a Rusov, zaplniac nesmierne priestranstvá zeme na západ, sever a východ. A mená
         tých hradov boli: Čech, Mech a Lech. O tejto zdanlivej kolíske Slovanov píše r. 1742 Jambrešić
    <sup>
     [
     <a class="footnote" href="#ftn.id2583492" name="id2583492">
      167
     </a>
     ]
    </sup>
    vo svojom
    <span class="emphasis">
     <em>
      Lexikone
     </em>
    </span>
    nakrátko: „Toto mesto podľa starých
         povestí už pred Kristom v kvete bolo a moc slávneho prežilo.“ Povesť nesie, že v ňom
         sídlili ilýrski králi. Bolo teda hlavným mestom celého Ilýrska. Tu sa narodil Čech, Mech a
         Lech a od nich pochodí meno Čechov, Ľachov a Moskáľov. A zaiste pozostatky tých hradov ešte
         i teraz budia obdiv. Na pravej strane mesta stáli dva, na ľavej, na piesočnatej skale,
         jeden hrad. Najväčšia čiastka hradu stála na vrchu, ale ohrady rozťahujú sa až pod samé
         mesto. Boli to veru kedysi ohromné staviská, strážnici mesta, čomu sa však nemožno diviť,
         keďže tadiaľto z Chorvátska, čiže Ilýrska, bol živý priechod do Štajerska a tie hrady sa
         nachádzali vo vynikajúcich rukách. Najnovšie dielo o Krapine je: dr. Stj. Ortner,
    <span class="emphasis">
     <em>
      Povijest o Krapini
     </em>
    </span>
    , Záhreb 1899. Kto by tomu rojeniu Slovanov z
         Krapiny veril voľačo viac ako bájke, bol by sám veľkým rojkom. Ale ja ani najmenej
         nepochybujem, že toto mesto už za rímskej doby — nadovšetko tie hrady — dôležitej úlohy
         boli, a nielen Krapina, ale celé to okolie.
   </p>
   <p>
    Ja som sa v Krapine bližšie obznal s lekárnikom Gajom, bratom výtečného Ľudovíta Gaja,
    <sup>
     [
     <a class="footnote" href="#ftn.id2583562" name="id2583562">
      168
     </a>
     ]
    </sup>
    literáta a preporoditeľa Chorvátov. Následkom blízkosti Krapiny k Radoboju ako
         aj užšieho priateľstva medzi Gajom a mojím švagrom, Krapinu som i pred touto Lentulajovou
         návštevou i po nej pri svojom tunajšom prázdninovom pobyte častejšie navštevoval. A pri
         tejto príležitosti chcem spomenúť jednu takú vizitu u Gaja, to jest v jeho vinici v čas
         oberačky. V krásny deň vybrali sme sa hneď po obede pešo, kráčajúc cez chýrny
    <span class="emphasis">
     <em>
      Tržský vrch
     </em>
    </span>
    , pútnický rozsiahly kostol nad Krapinou, k pohostinnému
         Gajovi. Vinicu mal pekne zriadenú a v nej pekný, pohodlný letohrádok. Prijala nás hudba a
         streľba s hojným, štedro pokrytým stolom a značným počtom veselých hostí. Tu sme už našli
         hutmana Taislera, človeka originálneho, pochodiaceho z Vindšachty pri Banskej Štiavnici,
         majúceho veľkú podobnosť so sojkou, v čiernom banskom kabátiku a v snehobielych
         nohaviciach. Zasadli sme hneď k stolu a jedli, pili a aby to mohlo ísť bez prekážky a
         pohodlne, vyzliekli sme si kabáty a rozopäli náprsníky. V najlepšej nálade zrazu cítim, že
         opúšťajúc matku zem, dvíham sa do povetria. Vincúri ma vyzdvihli vysoko na rukách a pri
         všeobecnom smiechu niesli ma von. Dosť som sa namáhal uponížiť sa, nešlo, nepustili ma
         dolu, ale ma preniesli do blízkej pajty, kde stál preš na hrozno a veľká kaďa s natlačeným
         muštom. Tu ma už ozaj začal nadchodiť strach, čo to bude. Nuž a veru bolo: pekne rúče, ale
         dôkladne ma zadkom zamočili tri razy do chladného muštu a potom pekne rúče na nohy
         postavili. To že vraj bol viničný krst, ako po prvý raz príchodzieho hosťa. No pocit to bol
         nepríjemný, lebo sa mi schladil teplý zadok; ale moje belavé segeltuchové
    <sup>
     [
     <a class="footnote" href="#ftn.id2583625" name="id2583625">
      169
     </a>
     ]
    </sup>
    nohavice boli čudné na mieste toho atentátu. A za to milé vyznačenie som sa ja
         — vlastne kasa môjho švagra — ochotným vincúrom musel odmeniť.
   </p>
   <p>
    Po veľkej spare a pri ďalšom hodovaní došla krátka, ale výdatná búrka. Po búrke, už
         pozde v noci, vybrali sme sa domov. Hutman Taisler, už dokonale dorezaný, ponúkol sa nám za
         svetlonosa. Tackajúc sa zboka na bok konal tú cestu trojnásobne, šibrinkujúc kahancom
         sem-tam sťaby svätojánska lienka. Sotva sme prekonali Tržský vrch, keď, ako sme kráčali
         dolu blatnavou cestou, zhaslo svetlo a zmizli nám biele nohavice z obzoru. Museli sme ich
         hľadať. — Gaj umrel v decembri 1854.
   </p>
   <p>
    Budúce letá, keď som z Viedne sem chodil, navštevoval som Krapinu ešte častejšie.
   </p>
   <p>
    Zaznačím niečo o pútnickom mieste
    <span class="emphasis">
     <em>
      Marii Bistrici
     </em>
    </span>
    . Sem putujú letným
         časom zblízka a ďaleka tisíce ľudí. Jeho poloha a okolie je milé, zaujímavé. Nad to milší,
         zaujímavejší bol v ňom miestny farár a opát, staručký, velebného zovňajška Ivan Krizmanić,
    <sup>
     [
     <a class="footnote" href="#ftn.id2583673" name="id2583673">
      170
     </a>
     ]
    </sup>
    ktorý po dlhej, nebezpečnej chorobe vtedy zase národu, priateľom a mnohým
         ctiteľom bol zachovaný. Jeho srdečnosť, láska, vľúdnosť a pohostinnosť bola známa
         široko-ďaleko. Dôchodky boli značné, ale nemal doprosta nič zhospodáreného; to zaiste jeho
         nesmierna pohostinnosť a dobroprajnosť nedopustili. Okrem početných domácich, kaplánov a
         stálej stolovej hudby, boli pre neustále meniacich sa, odchodiacich a dochodiacich hostí
         stoly ustavične prikryté. Pri stolovaní hrala denne tá istá hudba, čo i pri náboženských
         obradoch. Boli to zväčša Česi. Keď velebný starček zase vyzdravel, obetovali mu jeho
         početní ctitelia zlatý pokál, naspodku s jeho znamenite zhotovenou emailovou podobizňou.
         Došlí hostia pripíjali mu z toho pokála na zdravie a len ten, kto úplne dopil, mohol
         podobizeň obzrieť, čo sa obyčajne skončilo jej poľúbením. Jeho sesternica, horlivá
         národovkyňa, so svojou krásnou dorastajúcou dcérou Gabrielou tam trávila väčšiu čiastku
         roka. Táto pani bola manželkou Štaudnara, redaktora
    <span class="emphasis">
     <em>
      Agramer Zeitungu
     </em>
    </span>
    .
    <sup>
     [
     <a class="footnote" href="#ftn.id2583723" name="id2583723">
      171
     </a>
     ]
    </sup>
    — Bolo tam živo, vždy veselo: okrem tohto rázu som na vyzvanie opáta i druhým,
         tretím razom opakoval návštevu a znamenite sa baviac, vstúpil do známosti a priateľstva s
         mnohými značnejšími Chorvátmi. Pozoruhodná je v Mária Bistrici bohatá pokladnica nakopená
         pútnickými darmi.
   </p>
   <p>
    V Hornej Stubici leží na peknom kopci kaštieľ nebohého grófa Jura Oršića v utešenom,
         peknými pestrými kvetinami, kriakmi a stromami vysadenom parku. Park sa vyznačuje tým, že
         je stavaný na spôsob botanickej záhrady, a to preto, lebo grófka-vdova, dosť zbehlá
         botanička, zaoberala sa horlivo bylinárstvom. Bola to osoba veľmi jemná, vzdelaná, útleho
         spoločenského obcovania. Ľutovali ju touto príležitosťou v bočných poznámkach, že majetok
         po nebohom neprešiel celý na ňu, ale veľkou väčšinou na tam prítomného baróna Kulmera,
         ktorého rodinných veľa miliónových nápadníkov zdedila už pod uhorskou érou rodina grófov
         Csákych. Sedeli sme osemdesiati pri obede a všetko sa donášalo na starom, ale krásne
         vyzdobenom, ťažkom striebornom riade, jedine čo bolo nevyhnutne potrebné, ako sklenice a
         poháre, bolo zo skla. Gróf bol horlivý národovec, z tých prvých v rade, a preto bol
         národovcami vysoko vážený a oplakávaný. Zhromaždení hostia boli zďaleka a rôzneho stavu.
         Okrem tých už známych bol som predstavený, pravdaže, ako slovenská zvláštnosť, akémusi
         starému generálovi zo Záhrebu, administrátorovi záhrebskej župy Péchovi, ktorý bol ta
         presadený či vlastne poslaný z Košíc pre záhrebské stoličné nepokoje. Ďalej predstavili ma
         nášmu zemkovi Štefanovi Moysesovi, kanonikovi, profesorovi, cenzorovi a vyslancovi
         chorvátskeho snemu, pozdejšie dobre známemu banskobystrickému biskupovi. On ma veľmi ľúbo a
         srdečne privítal a vypytoval sa zovrubne o našom slovenskom literárnom počínaní a dal
         najavo úplnú známosť o našich pomeroch. Predstavili ma i barónovi Kulmerovi, ktorý sa prvé
         časy po revolúcii stal ministrom bez portefeuille a z neznámych príčin — ako sa hovorilo,
         obesením — vzal si život. Po obede sme pili na verande čiernu kávu a besedovali.
         Administrátor Péch vyprával žart o milosrdnom lekárovi Siemandlovi, ktorý opitý pri tiež
         opitom decku urobil takú divotvornú diagnózu. Túto veselú besiedku som svojho času opísal v
         mojich
    <span class="emphasis">
     <em>
      Žartoch a rozmaroch
     </em>
    </span>
    . — K prijatiu pána administrátora
         Záhrebskej župy som i ja nepovedome bol prispel.
   </p>
   <p>
    Stalo sa to tak. Keď som prechodil z Chorvátskej koncom prázdnin do Viedne, písal som
         svojmu novému priateľovi, mladému Krizmanićkovi, rodine opáta, list na rozlúčku a hodil som
         na papier do listu nasledovných skromných pár slov: „Oj, Bistrica premilená — V zelenej
         doliny — Každý ťa ver rád spomína — Nielen ja jediný — Lebo kto sem koľvek príde — Kto sa
         sem zalúči — S ťažkým srdcom preč odíde — Ťažko sa rozlúči. — Moje srdce kým nehnije —
         Drahí Bistričani — Za Vás v cudzom kraji bije — Medzi Viedenčany. — Dobreže sa, bratia,
         majte — Môjho srdca ohlas — Na mňa že sa pamätajte — Ako sa ja na Vás.“ — Dávno som na to
         zabudol, až tu raz, práve na chirurgickej klinike, v zimnej dobe r. 1848, dostanem list s
         tlačeným obsahom a s nápisom: „Pjesma slovačka za uspomenu na Bistricu (u Hrvatskoj),
         pisana po Dru Gustavu Zechenteru, a u muziku stavljena po Vatroslavu Lisinskom.
    <sup>
     [
     <a class="footnote" href="#ftn.id2583858" name="id2583858">
      172
     </a>
     ]
    </sup>
    Br. 1.“
    <sup>
     [
     <a class="footnote" href="#ftn.id2583876" name="id2583876">
      173
     </a>
     ]
    </sup>
    — Môže si každý myslieť, aký som bol zadivený nad nenadálym povýšením svojich
         stepaných veršíkov ja, ktorý okrem fujary, i to len ako minimálny fušer, a na opísaných už
         dobrodružných báloch ako figurant v Pešti, inšej hudobnej zásluhy som nemal a o takomto
         niečom som ani nesníval. Tieto Lisinským na klavíri zložené slohy boli teda ku cti
         záhrebského stoličného administrátora v národnej dvorane národného domu — pri sprievode
         klavíra spevne prednesené v tej pravej mienke, že on, Péch, ako Košičan je slovenskej reči
         úplne znalý. Či mu tým prekvapením ozaj pôsobili domnelú radosť, neviem, ale že mňa veľmi
         prekvapili, to veru uznám.
   </p>
   <p>
    Školstvo v ten čas už v celej Varaždínskej stolici, ba v celom Chorvátsku bolo uvedené.
         Každé mestečko, každá dedina bola školou zaopatrená; a hoci tieto poriadky boli nové,
         predsa bolo vidieť značný pokrok. Len malé obce nemali školy a ich deti museli často konať
         dlhé cesty, aby sa účastnými stali učenia. K tomu obce, zvlášť vo vrchovatých krajoch, ako
         ostrá známka slovanského žitia, bývajú roztiahnuté v lazoch, čo vôbec sťažuje ich
         spoločenský život a deťom chodenie do školy obťažuje nadovšetko v zime. Obec Radoboj — nie
         banská osada v nej, stlačené na hŕbke — je takmer na štvorcovú míľu rozprestrená. Spevu vo
         Varaždínskej župe málo, vyjmúc pobožného. Tanca som nevidel. Obecné pastviny sú zriedkavé,
         každý hospodár má okolo svojho bytu všetko to, čo mu treba, každý dom pasie osebe, k čomu
         sa upotrebujú chlapci a dievčatá a pritom naučia sa leňošiť, zaháľať. Čo sa vo svete, čo
         okolo nich deje, o to nemali žiadnu starosť. O vzdelanosti nemali pochopu. Bezhraničná
         pohostinnosť i u najbiednejšieho sedliaka, ale zato poverčivosť velikánska. Keď prišla
         horevyššie spomenutá búrka, tvrdili, že videli, ako v oblakoch kňazia (černokňažníci?) na
         metle, na ohreblách a na oblakoch jazdiac, ľadovec po kraji metali. Keď sa kde na obzore
         ukázal obláčik, už cengali, bombáľali, až to v ušiach cvendžalo a na zunovanie bolo, a za
         to kostolníkovi osobitne splácali; čím viac zvonil, tým väčšia odplata. Už aj hrom zunoval
         to únavné vyzváňanie a pobil zvonárov; ale ani to nepomohlo, kým najmä účinkovaním,
         prostredkovaním opáta Krizmanića stolica sa veci nezaujala a sčiastky poučovaním, zväčša
         rozkazmi a pokutovaním toto bombáľanie koľko-toľko zamedzila. Ešte nájdeš mnohé zvony s
         nápisom: Vivos voco, mortuos plango, fulmina frango.
    <sup>
     [
     <a class="footnote" href="#ftn.id2583968" name="id2583968">
      174
     </a>
     ]
    </sup>
    Školy a so školami vzdelanosť i tu ako inde zapudili poverčivosť a zanedbaný
         ľud osvietili. Ale či s ňou detinská prostodušnosť, krotkosť, pohostinstvo a šetrenie
         majetku blížneho nepošli za durákom, neviem, keďže už veľa rokov ubehlo, ako som tam
         posledný raz bol r. 1855.
   </p>
   <p>
    Tým sa skončili prázdniny a blížil sa čas nastúpiť cestu na ďalšie štúdiá už do Viedne.
   </p>
   <p>
    Bolo to v obyčaji, že lekárski mladíci po skončení teoretických liet prvého, druhého a
         tretieho, mnohí, niekedy až polovica poslucháčstva, vybrali sa na ďalšie praktické dva roky
         do Viedne, lebo že tam v tom odbore má mladík oveľa viac príležitostí zdokonaľovať sa ako v
         Pešti. Túžil som i ja za tým cieľom, a dobrým právom, ako som sa potom presvedčil. Písal
         som teda a prosil švagra skromne a chúlostivo, či by on k tomu privolil. Skoro došla
         odpoveď, že s celou dušou pristáva, akže len s tou podporou, čo mi posiaľ — dvanásť zlatých
         km. — mesačne dával, i tam vo Viedni vyjsť sa úfam. Ja som si myslel, či v Pešti či vo
         Viedni bedáriť, to na jedno vyjde, a tuto zase viacej vidím, viacej skúsim a naučiť sa
         môžem. Tak teda oje môjho predsavzatia nebolo viac namierené z Radoboja do Pešti, ale do
         Viedne. A tou cestou, ktorou som sa pred štyrmi rokmi po smrti otcovej viezol s matkou a
         sestrami, jachal som i teraz do Viedne, s tým rozdielom, že sa to vtedy dialo na koňoch
         vozmo, a teraz som sa viezol od Poličian železnicou, ale až ta na švagrovom kočíku, s
         pohoničom Kogem, ktorého priezvisko Jelačić odvodzoval z latinského „cogere equos“.
    <sup>
     [
     <a class="footnote" href="#ftn.id2584027" name="id2584027">
      175
     </a>
     ]
    </sup>
   </p>
   <p>
    V týchto časiech, pred rokom 1848, stálo ešte chorvátske zemianstvo pevne v svojich
         municipálnych stoličných právach, rýdze, nepokalené, starožitné, a hoci zväčša chudobné,
         ale nad všetok pochop vo všeobecnosti prosté a pohostinné. Ekonomické plody, zásoby pojedli
         si a popili vzájomne, lebo keď sa i urodilo, tvrdo to bolo speňažiť, exportu navonok
         nebolo. Národné povedomie, do tých čias udriemané latinčinou, začalo sa pevne vyvíjať a
         šíriť, a tým povstali trenice medzi národnou stránkou — nazvanou vtedy kriesiteľom dr. Ľ.
         Gajom ilýrskou — a medzi „madžaronskou“. A trenice čím ďalej stávali sa ostrejšími, až to
         konečne r. 1848 prasklo, o čom nás poučuje dejepis, a malo dlhé, hrozné hádky a krvavé
         následky.
   </p>
   <p>
    Tým všeobecným pohostinným vírom, správne povedané prehnanou ctnosťou, zachvátený bol
         tak radobojský farár Fr. Horvát, ako i môj švagor, dvaja sebe oddaní priatelia. Túžba byť
         pohostinným siahala tak ďaleko, že jeden druhému k nemu prišlého hosťa závidel a nemal
         pokoja, kým hosť i s hostiteľom nestal sa i toho druhého hosťom, aby mu komoru a pivnicu
         vyprázdniť pomohol. Banský závod bol, pravdaže, v Chorvátsku čosi neobyčajného, a pretože
         švagor obstojný dom viedol a moja sestra bola rozšafná, vzdelaná, a tiež znamenitá
         kuchárka, stal sa jeho dom a obcovanie v ňom na široko-ďaleko obľúbeným.
   </p>
   <p>
    Nuž lúčili sme sa, a po tak príjemne prežitom čase veru s ťažkým srdcom, po obede s tým
         asi citom, ako vojak, keď musí zase na termín rukovať. Kogeho kone, zvyknuté úradným krokom
         voziť do huty sirkovú rudu, tvrdo sa priberali do rýchlejšieho kroku, a tak pomaly ale iste
         dotiahli sme navečer do svetochýrnych kúpeľov Dolného Štajerska, Rohiča.
    <sup>
     [
     <a class="footnote" href="#ftn.id2584107" name="id2584107">
      176
     </a>
     ]
    </sup>
    V týchto, v letnom čase tak živých, ľuďmi sa hemžiacich, peknému mestu
         podobajúcich sa kúpeľoch, bolo teraz v pokročilej jeseni clivo. Celé tie rady mohutných
         palácov, teremy, pavilóny, prechádzky stáli tiché, opustené a celý smutný dojem zväčšila
         hudba, vyhrávajúca tam kdesi na kopci pred malým domčekom nejakého tu cez zimu
         prebývajúceho posluhu, a či dohliadača. Rohič patrí štajerským krajinským stavom. Mal som
         viac ráz príležitosť tadiaľto prejsť, ba aj v samú sezónu sa pobaviť a zabaviť. Ráno pohli
         sme sa ďalej, takže som večer zavítal do Viedne.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2522978" name="ftn.id2522978">
        1
       </a>
       ]
      </sup>
      Predkovia K. G. Zechentra, podľa rodinného podania, pochodili z Türingie. V
               Banskej Bystrici — ako Samuel Bodorovský vypísal z mestského archívu — zvonársky
               majster Franc Zechenter roku 1732 bol prijatý za mešťana; roku 1742 stal sa už
               rínkovým mešťanom a bol dozorcom trhu, členom mestskej rady;
      <sup>
       [
       <a class="footnote" href="#ftn.id2522993" name="id2522993">
        1
       </a>
       ]
      </sup>
      roku 1746 mestu požičal tisíc zlatých. Jeho pravnukom je náš Gustáv.
     </p>
     <p>
      Otec Gustáva bol Ignác, narodený v Banskej Bystrici roku 1772. Chodil do školy v
               Kremnici, Bystrici, na filozofiu šiel do Prešporka,
      <sup>
       [
       <a class="footnote" href="#ftn.id2523039" name="id2523039">
        2
       </a>
       ]
      </sup>
      kde sa zverboval za husára. Prepustili ho z vojenskej služby po šiestich
               rokoch, dvadsaťštyriročného, raneného vo vojne s Francúzmi v Nizozemsku. Po návrate
               domov Ignác Zechenter v Štiavnici vyštudoval banskú akadémiu.
      <sup>
       [
       <a class="footnote" href="#ftn.id2523067" name="id2523067">
        3
       </a>
       ]
      </sup>
      Oženil sa roku 1807 ako banský úradník v Moštenici a vzal si Katarínu
               Aschnerovú, učiteľskú dcéru z Kremnice, narodenú roku 1784.
      <span class="emphasis">
       <em>
        Red.
       </em>
      </span>
      (rozumej redakcia Slovenských pohľadov).
     </p>
    </div>
    <div class="footnote">
     <p>
      <sup>
       [
       <a class="para" href="#id2522978" name="ftn.id2522978">
        11
       </a>
       ]
      </sup>
      <span class="emphasis">
       <em>
        Stal sa už rínkovým mešťanom a bol dozorcom trhu, údom mestskej
                        rady
       </em>
      </span>
      — Rínkový mešťan mal právo zakúpiť si dom na rínku
                     (námestí), s vlastníctvom ktorého bývalo zavše spojené i výčapné právo na víno
                     a pivo. Dozorca trhu dozeral na správnosť mier a váh, ako i na tržných
                     priekupníkov. Bol to nižší mestský úradník. Mestská rada mala spolu s richtárom
                     (sudcom) 12 členov. Jej hlavnou povinnosťou bolo súdnictvo, mala policajnú
                     právomoc a spravovala (spolu s tzv. volenou obcou) mestský majetok. Mestská
                     rada bola napokon i výkonnou vrchnosťou patričného mesta.
     </p>
    </div>
    <div class="footnote">
     <p>
      <sup>
       [
       <a class="para" href="#id2522978" name="ftn.id2522978">
        12
       </a>
       ]
      </sup>
      <span class="emphasis">
       <em>
        Na filozofiu šiel do Prešporka
       </em>
      </span>
      — Bol to prvý stupeň
                     vysokoškolského štúdia, ktorý nasledoval bezprostredne po ukončení
                     gymnaziálnych predmetov. (Nešlo však o štúdium na filozofickej fakulte v
                     dnešnom zmysle.)
     </p>
    </div>
    <div class="footnote">
     <p>
      <sup>
       [
       <a class="para" href="#id2522978" name="ftn.id2522978">
        13
       </a>
       ]
      </sup>
      <span class="emphasis">
       <em>
        V Štiavnici vyštudoval banskú akadémiu
       </em>
      </span>
      — špeciálnu
                     vysokú školu, najstaršiu toho druhu v habsburskej ríši. Založila ju r. 1760
                     Mária Terézia
     </p>
    </div>
    <div class="footnote">
     <p>
      <sup>
       [
       <a class="para" href="#id2523107" name="ftn.id2523107">
        5
       </a>
       ]
      </sup>
      <span class="emphasis">
       <em>
        Robotníkovi medeného hámru
       </em>
      </span>
      — čiže huty
     </p>
    </div>
    <div class="footnote">
     <p>
      <sup>
       [
       <a class="para" href="#id2523156" name="ftn.id2523156">
        6
       </a>
       ]
      </sup>
      <span class="emphasis">
       <em>
        Komorského predstaveného
       </em>
      </span>
      — riaditeľa štátnych majetkov vôbec,
               baní a lesov atď., v banskobystrickom komorskom obvode
     </p>
    </div>
    <div class="footnote">
     <p>
      <sup>
       [
       <a class="para" href="#id2523181" name="ftn.id2523181">
        7
       </a>
       ]
      </sup>
      <span class="emphasis">
       <em>
        Dal im po dvadsiatniku
       </em>
      </span>
      — Bola to strieborná bežná minca,
               dvadsaťgrajciarnik. (Vtedajšia zlatka mala 60 grajciarov, čiže tri
               dvadsiatniky.)
     </p>
    </div>
    <div class="footnote">
     <p>
      <sup>
       [
       <a class="para" href="#id2523200" name="ftn.id2523200">
        8
       </a>
       ]
      </sup>
      <span class="emphasis">
       <em>
        Do „komorhofu“
       </em>
      </span>
      (z nem. Kammerhof) — budovy komorskej
               správy
     </p>
    </div>
    <div class="footnote">
     <p>
      <sup>
       [
       <a class="para" href="#id2523217" name="ftn.id2523217">
        9
       </a>
       ]
      </sup>
      <span class="emphasis">
       <em>
        Kolinázy von Anton
       </em>
      </span>
      — Nem. von a lat. de je slov. „z“. Miesto
               „Antona z Kolinázu“ skomolený podpis teda znie „Kolinázy z Antona“.
     </p>
    </div>
    <div class="footnote">
     <p>
      <sup>
       [
       <a class="para" href="#id2523411" name="ftn.id2523411">
        10
       </a>
       ]
      </sup>
      <span class="emphasis">
       <em>
        Prešiel na Vindšachtu
       </em>
      </span>
      (nem. Slovanská jama) — banskú jamu a
               osadu toho mena pri Banskej Štiavnici
     </p>
    </div>
    <div class="footnote">
     <p>
      <sup>
       [
       <a class="para" href="#id2523427" name="ftn.id2523427">
        11
       </a>
       ]
      </sup>
      <span class="emphasis">
       <em>
        Zastupoval hlavného komorského grófa Schweitzera
       </em>
      </span>
      — Od
               Ferdinanda I. (1503 — 1564) kráľovská uhorská dvorná komora so sídlom v Prešporku
               spravovala všetky verejné príjmy okrem vojnovej dane. Dozerala i na hospodárenie v
               slobodných kráľovských mestách. Okrem iných jej bol podriadený i hlavný banský
               (komorský) gróf v Banskej Štiavnici, s banskobystrickou komorou a s banskými úradmi v
               Kremnici, Smolníku a Veľkej Bani (Nagybánya, Satmárska stolica). Bol to teda najprv
               náčelník štátnych majetkov na veľkej časti Slovenska a neskôr hlavný krajský dozorca
               štátnych baní. Jeho úrad zrušili r. 1873.
     </p>
    </div>
    <div class="footnote">
     <p>
      <sup>
       [
       <a class="para" href="#id2523470" name="ftn.id2523470">
        12
       </a>
       ]
      </sup>
      16. februára 1900
     </p>
    </div>
    <div class="footnote">
     <p>
      <sup>
       [
       <a class="para" href="#id2523510" name="ftn.id2523510">
        13
       </a>
       ]
      </sup>
      <span class="emphasis">
       <em>
        Ako kapitulský umrel na suchoty
       </em>
      </span>
      — bol totiž kapitulským
               prepoštom, čiže mal vyššiu hodnosť kanonika (odtiaľ skrátene „kapitulský“)
     </p>
    </div>
    <div class="footnote">
     <p>
      <sup>
       [
       <a class="para" href="#id2523525" name="ftn.id2523525">
        14
       </a>
       ]
      </sup>
      <span class="emphasis">
       <em>
        Sohlergrundom
       </em>
      </span>
      (nem.) — Zvolenskou dolinou
     </p>
    </div>
    <div class="footnote">
     <p>
      <sup>
       [
       <a class="para" href="#id2506416" name="ftn.id2506416">
        15
       </a>
       ]
      </sup>
      <span class="emphasis">
       <em>
        V bočnej izbe stál rákoš
       </em>
      </span>
      — živá beseda viacerých ľudí, najmä
               detí
     </p>
    </div>
    <div class="footnote">
     <p>
      <sup>
       [
       <a class="para" href="#id2506474" name="ftn.id2506474">
        16
       </a>
       ]
      </sup>
      <span class="emphasis">
       <em>
        Hutman Droždiak
       </em>
      </span>
      — úradník v hute (ale nie vedúci)
     </p>
    </div>
    <div class="footnote">
     <p>
      <sup>
       [
       <a class="para" href="#id2506542" name="ftn.id2506542">
        17
       </a>
       ]
      </sup>
      <span class="emphasis">
       <em>
        Poriadny čeľadník
       </em>
      </span>
      — rozumej miestnosť pre čeľaď
     </p>
    </div>
    <div class="footnote">
     <p>
      <sup>
       [
       <a class="para" href="#id2506599" name="ftn.id2506599">
        18
       </a>
       ]
      </sup>
      <span class="emphasis">
       <em>
        Na troskových hálňach
       </em>
      </span>
      — hromadách
     </p>
    </div>
    <div class="footnote">
     <p>
      <sup>
       [
       <a class="para" href="#id2506610" name="ftn.id2506610">
        19
       </a>
       ]
      </sup>
      <span class="emphasis">
       <em>
        Staval pece, maše
       </em>
      </span>
      — Pecou treba rozumieť vysokú pec, kde sa
               vytápal kov z rudy. Maša bola hutný závod na rafinovanie surového kovu. (Obidvoje,
               pravda, si musíme predstaviť v primitívnych pomeroch z prvej polovice 19.
               storočia.)
     </p>
    </div>
    <div class="footnote">
     <p>
      <sup>
       [
       <a class="para" href="#id2506634" name="ftn.id2506634">
        20
       </a>
       ]
      </sup>
      <span class="emphasis">
       <em>
        Haviarskych, mašiarskych synov
       </em>
      </span>
      — čiže zamestnancov baní
               (haviar je z nem. Häuer) a maší
     </p>
    </div>
    <div class="footnote">
     <p>
      <sup>
       [
       <a class="para" href="#id2506726" name="ftn.id2506726">
        21
       </a>
       ]
      </sup>
      <span class="emphasis">
       <em>
        Prečistiť hrabličky povyše mňa
       </em>
      </span>
      — menšie stavidlá v podobe
               riedkych silných priečok, ktoré zachytávali nečistotu
     </p>
    </div>
    <div class="footnote">
     <p>
      <sup>
       [
       <a class="para" href="#id2504440" name="ftn.id2504440">
        22
       </a>
       ]
      </sup>
      (lat.) Ako po dobre vykonanej práci.
     </p>
    </div>
    <div class="footnote">
     <p>
      <sup>
       [
       <a class="para" href="#id2504560" name="ftn.id2504560">
        23
       </a>
       ]
      </sup>
      <span class="emphasis">
       <em>
        Ukladajúc klopačky do prsného remeňa
       </em>
      </span>
      — pripevneného krížom
               cez prsia. Klopačky boli dve drevené paličky, ktorými sa bilo na bubon.
     </p>
    </div>
    <div class="footnote">
     <p>
      <sup>
       [
       <a class="para" href="#id2504585" name="ftn.id2504585">
        24
       </a>
       ]
      </sup>
      <span class="emphasis">
       <em>
        Dal mi šajnový groš
       </em>
      </span>
      — totiž tri grajciare v hodnote
               papierovej a nie striebornej. (Jeden strieborný grajciar bol pol treťa
               papierového.)
     </p>
    </div>
    <div class="footnote">
     <p>
      <sup>
       [
       <a class="para" href="#id2504649" name="ftn.id2504649">
        25
       </a>
       ]
      </sup>
      <span class="emphasis">
       <em>
        Pri… všakových košútoch
       </em>
      </span>
      — premetoch, komediantských
               kotrmelcoch
     </p>
    </div>
    <div class="footnote">
     <p>
      <sup>
       [
       <a class="para" href="#id2504680" name="ftn.id2504680">
        26
       </a>
       ]
      </sup>
      <span class="emphasis">
       <em>
        Na jej miesto zasadli múzy
       </em>
      </span>
      — žartovný názov pre žiactvo.
               Múzy, ktorých bolo deväť, boli podľa predstavy starých Grékov bohyne umení a
               vied.
     </p>
    </div>
    <div class="footnote">
     <p>
      <sup>
       [
       <a class="para" href="#id2504754" name="ftn.id2504754">
        27
       </a>
       ]
      </sup>
      <span class="emphasis">
       <em>
        Dozerajúcim monoklom
       </em>
      </span>
      (gréc.-lat.) — skielkom na jedno oko. Tu
               sa monoklom žartovne nazýva učiteľovo jediné oko.
     </p>
    </div>
    <div class="footnote">
     <p>
      <sup>
       [
       <a class="para" href="#id2505524" name="ftn.id2505524">
        28
       </a>
       ]
      </sup>
      (tal.) Všetci koľko nás bolo.
     </p>
    </div>
    <div class="footnote">
     <p>
      <sup>
       [
       <a class="para" href="#id2505634" name="ftn.id2505634">
        29
       </a>
       ]
      </sup>
      <span class="emphasis">
       <em>
        Železný hámor stál na huštáku
       </em>
      </span>
      — huštákom treba rozumieť
               predmestie (tu Banskej Bystrice), ležiace na sever od vlastného mesta.
     </p>
    </div>
    <div class="footnote">
     <p>
      <sup>
       [
       <a class="para" href="#id2505657" name="ftn.id2505657">
        30
       </a>
       ]
      </sup>
      <span class="emphasis">
       <em>
        Hneď poniže samokovu
       </em>
      </span>
      (z chorv. umelé) — hámru. Preto
               „samokov“, lebo v ňom vodou hnané veľké kovadlá spracúvali surový kov
               (liatinu).
     </p>
    </div>
    <div class="footnote">
     <p>
      <sup>
       [
       <a class="para" href="#id2505682" name="ftn.id2505682">
        31
       </a>
       ]
      </sup>
      <span class="emphasis">
       <em>
        Čierne ostredky
       </em>
      </span>
      — kúsky poľa. Preto boli „čierne“, lebo šlo o
               polia medzi lúkami, pripadne o ešte nezorané políčka medzi záhonmi už
               zoranými.
     </p>
    </div>
    <div class="footnote">
     <p>
      <sup>
       [
       <a class="para" href="#id2505709" name="ftn.id2505709">
        32
       </a>
       ]
      </sup>
      <span class="emphasis">
       <em>
        Ľudovít Turzo-Nosický
       </em>
      </span>
      (1827 — 1896) — slovenský buditeľ,
               dejateľ pri vzniku Memoranda (1861), činný i literárne, advokát v Banskej
               Bystrici.
     </p>
    </div>
    <div class="footnote">
     <p>
      <sup>
       [
       <a class="para" href="#id2505762" name="ftn.id2505762">
        33
       </a>
       ]
      </sup>
      <span class="emphasis">
       <em>
        Kuťadvorským
       </em>
      </span>
      — Maď. kutya je pes a dvorský bol úradník na
               panskom dvore, osoba v poddanských časoch nepriam obľúbená. Chotiborského jeho žiaci
               tiež nemali radi, preto ho prezvali „Kuťadvorský“.
     </p>
    </div>
    <div class="footnote">
     <p>
      <sup>
       [
       <a class="para" href="#id2505810" name="ftn.id2505810">
        34
       </a>
       ]
      </sup>
      <span class="emphasis">
       <em>
        Donášal ich… kurátor
       </em>
      </span>
      (lat.) — doslovne opatrovník, tu zrejme
               akýsi druh pedela (školníka) dedinskej školy a jej hospodára v jednej osobe (V ďalšom
               texte, kde autor píše o kurátorovi katolíckeho gymnázia v Banskej Bystrici, nesporne
               ním rozumie pedela.)
     </p>
    </div>
    <div class="footnote">
     <p>
      <sup>
       [
       <a class="para" href="#id2506010" name="ftn.id2506010">
        35
       </a>
       ]
      </sup>
      <span class="emphasis">
       <em>
        Na ráf rozťahoval… cágel
       </em>
      </span>
      (z nem.) — väčší kus hrubého
               nespracovaného železa prepracúval na tyčové železo.
     </p>
    </div>
    <div class="footnote">
     <p>
      <sup>
       [
       <a class="para" href="#id2506028" name="ftn.id2506028">
        36
       </a>
       ]
      </sup>
      <span class="emphasis">
       <em>
        V elementárke, či takrečenej normálke
       </em>
      </span>
      (lat.) — v ľudovej,
               dnešnej národnej škole
     </p>
    </div>
    <div class="footnote">
     <p>
      <sup>
       [
       <a class="para" href="#id2506823" name="ftn.id2506823">
        37
       </a>
       ]
      </sup>
      <span class="emphasis">
       <em>
        Boli takrečené signa
       </em>
      </span>
      (lat.) — inak signum linguae (znak
               reči), potupné znamenia pre žiakov, ktorí sa opovážili hovoriť vo svojej materinskej
               reči. Každý žiak musel tak dlho nosiť signum, kým neprichytil iného žiaka pri tom
               istom „prečine“, ktorému hneď oddal signum.
     </p>
    </div>
    <div class="footnote">
     <p>
      <sup>
       [
       <a class="para" href="#id2506892" name="ftn.id2506892">
        38
       </a>
       ]
      </sup>
      <span class="emphasis">
       <em>
        Ostatným eminensom
       </em>
      </span>
      (lat.) — výborným žiakom, ale v poradí
               výborných na poslednom mieste
     </p>
    </div>
    <div class="footnote">
     <p>
      <sup>
       [
       <a class="para" href="#id2506907" name="ftn.id2506907">
        39
       </a>
       ]
      </sup>
      <span class="emphasis">
       <em>
        Prvým eminensom sub clausula
       </em>
      </span>
      (lat.) — medzi výbornými prvým
               žiakom, ktorého ešte osobitne vyzdvihli
     </p>
    </div>
    <div class="footnote">
     <p>
      <sup>
       [
       <a class="para" href="#id2506946" name="ftn.id2506946">
        40
       </a>
       ]
      </sup>
      <span class="emphasis">
       <em>
        Na marmany… sa hrávali
       </em>
      </span>
      — na „mramorové“ guľky, dávnu obľúbenú
               chlapčenskú hru
     </p>
    </div>
    <div class="footnote">
     <p>
      <sup>
       [
       <a class="para" href="#id2506982" name="ftn.id2506982">
        41
       </a>
       ]
      </sup>
      <span class="emphasis">
       <em>
        Nášho Parnasu
       </em>
      </span>
      — pôv. mýtické sídlo Múz v starom Grécku. Tu
               ním autor žartovne tak označuje budovu gymnázia, kde sa žiaci vzdelávali, čiže
               stúpali na Parnas, sídlo bohýň umení a vied.
     </p>
    </div>
    <div class="footnote">
     <p>
      <sup>
       [
       <a class="para" href="#id2507062" name="ftn.id2507062">
        42
       </a>
       ]
      </sup>
      <span class="emphasis">
       <em>
        Študenti… s evanjelickými na Dolných lúkach… vojnu viedli
       </em>
      </span>
      —
               Dolné lúky dostali neskoršie pomenovanie Mestského parku. V Banskej Bystrici bolo
               vtedy štvortriedne evanjelické gymnázium.
     </p>
    </div>
    <div class="footnote">
     <p>
      <sup>
       [
       <a class="para" href="#id2507198" name="ftn.id2507198">
        43
       </a>
       ]
      </sup>
      (skomol. nem.) Ruženka maslenka
     </p>
    </div>
    <div class="footnote">
     <p>
      <sup>
       [
       <a class="para" href="#id2507249" name="ftn.id2507249">
        44
       </a>
       ]
      </sup>
      <span class="emphasis">
       <em>
        Schedátorom… do schédy… zapisoval
       </em>
      </span>
      (gréc.-lat. schéda —
               ceduľa) — išlo asi o triedny katalóg, do ktorého známky zapisovali najlepší žiaci,
               ktorí vyskúšali slabších
     </p>
    </div>
    <div class="footnote">
     <p>
      <sup>
       [
       <a class="para" href="#id2507272" name="ftn.id2507272">
        45
       </a>
       ]
      </sup>
      <span class="emphasis">
       <em>
        Na „onajzky“
       </em>
      </span>
      — v Banskej Bystrici veľmi populárne. Išlo o
               praclíky zo žemľového cesta, na vrchu posypané onajzom (anýzom).
     </p>
    </div>
    <div class="footnote">
     <p>
      <sup>
       [
       <a class="para" href="#id2507302" name="ftn.id2507302">
        46
       </a>
       ]
      </sup>
      <span class="emphasis">
       <em>
        Zemské orechy kopať
       </em>
      </span>
      — Je to burina, rastúca medzi obilím. Má
               botanické meno hrachor hľúznatý.
     </p>
    </div>
    <div class="footnote">
     <p>
      <sup>
       [
       <a class="para" href="#id2507381" name="ftn.id2507381">
        47
       </a>
       ]
      </sup>
      <span class="emphasis">
       <em>
        Pri fľúdroch medeného hámru
       </em>
      </span>
      — (Z nem.) Boli to otvorené
               (poprípade i kryté) kanále na prívod potrebnej vody na hnanie hutného
               zariadenia.
     </p>
    </div>
    <div class="footnote">
     <p>
      <sup>
       [
       <a class="para" href="#id2507411" name="ftn.id2507411">
        48
       </a>
       ]
      </sup>
      <span class="emphasis">
       <em>
        Čítal Pressburger Zeitung a Aehrenlese
       </em>
      </span>
      (nem.) — Prešporské
               noviny, miestny bratislavský časopis (vychádzali už od r. 1764). Aehrenlese
               (Klasobranie, Klásky) bola ich zábavno-poučná príloha a vychádzala od r. 1827.
               Prispievali do nej častejšie i Slováci.
     </p>
    </div>
    <div class="footnote">
     <p>
      <sup>
       [
       <a class="para" href="#id2507421" name="ftn.id2507421">
        49
       </a>
       ]
      </sup>
      <span class="emphasis">
       <em>
        Pretendent… Don Carlos viedol vojnu s kráľovnou Kristínou
       </em>
      </span>
      —
               Don Carlos (1788 — 1855), druhý syn španielskeho kráľa Karola IV., mal nastúpiť po
               bezdetnom bratovi Ferdinandovi VII. Ten sa však oženil po štvrtý raz a r. 1830 zrušil
               zákon z r. 1713, podľa ktorého boli ženy vylúčené z následníctva. Keď sa mu narodila
               dcéra Izabela (1830 — 1904), vymenoval ju za následníčku. Po jeho smrti (1833)
               skutočne ju španielske stavy uznali za kráľovnú pod poručníctvom jej matky Márie
               Kristíny. Don Carlos to neuznal a jeho strana (Karlisti) v r. 1833 — 1840 viedla
               vojnu s protivnou stranou, lenže napokon prehrala. Mária Kristína (1806 — 1878) sa r.
               1840 musela vzdať regentskej hodnosti a r. 1870 sa i jej dcéra Izabela zriekla
               kráľovskej hodnosti, obidve pre neschopnosť.
     </p>
    </div>
    <div class="footnote">
     <p>
      <sup>
       [
       <a class="para" href="#id2578130" name="ftn.id2578130">
        50
       </a>
       ]
      </sup>
      (nem.) grajciarové noviny
     </p>
    </div>
    <div class="footnote">
     <p>
      <sup>
       [
       <a class="para" href="#id2578183" name="ftn.id2578183">
        51
       </a>
       ]
      </sup>
      (lat.) Dokonané je.
     </p>
    </div>
    <div class="footnote">
     <p>
      <sup>
       [
       <a class="para" href="#id2578249" name="ftn.id2578249">
        52
       </a>
       ]
      </sup>
      <span class="emphasis">
       <em>
        Jozef Belánsky
       </em>
      </span>
      (1769 — 1843) — kat. kňaz, od r. 1823 biskup v
               Banskej Bystrici, schopný administrátor a štedrý mecén
     </p>
    </div>
    <div class="footnote">
     <p>
      <sup>
       [
       <a class="para" href="#id2578272" name="ftn.id2578272">
        53
       </a>
       ]
      </sup>
      <span class="emphasis">
       <em>
        Šlichu, to jest zlato-strieborného jarca
       </em>
      </span>
      — medenej rudy
               (Šlich je nem. a jarec je akiste autorov novotvar.)
     </p>
    </div>
    <div class="footnote">
     <p>
      <sup>
       [
       <a class="para" href="#id2578289" name="ftn.id2578289">
        54
       </a>
       ]
      </sup>
      <span class="emphasis">
       <em>
        Veľký dym sirkový a voľačo utrichový
       </em>
      </span>
      (z nem.) — fosforový a
               bieleho arseniku v hutných výparoch
     </p>
    </div>
    <div class="footnote">
     <p>
      <sup>
       [
       <a class="para" href="#id2578313" name="ftn.id2578313">
        55
       </a>
       ]
      </sup>
      <span class="emphasis">
       <em>
        Mešťania, takrečení schützeri
       </em>
      </span>
      (nem.) — strelci
               (ostrostrelci), príslušníci meštianskeho ozbrojeného zboru
     </p>
    </div>
    <div class="footnote">
     <p>
      <sup>
       [
       <a class="para" href="#id2578361" name="ftn.id2578361">
        56
       </a>
       ]
      </sup>
      (lat.) Navŕšili kopec na rozsiahlej južnej strane.
     </p>
    </div>
    <div class="footnote">
     <p>
      <sup>
       [
       <a class="para" href="#id2578439" name="ftn.id2578439">
        57
       </a>
       ]
      </sup>
      <span class="emphasis">
       <em>
        Kôň… dostal myši
       </em>
      </span>
      — konskú nemoc (hrče na krku)
     </p>
    </div>
    <div class="footnote">
     <p>
      <sup>
       [
       <a class="para" href="#id2578635" name="ftn.id2578635">
        58
       </a>
       ]
      </sup>
      (nem.) bábovkou
     </p>
    </div>
    <div class="footnote">
     <p>
      <sup>
       [
       <a class="para" href="#id2578744" name="ftn.id2578744">
        59
       </a>
       ]
      </sup>
      <span class="emphasis">
       <em>
        Denne pol holby
       </em>
      </span>
      — čiže jeden žajdel, 3,5 dcl. Bola to stará
               miera na tekutiny.
     </p>
    </div>
    <div class="footnote">
     <p>
      <sup>
       [
       <a class="para" href="#id2578813" name="ftn.id2578813">
        60
       </a>
       ]
      </sup>
      (nem.) Žite blažene a šťastne, to vám želá v Banskej Bystrici 4. júla 1839 Amália
               Szakálová.
     </p>
    </div>
    <div class="footnote">
     <p>
      <sup>
       [
       <a class="para" href="#id2578881" name="ftn.id2578881">
        61
       </a>
       ]
      </sup>
      <span class="emphasis">
       <em>
        Kabát a prusliak
       </em>
      </span>
      (novotvar) — vestu
     </p>
    </div>
    <div class="footnote">
     <p>
      <sup>
       [
       <a class="para" href="#id2578905" name="ftn.id2578905">
        62
       </a>
       ]
      </sup>
      (lat.) Menom i povesťou (obyčajne zlou, ale v tomto prípade dobrou, keďže patričný
               dobrák sa volal Dobrík).
     </p>
    </div>
    <div class="footnote">
     <p>
      <sup>
       [
       <a class="para" href="#id2578988" name="ftn.id2578988">
        63
       </a>
       ]
      </sup>
      (rus.) kláštore
     </p>
    </div>
    <div class="footnote">
     <p>
      <sup>
       [
       <a class="para" href="#id2579094" name="ftn.id2579094">
        64
       </a>
       ]
      </sup>
      (lat.) v praxi, v používaní
     </p>
    </div>
    <div class="footnote">
     <p>
      <sup>
       [
       <a class="para" href="#id2579111" name="ftn.id2579111">
        65
       </a>
       ]
      </sup>
      <span class="emphasis">
       <em>
        Na taligáša
       </em>
      </span>
      (maď.) — povozníka s taligou, károu na dvoch
               kolesách
     </p>
    </div>
    <div class="footnote">
     <p>
      <sup>
       [
       <a class="para" href="#id2579126" name="ftn.id2579126">
        66
       </a>
       ]
      </sup>
      (maď.) Rajskej ulice
     </p>
    </div>
    <div class="footnote">
     <p>
      <sup>
       [
       <a class="para" href="#id2579182" name="ftn.id2579182">
        67
       </a>
       ]
      </sup>
      (maď.) Prekliaty Slovák, škvrna našej krajiny; prekliaty Nemec, smeť našej
               krajiny; prekliaty Maďar, somár našej krajiny.
     </p>
    </div>
    <div class="footnote">
     <p>
      <sup>
       [
       <a class="para" href="#id2579208" name="ftn.id2579208">
        68
       </a>
       ]
      </sup>
      <span class="emphasis">
       <em>
        Takrečená „burschenschaft“
       </em>
      </span>
      (nem.) — študentský (buršácky)
               spolok, ktorý usporadúval veselé slávnosti spojené s pijatikou
     </p>
    </div>
    <div class="footnote">
     <p>
      <sup>
       [
       <a class="para" href="#id2579246" name="ftn.id2579246">
        69
       </a>
       ]
      </sup>
      (lat.) vaša milosť (dosl. vaše panstvo), oslovenie
     </p>
    </div>
    <div class="footnote">
     <p>
      <sup>
       [
       <a class="para" href="#id2579260" name="ftn.id2579260">
        70
       </a>
       ]
      </sup>
      (z maď.) ozdobné vrecko na tabak
     </p>
    </div>
    <div class="footnote">
     <p>
      <sup>
       [
       <a class="para" href="#id2579326" name="ftn.id2579326">
        71
       </a>
       ]
      </sup>
      <span class="emphasis">
       <em>
        Takrečený „danziger“
       </em>
      </span>
      (nem.) — asi od mena Gdanska. O čo išlo,
               vysvitá ináč z autorovho textu.
     </p>
    </div>
    <div class="footnote">
     <p>
      <sup>
       [
       <a class="para" href="#id2579368" name="ftn.id2579368">
        72
       </a>
       ]
      </sup>
      <span class="emphasis">
       <em>
        Prezvali ma „werkführerom“
       </em>
      </span>
      (nem.) — dielovedúcim, nem. Werk
               je dielňa
     </p>
    </div>
    <div class="footnote">
     <p>
      <sup>
       [
       <a class="para" href="#id2579411" name="ftn.id2579411">
        73
       </a>
       ]
      </sup>
      <span class="emphasis">
       <em>
        Miesto takrečeného flaku
       </em>
      </span>
      — išlo asi o zlepšenie chuti
               kapusty, do ktorej pridávali odrezky z mäsa (flak z nem. Fleck)
     </p>
    </div>
    <div class="footnote">
     <p>
      <sup>
       [
       <a class="para" href="#id2579572" name="ftn.id2579572">
        74
       </a>
       ]
      </sup>
      (lat.) V prvom polroku z náboženstva 30 vyznamenaní, z matematiky 18, zo
               všeobecných dejín 12, z filozofie 9, maďarskej literatúry prvý chválitebný. V druhom
               polroku: z náboženstva 27 vyznamenaní, z matematiky 8, zo všeobecných dejín 10, z
               filozofie 11, z maďarskej literatúry 33.
     </p>
    </div>
    <div class="footnote">
     <p>
      <sup>
       [
       <a class="para" href="#id2579620" name="ftn.id2579620">
        75
       </a>
       ]
      </sup>
      (lat.) Čože tam bzučia!
     </p>
    </div>
    <div class="footnote">
     <p>
      <sup>
       [
       <a class="para" href="#id2579630" name="ftn.id2579630">
        76
       </a>
       ]
      </sup>
      (lat.) Prečo kladú tekvice na lavicu?
     </p>
    </div>
    <div class="footnote">
     <p>
      <sup>
       [
       <a class="para" href="#id2579648" name="ftn.id2579648">
        77
       </a>
       ]
      </sup>
      <span class="emphasis">
       <em>
        Sprava petríni
       </em>
      </span>
      — svetskí kňazi
     </p>
    </div>
    <div class="footnote">
     <p>
      <sup>
       [
       <a class="para" href="#id2579702" name="ftn.id2579702">
        78
       </a>
       ]
      </sup>
      (lat.) výslovne
     </p>
    </div>
    <div class="footnote">
     <p>
      <sup>
       [
       <a class="para" href="#id2579726" name="ftn.id2579726">
        79
       </a>
       ]
      </sup>
      <span class="emphasis">
       <em>
        Daguerrotypia
       </em>
      </span>
      — fotografia na kovovej doske. Vynález z r.
               1839, pomenovaný podľa francúzskeho maliara Louisa Daguerra (1789 až 1851). Bol to
               najstarší spôsob fotografovania.
     </p>
    </div>
    <div class="footnote">
     <p>
      <sup>
       [
       <a class="para" href="#id2579774" name="ftn.id2579774">
        80
       </a>
       ]
      </sup>
      (nem.) ordonanc Hinko
     </p>
    </div>
    <div class="footnote">
     <p>
      <sup>
       [
       <a class="para" href="#id2579813" name="ftn.id2579813">
        81
       </a>
       ]
      </sup>
      <span class="emphasis">
       <em>
        Elégie Ovidii ex exilio
       </em>
      </span>
      — (lat.) Ovidiove smutné piesne z
               vyhnanstva. Publius Ovidius Naso (43 pr. n. l. — asi 18 n. l.), rímsky básnik.
     </p>
    </div>
    <div class="footnote">
     <p>
      <sup>
       [
       <a class="para" href="#id2579870" name="ftn.id2579870">
        82
       </a>
       ]
      </sup>
      (nem.) trubača.
     </p>
    </div>
    <div class="footnote">
     <p>
      <sup>
       [
       <a class="para" href="#id2579887" name="ftn.id2579887">
        83
       </a>
       ]
      </sup>
      (nem.) U plechového klobúka
     </p>
    </div>
    <div class="footnote">
     <p>
      <sup>
       [
       <a class="para" href="#id2579912" name="ftn.id2579912">
        84
       </a>
       ]
      </sup>
      <span class="emphasis">
       <em>
        Spolužiaka ex poesi
       </em>
      </span>
      (lat.) — v poetike, približne
               zodpovedajúcej neskoršej VIII. gymnaziálnej triede
     </p>
    </div>
    <div class="footnote">
     <p>
      <sup>
       [
       <a class="para" href="#id2579932" name="ftn.id2579932">
        85
       </a>
       ]
      </sup>
      <span class="emphasis">
       <em>
        Stal sa štucerom
       </em>
      </span>
      (nem.) — módnym švihákom
     </p>
    </div>
    <div class="footnote">
     <p>
      <sup>
       [
       <a class="para" href="#id2579945" name="ftn.id2579945">
        86
       </a>
       ]
      </sup>
      <span class="emphasis">
       <em>
        Držiac… kabriolet
       </em>
      </span>
      (franc.) — ľahký kočiar, slúžiaci viac na
               parádu
     </p>
    </div>
    <div class="footnote">
     <p>
      <sup>
       [
       <a class="para" href="#id2579958" name="ftn.id2579958">
        87
       </a>
       ]
      </sup>
      <span class="emphasis">
       <em>
        Adónisom starých paní
       </em>
      </span>
      — miláčikom. Adónis bol u starých
               Grékov krásny miláčik bohyne Afrodity. V dnešnom zmysle ide o vzor mužskej krásy,
               pravda, až poženštenej.
     </p>
    </div>
    <div class="footnote">
     <p>
      <sup>
       [
       <a class="para" href="#id2579988" name="ftn.id2579988">
        88
       </a>
       ]
      </sup>
      (maď.) Národnom divadle
     </p>
    </div>
    <div class="footnote">
     <p>
      <sup>
       [
       <a class="para" href="#id2580005" name="ftn.id2580005">
        89
       </a>
       ]
      </sup>
      <span class="emphasis">
       <em>
        Július Plošic
       </em>
      </span>
      (1819 — 1899) — slovenský buditeľ, kat. farár
               vo Vieske a v Horných Opatovciach, činný aj ako publicista a propagátor spolkov
               miernosti
     </p>
    </div>
    <div class="footnote">
     <p>
      <sup>
       [
       <a class="para" href="#id2580052" name="ftn.id2580052">
        90
       </a>
       ]
      </sup>
      <span class="emphasis">
       <em>
        Ján Kadavý
       </em>
      </span>
      (1810 — 1883) — buditeľ, hudobník, nakladateľ a
               literát, ev. učiteľ v Pešti, potom v Nemeckej Ľupči, napokon žil v Martine, kde i
               umrel
     </p>
    </div>
    <div class="footnote">
     <p>
      <sup>
       [
       <a class="para" href="#id2580142" name="ftn.id2580142">
        91
       </a>
       ]
      </sup>
      <span class="emphasis">
       <em>
        To nebolo appetitorium
       </em>
      </span>
      (lat.) — nezniesol to každý
               žalúdok
     </p>
    </div>
    <div class="footnote">
     <p>
      <sup>
       [
       <a class="para" href="#id2580185" name="ftn.id2580185">
        92
       </a>
       ]
      </sup>
      (maď.) Senné, teraz Kalvínovo námestie
     </p>
    </div>
    <div class="footnote">
     <p>
      <sup>
       [
       <a class="para" href="#id2580194" name="ftn.id2580194">
        93
       </a>
       ]
      </sup>
      (nem.) Hadej ulici
     </p>
    </div>
    <div class="footnote">
     <p>
      <sup>
       [
       <a class="para" href="#id2580223" name="ftn.id2580223">
        94
       </a>
       ]
      </sup>
      (maď.) halena
     </p>
    </div>
    <div class="footnote">
     <p>
      <sup>
       [
       <a class="para" href="#id2580259" name="ftn.id2580259">
        95
       </a>
       ]
      </sup>
      (maď.) Lekárskeho časopisu
     </p>
    </div>
    <div class="footnote">
     <p>
      <sup>
       [
       <a class="para" href="#id2580290" name="ftn.id2580290">
        96
       </a>
       ]
      </sup>
      <span class="emphasis">
       <em>
        Bol v seminári duktorom
       </em>
      </span>
      (lat.) — študijným vedúcim
     </p>
    </div>
    <div class="footnote">
     <p>
      <sup>
       [
       <a class="para" href="#id2580305" name="ftn.id2580305">
        97
       </a>
       ]
      </sup>
      <span class="emphasis">
       <em>
        V infirmáriu alebo v dormitóriu
       </em>
      </span>
      (lat.) — v kláštornej
               ošetrovni alebo spálni
     </p>
    </div>
    <div class="footnote">
     <p>
      <sup>
       [
       <a class="para" href="#id2580352" name="ftn.id2580352">
        98
       </a>
       ]
      </sup>
      <span class="emphasis">
       <em>
        Sekundu z filozofie
       </em>
      </span>
      (lat.) — nedostatočnú známku
     </p>
    </div>
    <div class="footnote">
     <p>
      <sup>
       [
       <a class="para" href="#id2580469" name="ftn.id2580469">
        99
       </a>
       ]
      </sup>
      <span class="emphasis">
       <em>
        Do Radoboja
       </em>
      </span>
      — mestečka vo Varaždínskej stolici niekdajšieho
               Chorvátska, kde boli sírnaté kúpele a bane na síru
     </p>
    </div>
    <div class="footnote">
     <p>
      <sup>
       [
       <a class="para" href="#id2580500" name="ftn.id2580500">
        100
       </a>
       ]
      </sup>
      <span class="emphasis">
       <em>
        Dvanásť zlatých km
       </em>
      </span>
      — skratka značí „konvencionálnej mince“,
               čiže bežnej meny, vtedy platnej v Rakúsku
     </p>
    </div>
    <div class="footnote">
     <p>
      <sup>
       [
       <a class="para" href="#id2580570" name="ftn.id2580570">
        101
       </a>
       ]
      </sup>
      (lat.) poukázať
     </p>
    </div>
    <div class="footnote">
     <p>
      <sup>
       [
       <a class="para" href="#id2580586" name="ftn.id2580586">
        102
       </a>
       ]
      </sup>
      (maď.) krčmárik (majiteľ nepatrnej krčmičky)
     </p>
    </div>
    <div class="footnote">
     <p>
      <sup>
       [
       <a class="para" href="#id2580604" name="ftn.id2580604">
        103
       </a>
       ]
      </sup>
      <span class="emphasis">
       <em>
        Bochníčky, „brúgó“, prezvané
       </em>
      </span>
      (z maď.) — v žartovnom žiackom
               štýle
     </p>
    </div>
    <div class="footnote">
     <p>
      <sup>
       [
       <a class="para" href="#id2580653" name="ftn.id2580653">
        104
       </a>
       ]
      </sup>
      <span class="emphasis">
       <em>
        Leopold Rottenbiller
       </em>
      </span>
      (1806 — 1870) — r. 1843 stal sa
               námestným mešťanostom o r. 1848 mešťanostom Pešti. V tomto úrade prejavil veľkú
               horlivosť za maďarskú národnú vec.
     </p>
    </div>
    <div class="footnote">
     <p>
      <sup>
       [
       <a class="para" href="#id2580673" name="ftn.id2580673">
        105
       </a>
       ]
      </sup>
      <span class="emphasis">
       <em>
        Ani na Camachovej svadbe
       </em>
      </span>
      — bohatý sedliak v románe M.
               Cervantesa Don Quijote (II. diel, kapitola 20.)
     </p>
    </div>
    <div class="footnote">
     <p>
      <sup>
       [
       <a class="para" href="#id2580696" name="ftn.id2580696">
        106
       </a>
       ]
      </sup>
      <span class="emphasis">
       <em>
        Epikureizmom nadaný šuhaj
       </em>
      </span>
      (z gréc.) — pôžitkárstvom, bažením
               po rozkoši
     </p>
    </div>
    <div class="footnote">
     <p>
      <sup>
       [
       <a class="para" href="#id2580776" name="ftn.id2580776">
        107
       </a>
       ]
      </sup>
      <span class="emphasis">
       <em>
        Bombardista, starý kaprál od pluku
       </em>
      </span>
      — hráč na basový dychový
               hudobný nástroj
     </p>
    </div>
    <div class="footnote">
     <p>
      <sup>
       [
       <a class="para" href="#id2580819" name="ftn.id2580819">
        108
       </a>
       ]
      </sup>
      (nem.) Ručníčkový tanec (Dosl. poduškový tanec)
     </p>
    </div>
    <div class="footnote">
     <p>
      <sup>
       [
       <a class="para" href="#id2580871" name="ftn.id2580871">
        109
       </a>
       ]
      </sup>
      (tal., nem.) Veselo, páni moji, veselo!
     </p>
    </div>
    <div class="footnote">
     <p>
      <sup>
       [
       <a class="para" href="#id2580925" name="ftn.id2580925">
        110
       </a>
       ]
      </sup>
      (rus.) letný byt (dom za mestom)
     </p>
    </div>
    <div class="footnote">
     <p>
      <sup>
       [
       <a class="para" href="#id2580942" name="ftn.id2580942">
        111
       </a>
       ]
      </sup>
      (z maď.) hospodárskeho dozorcu
     </p>
    </div>
    <div class="footnote">
     <p>
      <sup>
       [
       <a class="para" href="#id2580956" name="ftn.id2580956">
        112
       </a>
       ]
      </sup>
      (maď., nem.) Jesenná ulica (obe mená znamenajú to isté)
     </p>
    </div>
    <div class="footnote">
     <p>
      <sup>
       [
       <a class="para" href="#id2580991" name="ftn.id2580991">
        113
       </a>
       ]
      </sup>
      <span class="emphasis">
       <em>
        Fraňo Karács
       </em>
      </span>
      (1770 — 1838) — maďarský buditeľ, vyhotovil
               početné medirytiny a mapy. Bol nadaným priekopníkom tohto umenia v Uhorsku.
     </p>
    </div>
    <div class="footnote">
     <p>
      <sup>
       [
       <a class="para" href="#id2581052" name="ftn.id2581052">
        114
       </a>
       ]
      </sup>
      (nem.) vo Všeobecnom viedenskom lekárskom časopise
     </p>
    </div>
    <div class="footnote">
     <p>
      <sup>
       [
       <a class="para" href="#id2581064" name="ftn.id2581064">
        115
       </a>
       ]
      </sup>
      <span class="emphasis">
       <em>
        K vojsku mexikánskeho cisára Maximiliána
       </em>
      </span>
      (1832 — 1867) —
               mladšieho brata cisára Františka Jozefa I. Dal sa r. 1864 nahovoriť reakčnému
               Napoleonovi III. na dobrodružný plán, založiť v Mexiku monarchiu. Na nátlak USA
               francúzske vojsko muselo odísť z Mexika, republikánska strana dobyla revolúciou moc a
               jej vojenský súd r. 1867 odsúdil Maximiliána ako uzurpátora na smrť, aj ho
               zastrelili.
     </p>
    </div>
    <div class="footnote">
     <p>
      <sup>
       [
       <a class="para" href="#id2581090" name="ftn.id2581090">
        116
       </a>
       ]
      </sup>
      <span class="emphasis">
       <em>
        V Bachových časiech
       </em>
      </span>
      — čiže za absolutizmu (1850 — 59), keď
               bol ministrom vnútra Alexander Bach (1813 — 1893), pôvodne rakúsky liberálny politik
               r. 1848/9, potom už predstaviteľ najhoršej reakcie (tzv. Bachovho absolutizmu)
     </p>
    </div>
    <div class="footnote">
     <p>
      <sup>
       [
       <a class="para" href="#id2581147" name="ftn.id2581147">
        117
       </a>
       ]
      </sup>
      (lat.) hodnosti menia mravy
     </p>
    </div>
    <div class="footnote">
     <p>
      <sup>
       [
       <a class="para" href="#id2581162" name="ftn.id2581162">
        118
       </a>
       ]
      </sup>
      <span class="emphasis">
       <em>
        Inšpektora hrádockých domén
       </em>
      </span>
      (franc.) — hlavného dozorcu na
               rozsiahlych banských a lesných štátnych majetkoch okolo Liptovského Hrádku
     </p>
    </div>
    <div class="footnote">
     <p>
      <sup>
       [
       <a class="para" href="#id2581181" name="ftn.id2581181">
        119
       </a>
       ]
      </sup>
      <span class="emphasis">
       <em>
        Barón Dionýz Mednyánszky
       </em>
      </span>
      (1830 — 1911) — maďarský politik, r.
               1867 stal sa posledným štiavnickým banským grófom. Pracoval aj literárne, ale zrejme
               len reprodukoval výsledky cudzích bádaní.
     </p>
    </div>
    <div class="footnote">
     <p>
      <sup>
       [
       <a class="para" href="#id2581237" name="ftn.id2581237">
        120
       </a>
       ]
      </sup>
      (lat.) odhadcom, oceňovačom
     </p>
    </div>
    <div class="footnote">
     <p>
      <sup>
       [
       <a class="para" href="#id2581250" name="ftn.id2581250">
        121
       </a>
       ]
      </sup>
      <span class="emphasis">
       <em>
        Adolf Divald
       </em>
      </span>
      (1828 — 1891) — lesnícky odborník a spisovateľ,
               najprv zamestnaný u kniežaťa Koburga, potom v štátnej službe. Pre úradné nezhody
               odtiaľ odišiel po niekoľkých rokoch, ale r. 1867 už bol zase v štátnej službe. Najprv
               bol odborovým radcom, potom ministerským radcom, r. 1872 však znova vystúpil zo
               štátnej služby a bol lesným radcom na panstve kniežaťa Esterházyho v
               Zadunajsku.
     </p>
    </div>
    <div class="footnote">
     <p>
      <sup>
       [
       <a class="para" href="#id2581301" name="ftn.id2581301">
        122
       </a>
       ]
      </sup>
      (gréc.) chválospevy (V posmešnom význame.)
     </p>
    </div>
    <div class="footnote">
     <p>
      <sup>
       [
       <a class="para" href="#id2581320" name="ftn.id2581320">
        123
       </a>
       ]
      </sup>
      <span class="emphasis">
       <em>
        Do Aranyidky
       </em>
      </span>
      — (teraz Zlatá Idka, okres Košice) obec
               severozápadne od Košíc, kde boli bane na meď, striebro a zlato
     </p>
    </div>
    <div class="footnote">
     <p>
      <sup>
       [
       <a class="para" href="#id2581351" name="ftn.id2581351">
        124
       </a>
       ]
      </sup>
      <span class="emphasis">
       <em>
        So znakom corvus
       </em>
      </span>
      (lat.) — havrana (Rodový znak Korvínovcov,
               čiže rodiny Huňadyovcov.)
     </p>
    </div>
    <div class="footnote">
     <p>
      <sup>
       [
       <a class="para" href="#id2581368" name="ftn.id2581368">
        125
       </a>
       ]
      </sup>
      (nem.) ohňostrojcom
     </p>
    </div>
    <div class="footnote">
     <p>
      <sup>
       [
       <a class="para" href="#id2581402" name="ftn.id2581402">
        126
       </a>
       ]
      </sup>
      (nem.) kramárovi
     </p>
    </div>
    <div class="footnote">
     <p>
      <sup>
       [
       <a class="para" href="#id2581441" name="ftn.id2581441">
        127
       </a>
       ]
      </sup>
      <span class="emphasis">
       <em>
        Nechcel dovoliť… rozkázané predpinky
       </em>
      </span>
      — priahať kone do
               cudzích (tu vojenských) vozov
     </p>
    </div>
    <div class="footnote">
     <p>
      <sup>
       [
       <a class="para" href="#id2581464" name="ftn.id2581464">
        128
       </a>
       ]
      </sup>
      <span class="emphasis">
       <em>
        Štátnym podfiškálom
       </em>
      </span>
      (z lat.) — námestným prokurátorom
     </p>
    </div>
    <div class="footnote">
     <p>
      <sup>
       [
       <a class="para" href="#id2581582" name="ftn.id2581582">
        129
       </a>
       ]
      </sup>
      <span class="emphasis">
       <em>
        „Sella curulis“
       </em>
      </span>
      (lat.) — kurulské kreslo, aké patrilo v
               senáte vysokým rímskym úradníkom (Tu má, pravda, žartovný zmysel.)
     </p>
    </div>
    <div class="footnote">
     <p>
      <sup>
       [
       <a class="para" href="#id2581709" name="ftn.id2581709">
        130
       </a>
       ]
      </sup>
      <span class="emphasis">
       <em>
        Jedna kasňa s troma stolovinami
       </em>
      </span>
      (novotvar) —
               priečinkami
     </p>
    </div>
    <div class="footnote">
     <p>
      <sup>
       [
       <a class="para" href="#id2581731" name="ftn.id2581731">
        131
       </a>
       ]
      </sup>
      <span class="emphasis">
       <em>
        Štvrť kily jabĺk
       </em>
      </span>
      — Kila bola stará miera, inak merica. Mala
               veľmi rozdielny obsah, lebo prešporská mala napr. 62,5 litra a peštianska až 93,7
               litra. Pravdepodobnejšie šlo na stredoslovenskom území o menšiu, prešporskú
               mieru.
     </p>
    </div>
    <div class="footnote">
     <p>
      <sup>
       [
       <a class="para" href="#id2581775" name="ftn.id2581775">
        132
       </a>
       ]
      </sup>
      (lat.) Z hlbokosti (začiatok cirkevnej piesne)
     </p>
    </div>
    <div class="footnote">
     <p>
      <sup>
       [
       <a class="para" href="#id2581866" name="ftn.id2581866">
        133
       </a>
       ]
      </sup>
      (franc.) garderóby, šatstva
     </p>
    </div>
    <div class="footnote">
     <p>
      <sup>
       [
       <a class="para" href="#id2581885" name="ftn.id2581885">
        134
       </a>
       ]
      </sup>
      (lat.) cestovné, na cestu
     </p>
    </div>
    <div class="footnote">
     <p>
      <sup>
       [
       <a class="para" href="#id2581902" name="ftn.id2581902">
        135
       </a>
       ]
      </sup>
      (lat.) dočasného
     </p>
    </div>
    <div class="footnote">
     <p>
      <sup>
       [
       <a class="para" href="#id2581980" name="ftn.id2581980">
        136
       </a>
       ]
      </sup>
      (maď.) údenári
     </p>
    </div>
    <div class="footnote">
     <p>
      <sup>
       [
       <a class="para" href="#id2582008" name="ftn.id2582008">
        137
       </a>
       ]
      </sup>
      <span class="emphasis">
       <em>
        Hontianskym administrátorom
       </em>
      </span>
      — totiž stoličným, náčelníkom
               stolice miesto župana. Administrátor bol vymenovaný s úplnou právomocou župana hoc i
               na roky, kýmkoľvek bol stolec župana uprázdnený pre akúkoľvek príčinu.
     </p>
    </div>
    <div class="footnote">
     <p>
      <sup>
       [
       <a class="para" href="#id2582036" name="ftn.id2582036">
        138
       </a>
       ]
      </sup>
      (maď.) ujko Gusto
     </p>
    </div>
    <div class="footnote">
     <p>
      <sup>
       [
       <a class="para" href="#id2582054" name="ftn.id2582054">
        139
       </a>
       ]
      </sup>
      (maď.) pán učiteľ
     </p>
    </div>
    <div class="footnote">
     <p>
      <sup>
       [
       <a class="para" href="#id2582062" name="ftn.id2582062">
        140
       </a>
       ]
      </sup>
      (franc.) žiakom
     </p>
    </div>
    <div class="footnote">
     <p>
      <sup>
       [
       <a class="para" href="#id2582265" name="ftn.id2582265">
        141
       </a>
       ]
      </sup>
      <span class="emphasis">
       <em>
        V devalvácii pod cisárom Francom
       </em>
      </span>
      (lat.) — po znehodnotení
               peňazí. Pre dlhotrvajúce vojny od r. 1792 a s tým súvisiace vydanie ohromného
               množstva papierových peňazí nariadením z 20. februára 1811 znížili v Rakúsku hodnotu
               papierových peňazí na pätinu. (Sto papierových zlatých platilo len dvadsať a pod.)
               Fraňo I. (1768 — 1845), syn a nástupca Leopolda II., panoval od r. 1792. Priateľ
               prostrednosti, nepriateľ každého pokroku, za ktorého sa vládlo policajnou mocou a
               špehúnstvom.
     </p>
    </div>
    <div class="footnote">
     <p>
      <sup>
       [
       <a class="para" href="#id2582299" name="ftn.id2582299">
        142
       </a>
       ]
      </sup>
      <span class="emphasis">
       <em>
        Takrečenú braunschweigerku
       </em>
      </span>
      — klobásu, spracovanú na
               braunschweigský (nemecký) spôsob
     </p>
    </div>
    <div class="footnote">
     <p>
      <sup>
       [
       <a class="para" href="#id2582342" name="ftn.id2582342">
        143
       </a>
       ]
      </sup>
      <span class="emphasis">
       <em>
        Kto tieto klisury šťastlivo preliezol
       </em>
      </span>
      — priesmyky, úskalia
               (Klisura znamená v srbochorvátčine priesmyk.)
     </p>
    </div>
    <div class="footnote">
     <p>
      <sup>
       [
       <a class="para" href="#id2582386" name="ftn.id2582386">
        144
       </a>
       ]
      </sup>
      <span class="emphasis">
       <em>
        Dr. Martin Csausz
       </em>
      </span>
      (1796 — 1860) — syn arménskeho kupca, od r.
               1827 profesor na lekárskej fakulte v Pešti, v r. 1830 — 31 dekan fakulty
     </p>
    </div>
    <div class="footnote">
     <p>
      <sup>
       [
       <a class="para" href="#id2582424" name="ftn.id2582424">
        145
       </a>
       ]
      </sup>
      <span class="emphasis">
       <em>
        Dr. Anton Mihálka
       </em>
      </span>
      (1810 — 1867) — skončený lekár, zverolekár,
               maďarský odborný spisovateľ, prírodovedec. Bol profesorom na niekoľkých odborných
               ústavoch.
     </p>
    </div>
    <div class="footnote">
     <p>
      <sup>
       [
       <a class="para" href="#id2582496" name="ftn.id2582496">
        146
       </a>
       ]
      </sup>
      <span class="emphasis">
       <em>
        Ján Šalamún Petian
       </em>
      </span>
      (Petényi, 1799 — 1835) — najprv ev. farár
               v Cinkote, od r. 1834 kustos zoologického oddelenia peštianskeho múzea, prírodovedec
               (ornitológ, skúmateľ vtáctva). Publikoval odborné štúdie v maďarčine (bol Slovák z
               novohradskej Ábelovej).
     </p>
    </div>
    <div class="footnote">
     <p>
      <sup>
       [
       <a class="para" href="#id2582604" name="ftn.id2582604">
        147
       </a>
       ]
      </sup>
      <span class="emphasis">
       <em>
        Vojenskou hranicou
       </em>
      </span>
      — trvajúcou až do r. 1873. Bolo to územie
               na juhovýchodnom a južnom pomedzí habsburskej ríše, organizované po vojensky na
               obranu proti Turkom a spravované na podklade vojenskej organizácie. (Od čias Márie
               Terézie dvornou vojenskou radou z Viedne a od r. 1848 ministerstvom vojenstva.)
               Mužskí obyvatelia Vojenskej hranice boli trvale vojakmi-hraničiarmi a žili v
               rodinných zádruhách (kolektívoch). Hraničiari boli povinní za pozemkový prídel stálou
               vojenskou službou.
     </p>
    </div>
    <div class="footnote">
     <p>
      <sup>
       [
       <a class="para" href="#id2582685" name="ftn.id2582685">
        148
       </a>
       ]
      </sup>
      <span class="emphasis">
       <em>
        So superintendentom Jozeffym
       </em>
      </span>
      (lat.) — evanjelickým biskupom.
               Dr. Pavol Jozeffy (1775 — 1848), ev. farár v Tisovci, superintendent potiského
               okolia, bol významný slovenský buditeľ.
     </p>
    </div>
    <div class="footnote">
     <p>
      <sup>
       [
       <a class="para" href="#id2582702" name="ftn.id2582702">
        149
       </a>
       ]
      </sup>
      <span class="emphasis">
       <em>
        August Horislav Škultéty
       </em>
      </span>
      (1819 — 1892) — buditeľ, spisovateľ,
               profesor a najčastejšie i riaditeľ ev. slovenského gymnázia v Revúcej (1862 — 1874),
               predtým a po revúckom účinkovaní zase ev. farár, účinkoval vtedy úspešne v Tisovci
               ako Jozeffyho kaplán.
     </p>
    </div>
    <div class="footnote">
     <p>
      <sup>
       [
       <a class="para" href="#id2582758" name="ftn.id2582758">
        150
       </a>
       ]
      </sup>
      <span class="emphasis">
       <em>
        Dr. Ján Reisinger
       </em>
      </span>
      (1784 — 1852) — od r. 1810 bol profesorom
               zoológie a mineralógie na peštianskej univerzite, vydal i niekoľko odborných článkov
               a kníh
     </p>
    </div>
    <div class="footnote">
     <p>
      <sup>
       [
       <a class="para" href="#id2582774" name="ftn.id2582774">
        151
       </a>
       ]
      </sup>
      <span class="emphasis">
       <em>
        Dr. Jozef Sadler
       </em>
      </span>
      (1791 — 1849) — už ako študent bol
               asistentom pri katedre chémie a botaniky. R. 1832 stal sa docentom a r. 1834
               profesorom botaniky na univerzite v Pešti, kde zastupoval aj profesora chémie (1838 —
               1842). Uverejnil viac odborných botanických prác.
     </p>
    </div>
    <div class="footnote">
     <p>
      <sup>
       [
       <a class="para" href="#id2582842" name="ftn.id2582842">
        152
       </a>
       ]
      </sup>
      <span class="emphasis">
       <em>
        Dr. Žigmund Schordann
       </em>
      </span>
      (1794 — 1862) — rodák z Levár, stal sa
               už r. 1820 profesorom na peštianskej univerzite, kde účinkoval na katedre fyziológie
               do r. 1856
     </p>
    </div>
    <div class="footnote">
     <p>
      <sup>
       [
       <a class="para" href="#id2582888" name="ftn.id2582888">
        153
       </a>
       ]
      </sup>
      (lat.) Z teoretickej chirurgie.
     </p>
    </div>
    <div class="footnote">
     <p>
      <sup>
       [
       <a class="para" href="#id2582901" name="ftn.id2582901">
        154
       </a>
       ]
      </sup>
      <span class="emphasis">
       <em>
        Dr. Ján Veleczky
       </em>
      </span>
      (1786 — 1854) — od r. 1816 prednášal teóriu
               chirurgie ako riadny profesor na univerzite v Pešti
     </p>
    </div>
    <div class="footnote">
     <p>
      <sup>
       [
       <a class="para" href="#id2582945" name="ftn.id2582945">
        155
       </a>
       ]
      </sup>
      (maď.) Nech žije veľkomožný pán Velecky!
     </p>
    </div>
    <div class="footnote">
     <p>
      <sup>
       [
       <a class="para" href="#id2582985" name="ftn.id2582985">
        156
       </a>
       ]
      </sup>
      <span class="emphasis">
       <em>
        Dr. Ľudovít Tognio
       </em>
      </span>
      (1798 — 1854) — od r. 1824 prednášal v
               Pešti ako profesor patológiu a terapiu, uverejňoval aj odborné príspevky
     </p>
    </div>
    <div class="footnote">
     <p>
      <sup>
       [
       <a class="para" href="#id2583009" name="ftn.id2583009">
        157
       </a>
       ]
      </sup>
      <span class="emphasis">
       <em>
        Dr. Tomáš Stockinger
       </em>
      </span>
      (1811 — 1883) — Stáhlyho asistent, potom
               od r. 1844 docent. Ako profesor (od r. 1847) prešiel celkom na chirurgiu.
     </p>
    </div>
    <div class="footnote">
     <p>
      <sup>
       [
       <a class="para" href="#id2583025" name="ftn.id2583025">
        158
       </a>
       ]
      </sup>
      <span class="emphasis">
       <em>
        Dr. Juraj Stáhly
       </em>
      </span>
      (1810 — 1846) — bol do r. 1841 profesorom
               lekárskej fakulty v Pešti
     </p>
    </div>
    <div class="footnote">
     <p>
      <sup>
       [
       <a class="para" href="#id2583049" name="ftn.id2583049">
        159
       </a>
       ]
      </sup>
      <span class="emphasis">
       <em>
        Dr. Jozef Lenhossék
       </em>
      </span>
      (1818 — 1888) — od r. 1852 docent a od r.
               1859 profesor anatómie v Pešti, vynikajúci odborník a odborný spisovateľ. Bol dobre
               známy i za hranicami Uhorska. Jeho učebnica anatómie sa používala donedávna aj u
               nás.
     </p>
    </div>
    <div class="footnote">
     <p>
      <sup>
       [
       <a class="para" href="#id2583151" name="ftn.id2583151">
        160
       </a>
       ]
      </sup>
      (lat.) Prostoduchý brat (vo význame „ťuťmák“).
     </p>
    </div>
    <div class="footnote">
     <p>
      <sup>
       [
       <a class="para" href="#id2583212" name="ftn.id2583212">
        161
       </a>
       ]
      </sup>
      <span class="emphasis">
       <em>
        Benko, správne Mirko Lentulaj
       </em>
      </span>
      (1778 — 1864) — chorvátsky
               politik, r. 1848 ako banský námestník navrhoval vyhlásiť Chorvátsko za samostatné
               kráľovstvo (v rámci habsburskej ríše). Roku 1849 protestoval márne proti oktrojovanej
               rakúskej ústave, na čo sa potom vzdal verejného účinkovania a utiahol sa do
               súkromného života.
     </p>
    </div>
    <div class="footnote">
     <p>
      <sup>
       [
       <a class="para" href="#id2583269" name="ftn.id2583269">
        162
       </a>
       ]
      </sup>
      (chorv.) Vitajte.
     </p>
    </div>
    <div class="footnote">
     <p>
      <sup>
       [
       <a class="para" href="#id2583286" name="ftn.id2583286">
        163
       </a>
       ]
      </sup>
      (nem.) Čaša na privítanie, „vilkum“.
     </p>
    </div>
    <div class="footnote">
     <p>
      <sup>
       [
       <a class="para" href="#id2583300" name="ftn.id2583300">
        164
       </a>
       ]
      </sup>
      (chorv., náreč.) Pána a panej domu.
     </p>
    </div>
    <div class="footnote">
     <p>
      <sup>
       [
       <a class="para" href="#id2583372" name="ftn.id2583372">
        165
       </a>
       ]
      </sup>
      (chorv.) Pekne sa poďakujem za seba a za milostivú paniu alebo slečnu.
     </p>
    </div>
    <div class="footnote">
     <p>
      <sup>
       [
       <a class="para" href="#id2583385" name="ftn.id2583385">
        166
       </a>
       ]
      </sup>
      (chorv.) Svornosť.
     </p>
    </div>
    <div class="footnote">
     <p>
      <sup>
       [
       <a class="para" href="#id2583492" name="ftn.id2583492">
        167
       </a>
       ]
      </sup>
      <span class="emphasis">
       <em>
        Andrija Jambrešić
       </em>
      </span>
      (1706 — 1758) — kat. kňaz (jezuita) a
               profesor. Jeho Lexicon (Slovník) z r. 1742 je nekritická práca, v ktorej autor
               nerozlišuje jednotlivé juhoslovanské nárečia. Ide o jazykový slovník.
     </p>
    </div>
    <div class="footnote">
     <p>
      <sup>
       [
       <a class="para" href="#id2583562" name="ftn.id2583562">
        168
       </a>
       ]
      </sup>
      <span class="emphasis">
       <em>
        Ljudevit Gaj
       </em>
      </span>
      (1809 — 1872) — popredný chorvátsky buditeľ,
               zakladateľ tzv. ilýrskeho hnutia, zaviedol nový pravopis, analogický s českým a r.
               1836 zamenil vo svojich novinách miestne kajkavské nárečie štokavským, ktorým hovorí
               najväčšia časť Srbov i Chorvátov. Tým výdatne prispel k ich literárnemu zjednoteniu,
               lenže neskôr sa stal nástrojom rakúskej politiky, takže po r. 1849 stratil všetok
               vplyv.
     </p>
    </div>
    <div class="footnote">
     <p>
      <sup>
       [
       <a class="para" href="#id2583625" name="ftn.id2583625">
        169
       </a>
       ]
      </sup>
      (nem.) Z plachtoviny.
     </p>
    </div>
    <div class="footnote">
     <p>
      <sup>
       [
       <a class="para" href="#id2583673" name="ftn.id2583673">
        170
       </a>
       ]
      </sup>
      <span class="emphasis">
       <em>
        Ivan Krizmanić
       </em>
      </span>
      (umrel r. 1852) — chorvátsky buditeľ,
               účinkoval ako kajkavský spisovateľ ešte pred chorvátskym obrodením. Preložil v próze
               Miltonov Stratený raj.
     </p>
    </div>
    <div class="footnote">
     <p>
      <sup>
       [
       <a class="para" href="#id2583723" name="ftn.id2583723">
        171
       </a>
       ]
      </sup>
      (nem.) Záhrebských novín.
     </p>
    </div>
    <div class="footnote">
     <p>
      <sup>
       [
       <a class="para" href="#id2583858" name="ftn.id2583858">
        172
       </a>
       ]
      </sup>
      <span class="emphasis">
       <em>
        Vatroslav Lisinski
       </em>
      </span>
      (1819 — 1854) — chorvátsky skladateľ.
               Najprv len nadaný samouk, ktorého pomocou zbierok buditeľov vypravili na pražské
               konzervatórium, potom ako hotový umelec ostal bez porozumenia, takže musel živoriť
               ako podriadený úradník. Zložil dve opery a viacej menších skladieb.
     </p>
    </div>
    <div class="footnote">
     <p>
      <sup>
       [
       <a class="para" href="#id2583876" name="ftn.id2583876">
        173
       </a>
       ]
      </sup>
      (chorv.) Slovenská báseň, napísaná na rozpomienku na Bistricu (v Chorvátsku) dr.
               Gustávom Zechenterom a zhudobnená Vatroslavom Lisinským, č. 1.
     </p>
    </div>
    <div class="footnote">
     <p>
      <sup>
       [
       <a class="para" href="#id2583968" name="ftn.id2583968">
        174
       </a>
       ]
      </sup>
      (lat.) Živých volám, mŕtvych oplakávam, blesky rozháňam.
     </p>
    </div>
    <div class="footnote">
     <p>
      <sup>
       [
       <a class="para" href="#id2584027" name="ftn.id2584027">
        175
       </a>
       ]
      </sup>
      (lat.) Poháňať kone.
     </p>
    </div>
    <div class="footnote">
     <p>
      <sup>
       [
       <a class="para" href="#id2584107" name="ftn.id2584107">
        176
       </a>
       ]
      </sup>
      <span class="emphasis">
       <em>
        Rohič
       </em>
      </span>
      — slovinsky Rogatec, mestečko v Dolnom Štajersku, od
               ktorého sú asi na hodinu cesty významné kúpele Rogaška Slatina, známa aj zo spomienok
               Martina Kukučína
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2584151">
       </a>
       Môj pobyt vo Viedni a ďalšie štúdium od r. 1846 do 1850
      </h2>
     </div>
    </div>
   </div>
   <p>
   </p>
   <p>
   </p>
   <p>
    Sestra Fánka ma zaopatrila na cestu sušeným ovocím, lekvárom, koláčmi — výborným
         takrečeným „Klöszenbrodom“.
    <sup>
     [
     <a class="footnote" href="#ftn.id2584171" name="id2584171">
      177
     </a>
     ]
    </sup>
    — Okrem toho mi odovzdali chorvátski vlastenci asi dvadsať, pravda,
         nekolkovaných kalendárov pre ľud,
    <span class="emphasis">
     <em>
      Koledar za puk
     </em>
    </span>
    .
    <sup>
     [
     <a class="footnote" href="#ftn.id2584186" name="id2584186">
      178
     </a>
     ]
    </sup>
    Ja som toto všetko so svojimi hábami a bielizňou pekne-rúče zapakoval do kufra.
         Na samý spodok koledáre, na to hodnú vrstvu tľapkavých skál radobojského slinca s peknými
         odtlačkami, za tým môj úbor a na samom vrchu spomenutý pokrm. Pravda, v ten čas na to v
         Uhrách nenavyknutý, nemyslel som na mýto, ale ako som vo Viedni došiel na linaj,
    <sup>
     [
     <a class="footnote" href="#ftn.id2584204" name="id2584204">
      179
     </a>
     ]
    </sup>
    prehliadli mi kufor. Ja v svojej nevedomosti a nevinnosti som sa spokojne
         díval, čo tí tam v útrobách mojej truhly paratia. Pýtali sa ma, čo je to. Lekvár! Že čo to
         lekvár. Nuž lekvár je lekvár zo sliviek. V tom pristúpil druhý financ a povie, že je to „povidl“.
    <sup>
     [
     <a class="footnote" href="#ftn.id2584229" name="id2584229">
      180
     </a>
     ]
    </sup>
    Nuž teda je, reku, povidl, keď je nie lekvár. Prezerali ďalej sušienky, koláče,
         to že je kontraband, to že neslobodno voziť, a že komu to chcem predať. Ja, reku, predať?
         Ja, môj študentský žalúdok — všetko sám strovím, komu by ja to mal predávať? — No, že za to
         treba mýto platiť. Páni moji, ak ja za to mýto mám platiť, tak to radšej hneď naskutku
         všetko tu na mieste zjem. Nato, ako sa mi zdalo, blahosklonne sa usmiali. Ale vŕtali ďalej,
         prišli na skaly a práve vytiahol jednu so zreteľným odtlačkom ryby Meletta Sardinites, že
         čo to? No, páni, reku, to už veru nemôžem zjesť. Hodili mi to tí zelení čížikovia dosť
         neslušne nazad a zaplesknúc kufor, pustili ma nepokaličeného ďalej. Ešte len potom, keď som
         koledáre rozdával, som videl, upozornený skúsenejšími Chorvátmi, že tie búrajúce finančné
         prsty blízko boli na stope kontrabandu; že koledáre neboli kolkované. Bol by som istotne
         značnú pokutu musel platiť. Lebo vraj neznalosť zákona nevyhovára.
   </p>
   <p>
    Dal som sa odviesť do hostinca blízo Všeobecnej nemocnice, ale tam všetko bolo
         preplnené. Nechcelo sa mi ďalej ťahať, nuž mi konečne kelner prepustil svoj tmavý kútik pod
         schodom, len toľko, že som sa mal kde utúliť. Ako som ráno z tejto klietky vyliezol, prvý,
         s kým som sa v pitvore stretol, bol môj peštiansky spolužiak Laci Hunyady, rodom z
         Päťkostolia, kde jeho otec bol mestským fyzikusom. Hneď som prešiel do jeho izby a naskutku
         sme sa vybrali hľadať hospodu. A našli sme v neďalekom predmestí Roszau rožný dom, na
         poschodí, osobitný vchod z pavlače a oblok na trojuhlasté námestie, sprava stará pošmúrna
         kúria grófa Palaviciniho, oproti hrad a záhrada kniežaťa Liechtensteina a v hrade krásna
         obrazáreň. Hoci som sa časom bližšie obznámil s jedným záhradníckym pomocníkom Šarišanom a
         často som tú peknú záhradu navštevoval, predsa som — sám sebe sa divím — na to neprišiel,
         obzrieť si chýrnu obrazáreň. Zľava námestia ťahal sa stakétový železný plot
    <sup>
     [
     <a class="footnote" href="#ftn.id2584301" name="id2584301">
      181
     </a>
     ]
    </sup>
    záhrady kniežaťa Dietrichsteina.
   </p>
   <p>
    Spomenúť chcem príhodu, akú som tu skúsil nasledujúcej jari. So svojím spoluobyvateľom
         Hunyadym sme raz v sparný deň vyzerali otvoreným oknom, keď začalo povážlivo hrmieť. Radil
         som vtiahnuť sa do chyže a oblok zatvoriť; môj priateľ ma vysmial, že predsa nás všetkých —
         vedel, že mi brata zabilo — hrom nezahluší. A ledvaže som okno pritvoril, uderil pred
         našimi očami blesk do studne v blízkom Palaviciniho dome.
   </p>
   <p>
    A keď je reč o blesku, aby som azda v tomto ďalšom opise na druhý podobný prípad
         nezabudol, udám teraz i tento druhý. Po dvoch rokoch, to jest v r. 1848 v lete, keď som v
         revolučnom víre, už neznám či zo stráže či z cvičenia tiahol proti Gerlovičovej kaviarni,
         nebo bolo zakobolené, hrmelo, pršalo, a len čo som z Wildbretmarktu prešiel na Brandstätte,
         blyslo sa a krátko prasklo. Ja som sa, pušku nesúc na pleci, domnieval, že niekto strelil,
         čo v ten čas nebolo vo Viedni zriedkavosťou, keď tu vidím ľudí sa zhŕknuť a obzerať stenu
         domu, popri ktorom som práve prešiel. Udrel hrom do komína a z toho zbehol stenou dolu.
         Nemilo dotknutý, uchýliac sa pred hustým dažďom, vbehol som do kaviarne; oprúc pušku do
         kúta, sadol som si do okna k stolíku, kde pokojný viedenský mešťan s plným pôžitkom strebal
         kávu. Keď sme prišli do reči a ja som mu rozprával o uderení hromu pred chvíľou, o smrti
         svojho bleskom zabitého brata a o svojom elektrickom prúde, dávanom najavo zvlášť pri
         česaní iskrením vlasov, on, každou vetou mojej rozprávky viac a viac znepokojený, zaklopúc
         na markéra,
    <sup>
     [
     <a class="footnote" href="#ftn.id2584362" name="id2584362">
      182
     </a>
     ]
    </sup>
    vyplatil a poklonil sa mi tými slovami, že keď moja osoba páchne tak veľmi
         hromami a tamvon ešte hrmí, on drží za prospešné čím skôr sa od mojej nebezpečnej osobnosti
         odporúčať.
   </p>
   <p>
    Teraz sa zase vrátime na našu roszauskú hospodu.
   </p>
   <p>
    Môj súdruh Laci Hunyady dostával od otca toľké peniaze, že okrem hovenia žalúdku a
         druhých, keď aj nie prílišných pôžitkov, vypožičal si za mesačných osem zlatých dobrý
         klavír a hrával ako zbehlý hráč večer do jedenástej, čo mne v posteli ležiacemu a fajku
         fajčiacemu bolo veľmi vhod. Tento ináč dobrého srdca, ale nadmier ľahkomyseľný šuhaj hnal
         sa len za pôžitkom a za ženskými mimoriadne bažil, a preto on, epikur prvej triedy,
         prednášky zanedbával, a následkom toho som na klinike miesto neho ja prijímal jemu určených
         chorých. Žili sme jednako v pokoji, až raz, keď moje posledné dve zlatky, uložené pre
         nevyhnutnú potrebu, drzo si žiadal požičať a ja som mu ich vydať dôrazne odoprel, vtedy
         málo chybelo, že sme sa netĺkli. Zvada bola veľká, ale skoro sme sa pomerili, keď svoju
         chybu nahliadol. Ale sa nepolepšil. Jeden školský rok sme bývali vedno. On žil ďalej svojím
         spôsobom a tak sa zoženštil a zmaznal, že roku 1848, keď sa všetka viedenská študujúca
         mládež chytila zbrane, on, Ladislav Hunyady, on jediný vystal. Málo som sa potom s ním
         zišiel, ale keď som ho videl, utlmený, azda zahanbený, kráčal ďalej ako gigerl, vymastený
    <sup>
     [
     <a class="footnote" href="#ftn.id2584420" name="id2584420">
      183
     </a>
     ]
    </sup>
    vo fraku a vysokom cylindri. Po rokoch čítal som jeho meno ako ochodzného
         lekára v akejsi obci neďaleko Rábu.
   </p>
   <p>
    Čo sa učebných prostriedkov a profesorov týka, to ani prirovnať k Pešti. Z tej príčiny
         ako vtedy, tak až do posledných čias neprestajne, mnohí poslucháči lekárstva opustiac Pešť,
         tiahli do Viedne. A to nielen z Uhier, ale z celej monarchie, áno, povedal by, z celého
         sveta podajedni prijachali do Viedne sa vzdelávať. Taký chýr mala viedenská univerzita, a
         nadovšetko lekárska fakulta. Najhlavnejšie jej svetlá boli: profesor anatómie Hyrtl,
    <sup>
     [
     <a class="footnote" href="#ftn.id2584455" name="id2584455">
      184
     </a>
     ]
    </sup>
    profesor Rokitanski
    <sup>
     [
     <a class="footnote" href="#ftn.id2584473" name="id2584473">
      185
     </a>
     ]
    </sup>
    a profesor Škoda,
    <sup>
     [
     <a class="footnote" href="#ftn.id2584493" name="id2584493">
      186
     </a>
     ]
    </sup>
    títo obaja poslední Česi a Hyrtl uhorský Nemec, vzdelaný na pražskej
         univerzite. Mojím profesorom chirurgie bol Wattmann, osobný lekár nášho terajšieho
         panovníka Franca Jozefa I. Stal sa z chirurga-ránhojiča profesorom, vládnym radcom a
         barónom a liečil terajšieho nášho panovníka, keď ho po revolúcii krajč Libényi zákerníckym
         spôsobom napadol a nožom na krku ranil. A okrem týchto skvel sa ešte veľký rad učených
         výtečníkov, ktorí zanechajúc filozofické rozumkovanie, rozširovali svoju vedu, utvorenú na
         základe prírodného bádania. Boli to istotne vedeckí velikáši, a následkom toho poslucháčov
         nás bolo veľa. Na klinických prednáškach bolo zaujaté kde len aké miesto - po posteliach,
         oblokoch, stolíkoch, načúvajúcich a značiacich si prednášky. Profesor Škoda sa nenáhlil s
         diagnózou, ale keď ju raz vypovedal, tak istotne zodpovedala skutočnosti, čo sa v prípade
         umretia pri pitvaní vždy dokázalo. Jeho perkusia a auskultácia
    <sup>
     [
     <a class="footnote" href="#ftn.id2584543" name="id2584543">
      187
     </a>
     ]
    </sup>
    u nás vtedy počiatok brala, veľmi ju upotreboval a zdokonalil, čím sa diagnóza
         netušene zmohla. Na terapiu kládol malú váhu, a toto mohlo byť to jediné, čo sa mu mohlo
         vyčítať, lebo chorý chce a žiada plným právom, aby to, čo sa choroby týka, bolo nielen
         poznané, ale aj liečené a hlavne vyliečené, a to sa jedine poznaním zla, ale ďalej nič,
         nedosiahne. Hoci je diagnóza nevyhnutným prostriedkom liečenia, po ustálení choroby ale bez
         terapie mladík, vstúpivší do praktického života, nevedel s vozom ďalej a musel nosiť vo
         vačku krátky návod, ako v cudzorečovom kraji slovníček. Jeho lajstrík liekov bol veľmi
         skromný a zakladal sa na tom, povedal by som, nihilistickom hesle: „Aspoň neuškodím, keď aj
         pomôcť nemôžem.“ Opakujem však, čo sa skúmavosti v poznaní chorôb - diagnostiky - týka, bol
         on obrom, opretým na prírodné, fyzické sily, ktorý ukazoval cestu. Privátnych chorých málo
         liečil, ale zhusta býval volaný, kde bola nejaká pochybnosť a ku konzíliám. Ľudia, ktorí,
         ako sa zdalo, dobre poznali jeho domáce pomery, jeho dôchodky - tohto syna chudobných
         rodičov, tuším mlynárov
    <sup>
     [
     <a class="footnote" href="#ftn.id2584586" name="id2584586">
      188
     </a>
     ]
    </sup>
    — cenili na desaťtisíc zlatých. V ten čas ohromná suma. Tento slávny muž, čo sa
         týka jeho obyčaje a zovňajšku, bol prostý a skromný. Klobúk nosil taký, že by mu bol
         hocktorý z poslucháčov svoj vďačne pro honore požičal. Háby nosil čierne, nohavice nie s
         rázporkom, ale ešte s takrečenou jatkou. Vlasy čierne, rozčuchrané, na okrúhlych čiernych
         očiach okuliare, tvár hladká, vyholená. Pri prednáškach založil si obyčajne dva rozšírené
         prsty ľavej ruky pri ľavom uchu a dva prsty pravej ruky vstrčil do otvoru nohavíc. Keď ho
         volali k chorému malému arcikniežaťu, ako vychádzal von z chyže chorého, pýtala sa ho
         ustarostená matka chorého, arcikňahyňa Žofia, matka nášho kráľa, ako bude s cisárskou
         výsosťou. Škoda lakonicky odpovedal: „Nichts wird dem Buben werden!“
    <sup>
     [
     <a class="footnote" href="#ftn.id2584628" name="id2584628">
      189
     </a>
     ]
    </sup>
    Pre túto nemiestnu demokratickú odpoveď dlho nebol volaný ku dvoru. Ale keď
         zase po nečase boli prinútení povolať pro consilio jeho ku ktorémusi arcikniežaťu a k nemu
         poslaný dvorný lokaj naložil Škodovi, aby iste a vo fraku prišiel, pošiel ku kasni a
         vytiahnuc stadiaľ frak, odvetil, že keď jeho frak žiadajú, aby ho vzal so sebou, nech ten
         konzílium vydržiava. Šiel v svojom obyčajnom kabáte, a bol i v tom vítaný. Rady, ktoré
         dostal, nenosieval.
   </p>
   <p>
    Za povinnosť si pokladám zmieniť sa aj o druhom velikášovi lekárskej vedy, o
         Rokitanskom. Ak Škoda bol chlapík nepatrný, nízky, tak Rokitanski bol dosť vysoký,
         kostnatý, pobelavý, plešivý, dlhej vyholenej tvári, len po boku líc nechal si niečo vlasov.
         Čo sa týka lahody pohybov, ešte prevyšoval Škodu. Jeho reč bola ťahavá, lenivá, prednášky
         únavné, ale vec sama — zrno znamenité. Jeho myšlienky prednášal nám ohnivým, príjemným
         spôsobom jeho asistent Lautner, neskoršie osobný lekár egyptského khediva, Lautner-bej. Keď
         prednášal Rokitanski, mládež s klobúkmi na hlave, s cigarami v ústach, ako to bývalo na
         patologicko-anatomických prednáškach, po laviciach roztratená čítala noviny, dumala alebo
         potichu besedovala, ale keď prišlo na demonštrácie s preparátmi, to sa všetci zhŕkli okolo
         neho. Ako Škoda svojou diagnostikou na fyzickom základe, tak aj on svojou patologickou
         anatómiou, to jest dokázaním toho, aké premeny zanecháva choroba v ľudskom tele, dal nový a
         pravý smer lekárskej vede. Anatómia nás učila poznať stroj ľudského tela v jeho pravidelnom
         stave, fyziológia jeho životné účinkovanie. Patologická anatómia nás poučuje o chorobných
         premenách tela. Čo nám teda podľa učenia Škodovho isté príznaky na živom tele zvestovali —
         istý jeho podrobný stav, to nám patologická anatómia mala pri pitvaní na mŕtvom tele
         dokázať, to jest kontrolovať. Títo velikáni, v škole sťa profesori hlboko ctení, vážení,
         mimo školy, či na ulici či v kaviarni, boli kdekoľvek na verejných miestach oproti svojim
         poslucháčom zdvorilí a vľúdni. O aristokratickom chovaní sa, akým sa oproti študentstvu
         vyznačoval s malými výnimkami peštiansky profesorský zbor, tu ani chýru ani slychu.
         Rokitanski napríklad pri popoludňajšom pitvaní mŕtvol, už či obyčajných — ktorých počet sa
         menil medzí pätnásť-tridsať — a súdnych, policajných, rád sa s mladíkmi zhováral, žartoval
         a anekdoty rozprával. A keď si tu i tu zabudol doma cigarku, bez ostýchania vypýtal si od
         nás jednu a každý z nás sa mu s veľkou ochotou usiloval pod nos vstrčiť svoju smradľavú,
         lacnú, a on ju pokojne, s veľkou trpezlivosťou vyfajčil.
   </p>
   <p>
    Raz Rokitanski ochorel na týfus, bol nebezpečne zle. Držali nad ním konzílium jeho
         priatelia, kolegovia. On ležal zmeravený ako z dreva, nejedol, nepil, nemohol sa hnúť,
         hovoriť tiež nie; ležal vo veľkej letargii, ale čul všetko, myseľ mal na mieste a úsudok
         tiež — a v tomto zúfanlivom stave počul svoju ženu a deti nad sebou ako strateným nariekať,
         počul ako kolegovia s poľutovaním jeho žene povedali, že pomoci niet, že je stratený. On
         nemohol ani pohybom ani slovom na to reagovať, a myslel už s hrôzou, že je zaživa
         pochovaný. Ale prišiel ešte zavčasu k sebe, meravosť podobná smrti sa minula a tento
         kostnatý muž dlhý čas potreboval na to, kým sa zase zotavil. Ale čo? Nemotorný, aký bol
         podľa svojej prírody, vyjdúc po prvý raz po chorobe na schod — býval na prvom poschodí, kde
         bola pod ním hlavná partia Všeobecnej nemocnice, a na druhom poschodí I. lekárska klinika —
         strepal sa tak nešťastne, že si hneď zlomil ľavú ruku a zase pár týždňov musel sedieť doma.
   </p>
   <p>
    Pomocou priateľov, ba i rodiny, pošťastilo sa mi dostať kondície, keď aj nie vždy, aspoň
         na dlhší-kratší čas, takže som vyšiel, pravda, len výnimočne, zo svojich stálych dvanástich
         zlatých až na tridsať zlatých. Tak som náhodou po zídení sa matky a sestry s istou paňou
         dostal u nej zamestnanie vyučovať tri razy do týždňa po hodine dvoch jej synkov. Staršieho
         v čítaní, písaní, rátaní a kresbe, mladšieho v písaní a kresbe, lebo bol nemý. Ich otec
         menoval sa Master John Kary of the Abtey a matka bola rodená Ordódy z Nitrianskej stolice.
         Ona bola vysoká, udatná pani, pekná belavá Niobe,
    <sup>
     [
     <a class="footnote" href="#ftn.id2584783" name="id2584783">
      190
     </a>
     ]
    </sup>
    ale krátkozraká. On pochodil zo Škótskej, chválil sa i tým, že jeho predkovia
         boli v rodinnom pomere so Stuartovci. Náboženstva bol katolíckeho. Slúžil v rakúskom vojsku
         ako dragúnsky nadporučík, ale vstúpil do penzie. Dostával som jeden dvadsiatnik — dvadsať
         grajciarov km. — za hodinu a tu i tu ma povolali na obed. Najmä pani so mnou zaobchodila
         veľmi vľúdne a ma priateľom volala. Tu som mal príležitosť zísť sa so všakovým panstvom.
         Chodili k nim poľský gróf Pininski a jeho žena, barón Hübner, čo mal najchýrečnejšiu
         záhradu v celom mocnárstve a neskoršie sa stal vyslancom na pápežskom dvore, a mnohí iní,
         Angličania a Francúzi. Rozhovor sa viedol takmer výlučne po francúzsky. Pani mi urobila
         návrh, aby som opustil lekársku dráhu a aby som vstúpil do Metternichovej
    <sup>
     [
     <a class="footnote" href="#ftn.id2584833" name="id2584833">
      191
     </a>
     ]
    </sup>
    kancelárie, ona že je s kniežaťom Metternichom zadobre a že to s barónom
         Hübnerom, ktorého som tam viac ráz videl, zariadi. Neviem, čo by sa bolo z toho vykľulo,
         ale ja som sa po malom rozmýšľaní zdvorilo poďakoval, chcejúc ostať verný svojmu povolaniu.
   </p>
   <p>
    Pán Master John Kary bol podivín, červenovlasý, pehavý, korenistý Angličan, nemecky tak
         rozprával, akoby bol mal v ústach dve horúce knedle.
   </p>
   <p>
    Prostredníctvom pána Pistoriusa, dôverníka môjho bratancovho podriadeného úradníka,
         dostal som zamestnanie v Tereziáne,
    <sup>
     [
     <a class="footnote" href="#ftn.id2584879" name="id2584879">
      192
     </a>
     ]
    </sup>
    čo bolo v tom ústave neobyčajné, ba azda unikum, a zverený mi bol istý gróf
         Condé, šľachtic krátkeho rozumu. Tohto som mal hobľovať, a to, čo v škole na prednáškach
         počul, s ním meridzať. Tomuto šuhajovi, vo sviatkoch a ceremóniách konavšiemu panošskú
         službu pri cisárskom dvore v červenom, zlatom obšívanom fraku, učenie sa do hlavy pratalo
         veľmi tvrdo. Za prácu, konanú tri razy do týždňa, dostal som po dvadsiatniku. Bolo by to
         dobre bývalo, keby som nebol musel zo svojej hospody do Tereziána dobrej pol hodiny a toľko
         zase naspäť, teda spolu hodinu cesty mrhať. A tým som veľa tratil na čase a zanedbával
         svoje vlastné povinnosti. Pravdaže, tieto moje bočné zárobky nešli vždy jedným časom, ale v
         rozličných obdobiach. Tak som r. 1848 dával konverzačné hodiny istému profesorovi
         ornamentiky na maliarskej akadémii, rýdzemu Talianovi, o ktorom, ako i o barónovi
         Brandensteinovi, ktorého som r. 1848 cvičil v slovenčine rozhovormi, zmienim sa azda
         neskoršie.
   </p>
   <p>
    Postupne sa moje známosti šírili i v spoločenskom svete, a tak som prišiel do styku i s
         významnejšími osobami rozličných slovanských kmeňov. I naši Slováci sa častejšie zjavovali,
         tak napríklad Ľudovít Štúr. Zišiel som sa tu i so svojím vrúcnym priateľom, časom mojím
         susedom a kmotrom, veľmi blízkym osudom so mnou zviazaným Jankom Čipkom,
    <sup>
     [
     <a class="footnote" href="#ftn.id2584942" name="id2584942">
      193
     </a>
     ]
    </sup>
    ktorý po skončených právnických štúdiách v Uhrách prišiel do Viedne na
         polytechniku. Popri ňom zoznámil som sa s Chorvátom Patzeltom a Karlovčanom Franceschonim a
         Pfobom, štajerským Nemcom, už dospelým, majiteľom dielní na kosy. Vinko Patzelt pozdejšie
         umrel ako tajomník baróna Raucha, chorvátskeho bána v Záhrebe. My sme sa často schádzali a
         veselili. Patzelt, vtipný chlap, znamenitý spevák, bol po celom tele bielo a tmavo
         špľachavý. Kde biely špľach pripadol na obrastenú čiastku tela, napríklad na hlavu, tam mal
         celkom šedivé vlasy, bol strakavý ako pes. K tomu ešte nosil dlhé husté vlasy až po plecia
         a bol na ulici a všade nápadný, ale ináč mladík príjemného zovňajšku a komedianských
         manierov.
   </p>
   <p>
    Raz sme si pristrojili vychádzku na Leopoldberg a Kahlenberg.
    <sup>
     [
     <a class="footnote" href="#ftn.id2584992" name="id2584992">
      194
     </a>
     ]
    </sup>
    Včasráno sme sa vyredikali, raňajkovali sme na Wartbergu v predmestí a potom
         sme sa driapali na vrchy, skade sa nám otvárala krásna panoráma mesta Viedne a jeho okolia.
         V starom kartuziánskom kláštore, teraz okrem kostola prestrojenom na krčmu, sme obedovali a
         rozjarení krásnou vidinou sme — bujará mládež — na obdiv krčmára a jeho hostí ozlomkrky
         stoly preskakovali. Prišla medzitým i druhá návšteva, tureckí kadeti rakúskej vojenskej
         akadémie vo svojich vkusných tmavomodrých kabátoch a červených fezoch na hlave. Akýsi
         civilista im vysvetľoval, ako a kade roku 1683 viedol svojich junáckych krídlatých ulánov
         chrabrý poľský kráľ Sobieski, kde tureckú obliehaciu armádu napadol a rozbil. Muselo to byť
         velebné divadlo pre kartuziánskych mníchov, ak sa vôbec dívať mohli a neboli už prv
         odprášení Turkami. Popoludní sme sa vybrali, ale nie tou cestou, kade hore, ale najstrmšou
         proti Klosterneuburgu,
    <sup>
     [
     <a class="footnote" href="#ftn.id2585038" name="id2585038">
      195
     </a>
     ]
    </sup>
    čiže Nuszdorfu, a to more patrio.
    <sup>
     [
     <a class="footnote" href="#ftn.id2585053" name="id2585053">
      196
     </a>
     ]
    </sup>
    Nasekali sme haluzí a naukladali sme ich na smyk. Janko Čipka si sadol a my
         druhí sme ťahali a tískali a šlo to pirťou ako expresom. Lístie a vetvičky sa skoro obtĺkli
         a odrali a Janka už začalo omínať, volal, kričal zastať, ale šlo to ešte ďalej, a keď sme
         na malej rovinke zastali, hrešiac vyskočil; ale pulidery na zadku boli vytrhané, a aby
         naspäť do Viedne mohol ísť bez urážky, museli sme mu frak na ceste kúpenými ihlami na tom
         ranavom mieste prišiť o nohavice.
   </p>
   <p>
    My Slovania sme usporadúvali besedy najprv v Orfeu, hrozitánsky veľkej dvorane, a potom
         v Žofínskom kúpeli — Sofienbadsaal. Tieto besedy pozostávali zo spevu, hudby, deklamovania
         a niekedy i tanca a boli čím ďalej obľúbenejšie a pre ich pestrosť, hlavne tiež čo sa týka
         národných krojov, hojne navštevované i nemeckými Viedenčanmi. Mali sme hostí i z najvyšších
         vrstiev. Stal som sa s Jankom Čipkom a Patzeltom a mnohými druhými údom výboru. Tu som mal
         príležitosť poznať i grófa Nugenta
    <sup>
     [
     <a class="footnote" href="#ftn.id2585086" name="id2585086">
      197
     </a>
     ]
    </sup>
    — syna maršala toho mena. Predkovia tejto rodiny pochádzali z Írska. Mladý, asi
         tridsaťročný Nugent bol však iskrenný Chorvát; mne sa zdalo, že sa ním stal viac z
         originálnosti ako z presvedčenia: rád chodil v červenom krikľavom šerežanskom kroji.
    <sup>
     [
     <a class="footnote" href="#ftn.id2585109" name="id2585109">
      198
     </a>
     ]
    </sup>
    Chodieval k talianskym bystrým dvorným gardám, kde s nimi šermoval. Raz hneď po
         obede ukázal nám červené, krvou podbehnuté pruhy na bruchu ako výsledok rapierových úderov,
         ktorých sa mu dostalo od gardistov na plné brucho. On hral vodcovskú úlohu pri výčinoch
         národnej chorvátskej mládeže proti záhrebským maďarónskym pokusom. Potom zase akosi zmizol
         z dejišťa.
   </p>
   <p>
    Spoznal som sa aj s mladým Michalom Obrenovićom,
    <sup>
     [
     <a class="footnote" href="#ftn.id2585145" name="id2585145">
      199
     </a>
     ]
    </sup>
    neskoršie srbským kniežaťom. Jeho otec
    <sup>
     [
     <a class="footnote" href="#ftn.id2585173" name="id2585173">
      200
     </a>
     ]
    </sup>
    žil tu ako vyhnanec; ozrutný, málo vzdelaný, ale človek bystrého umu. Mladý bol
         milou, vzdelanou, prívetivou osobnosťou, študoval právo. Pravdaže, vtedy stál s nami na
         rovnom demokratickom stupni a my, považujúc ho viac-menej za seberovného, veru sme
         nemysleli, že v ňom trčí budúci panovník krajiny. Dôkazom toho nech je i tá, hoci sama
         osebe chatrná okolnosť, že keď sa nás raz zišiel u Janka Čipku hodný počet šuhajov,
         samopašný Michal Obrenović strčil mňa, a potom som ja jeho pri schádzaní dolu schodmi. Pri
         všeobecnom smiechu, ale bez úrazu som budúceho potentáta doniesol k pádu na zadok. Škoda
         dobrosrdečného človeka, ktorého potom po rokoch ako knieža zastrelili v topčiderskom parku
         a z tohto pádu viac nepovstal.
   </p>
   <p>
    Slovanské bály, ktoré v Žofínskom tereme v zime bývali, stali sa chýrnymi až po
         najvyššie vrstvy. Vstupné bolo dosť vysoké, a predsa sa všetko ta tislo. Pri všetkom
         značnom príjme ešte prispeli slovanskí velikáši mastnými príspevkami, napríklad starý
         Obrenović, Harrach a iní zblízka a ďaleka. A následok toho bol, že tieto zábavy, vrhnúc v
         to aj ich originálnosť a doteraz nevídanosť vo Viedni, vydarili sa veľmi skvele. Zohnali
         sme zo všetkých rakúskych kmeňov vybraných, pekných, vysokých chlapov v pestrých národných
         krojoch, ktorí stáli na rozličných miestach schodov okrášlených kvetmi a v sále sťa
         figuranti. Nechýbal ani obrovský Detvan a jeden gajdoš Gemerčan, vojak Horehronec, oblečený
         do svojho národného kroja. Bol to živý národný krajobraz, získavší všeobecnú pochvalu.
         Vyučilo sa nás dvadsaťštyri párov šesť chorvátskych, šesť slovinských figúr kola a to sme
         po odpočinku všetci tancovali vo svojom národnom kroji. Mojou tanečnicou bola pekná, živá
         pani banského radcu, Landererová,
    <sup>
     [
     <a class="footnote" href="#ftn.id2585254" name="id2585254">
      201
     </a>
     ]
    </sup>
    meškajúca tu s chorým synom.
    <sup>
     [
     <a class="footnote" href="#ftn.id2585271" name="id2585271">
      202
     </a>
     ]
    </sup>
    Čakal som ju dole pred ozdobenými schodmi, kam došla s mužom. Moja tanečnica,
         napnutá očakávaním vecí, keď vstúpila do dvorany, bohato okrášlenej a osvetlenej, zachvela
         sa pod neočakávaným, všetko toho druhu doteraz videné prevyšujúcim dojmom, z hlbín duše
         vysloviac dlhé ach, a zastala. „Všakver’, milosťpani, toto prevyšuje štiavnické bály?“ V
         slovanských farbách bielo-modro-červených a odenú chorvátskou surkou, zaviedol som ju na
         miesto. A bál plynul pri znamenitej Straussovej hudbe ako v raji. Určitý čas potom pri
         obdive a tlieskaní divákov tancovali sme spolu s druhými dvadsiatimi štyrmi pármi už
         spomenuté dve kolá.
   </p>
   <p>
    Pani Landererová, povďačná za vyznačenie, pozvala nás potom roku 1850 v zime, keď sa
         zase bavila so svojím synom vo Viedni, mňa aj môjho priateľa Mórica Kellnera
    <sup>
     [
     <a class="footnote" href="#ftn.id2585317" name="id2585317">
      203
     </a>
     ]
    </sup>
    — pozdejšie hrončianskeho banského úradníka, vtedy slovenského emigranta vo
         Viedni a pri ministerstve zamestnaného praktikanta, na slovenskú večeru. Večera, na ktorú
         boli povolaní ešte niekoľkí druhí páni, napríklad Pivoda, pozostávala zo znamenitého guláša
         a chutných pôvodných trhancov s bryndzou a so škvarkami. Pani Landererová mala so sebou i
         svoju družku od detinstva z Hronca, kde sa ona ako Amonovská (vlastne po prvom matkinom
         mužovi Venclovská, narodená na Polhore) potom po matkinom vydaji za Amona v Hronci bavila a
         rástla. Túto družku, menom Witteovú, mala ako spoločnicu vo Viedni. Družka varila a k nej
         môj priateľ Móric vybehúval často na výsluhy do kuchyne. Večera bola dobrá a zábava
         znamenitá: i pán Landerer bol prítomný.
   </p>
   <p>
    Jedna zo slovanských besied bola kremobyčajne početne navštívená; bolo to r. 1848 v zime
         pred revolúciou. Chorvátski juráti,
    <sup>
     [
     <a class="footnote" href="#ftn.id2585371" name="id2585371">
      204
     </a>
     ]
    </sup>
    prejdúc Viedňou do Prešporka na snem, kde sa už národná otázka, najmä Ľudovítom
         Gajom pohýbaná, medzi Chorvátmi a Maďarmi ostro pretriasala — stavili sa tiež na besedu.
         Viedol ich gróf Vojkfy a pri tej príležitosti uctil nás mnohých a štedro šampanským. Toto
         účinkovalo a boli sme ozaj rozjarení. Bol medzi nimi i Paľko Sumrák, môj zemko Bystričan —
         teraz na odpočinku ako odborový radca, bývalý peštiansky mestský inžinier-staviteľ a
         konečne štátny staviteľský dozorca novostavanej parlamentnej budovy. Tento môj zemko sa
         tuším i v Prahe vzdelával a pri tejto príležitosti začal si vyspevúvať tú českú: „A vy
         Němci cizozemci.“ Potom sme vstali, a bolo nás vyše dvadsať, a radom s pohármi v rukách
         kráčali sme vážne cez dlhú dvoranu pomedzi stoly a stolce, spýtavo obzeraní obecenstvom, až
         na druhý kraj sály, kde sedela dvorná chýrna šumná speváčka Hedviga a spoluúčinkovala na
         besede krásnym spevom, a pripíjali sme jej každý vo svojom nárečí. Ona, veselá žubrienka,
         štrngala si s každým prívetivo; a tak potom tým istým radom poberali sme sa na svoje
         miesto. Po obede sme vyprevádzali Chorvátov na ich hospodu, a to tak hlučne, že nás nočná
         stráž musela napomínať. Väčšina sa rozišla, niekoľkí ostali sme s nimi.
   </p>
   <p>
    Aby už, čo sa týka národného rázu zábav, v jednom bolo odbavené, vrátim sa ešte k
         slovutným slovanským bálom v Žofínskej dvorane. V mojej prítomnosti posledný bol roku 1850.
         Na tomto plese bolo veľa hodnostárov; pripomeniem medzi mnohými len niektorých: bán
         Jelačić, generál Kempen, väčšina ministrov mnohých mocností i z druhých čiastok sveta,
         diplomati, slovanskí literárni výtečníci a politikovia, prední slovenskí mužovia. Bol tu aj
         Vuk Stefanović Karadžić,
    <sup>
     [
     <a class="footnote" href="#ftn.id2585432" name="id2585432">
      205
     </a>
     ]
    </sup>
    srbský spisovateľ, s ohromnými šedivými fúzmi, temným, zachrípnutým hlasom,
         blýskavými čiernymi očami, s dupkajúcou nemotornou drevenou nohou a s peknou, vždy v
         národnom kroji odetou dcérou. Nechýbal ďalej na bále knieža, starý ozrutný Obrenović, v
         dlhom, zlatom oblepenom kaftane višňovej farby a v ruke s krátkou hladkou žltou paličkou.
         Tento bál, aspoň čo som ja videl, bol najpôvodnejší a najživší. Kde-tu odpočívajúc, vysoký
         Srb vo svojom kroji, sprevádzaný naším gajdošom a potom mnohými hosťami, medzi nimi
         Jelačićom, Obrenovićom, niesol na velikánskej mise vôkol celej sály celého upečeného
         barana, ktorého potom pozvaní vyznačení hostia pri veľkom stole zjedli.
   </p>
   <p>
    Každému, i mne samému, je podivné, že ja ako taký chudobný študent mohol som toto všetko
         prekonať. Nuž išlo to ťažko, ale išlo predsa pri skromnosti a vytrvanlivosti bez toho, že
         by som sa bol pritom opieral na vrecko druhého. Tu i tu kvapol od mojich malý príspevok,
         ale toho veľa nebolo, čo som nežiadal, ani nemal svedomie žiadať.
   </p>
   <p>
    Okrem slovanských besied a bálov navštívil som i druhé verejné zábavy, keď som k tomu
         lacno prísť mohol, najmä v súkromných domoch, kde sa vykrútiť žiadalo viac dospelých dcér.
         Pred takýmto plesom prišlo na kliniku heslo: tam a tam, ulica, číslo domu, II., III., IV.
         poschodie, ba až hen pod krovom potrebujú štyroch — šiestich tanečníkov, jesť a piť zadarmo
         — kto ide? Pri takých zábavách sa často človek dobre zabavil, uhostil a mohol zbierať
         znamenité spoločenské a etnické štúdiá. Ale stalo sa i tak, že človek mal do činenia s
         biednymi síce, ale namyslenými ľuďmi, čo by boli radi pánov hrať, a nebolo z čoho. A šuhaj
         ešte k tomu musel načúvať únavné brnkanie na klavíri a rukami tlieskať celému radu
         hudobných dcér. Ale tak ako v Pešti, na chóre spoluúčinkovať a zarábať na báloch, na to som
         sa vo Viedni už viac nepodujal.
   </p>
   <p>
    Pri besedách oboznámil som sa s penzionovaným profesorom práva Jurjevićom, Chorvátom,
         ktorého som už bol videl v Pešti a ktorý tu býval so svojou ženou. On bol tichý, vážny muž,
         ona veľmi sentimentálna a zbehlá v gréckej mytológii. Pretože ma pozvali, chodil som ich
         niekedy navštíviť. Pani s dlhými lokňami, prehnane čistotná, vždy keď som prišiel a prešiel
         cez ligotavo leštenú izbu, hneď mne za pätami poslala komornú utierať za mnou prach. A keď
         som po doske stolíka čiaral nevedome rukou, hneď naskutku utierala to miesto bielym
         ručníkom. Keď som videl toto jej počínanie, zarazilo ma to síce, ale mi bolo na žart a,
         akoby náhodou, v tuhom rečnení som jej dal dosť príležitosti utierať ručníkom stolík. V r.
         1848 sa mi stratili z očú.
   </p>
   <p>
    Z mojej roszauskej hospody na jar r. 1847 mal som príležitosť vidieť veľkú potopu
         spôsobenú Dunajom. Vody Dunaja vystúpili nevídane vysoko. Predmestie Leopoldovo a celá
         Jägerzeile bola pod vodou natoľko, že sa voda v prízemných bytoch až oblokmi liala, sklepy
         a pivnice boli zaliate a hoci sa povodeň zavčasu predvídala a zaviedli sa potrebné
         poriadky, škoda bola veľká. I čiastka našej ulice bola pod vodou a celou ulicou boli pre
         peších postavené drevené, na siahu vysoké lavice. V našom dvore tislo vodu hore záchodovým
         kanálom a i tak nepriam čistý dvor zanieslo tým väčšou hnusotou. Obyvatelia z prízemí
         ohrozených domov museli sa presťahovať na poschodie, k druhým tam bývajúcim stránkam. My
         sme dostali kvitovaného šedivého, ošúchaného, vysokého, chudého hraničiarskeho oficiera,
         ktorý rád rozprával o vojnách, v ktorých nikdy nebol a žil na cigóriovej káve. Všetko
         dovedna prebýval s nami za tri dni, potom ako druhý Noe opustil náš koráb. To ako to! Toto
         ubytovanie vybačovaného poručíka by sme ešte ľahko boli uhádli, ale policajný rozkaz, aby
         sa každá stránka zaopatrila na tri dni stravou, to nám nešlo do uhelnice. A čo by sme sa
         boli museli po hrdlo vo vode brodiť, to sme museli von. Ľahko je to, a ešte takéto zákony
         vydávať, ale ich plniť je ťažko. No ale Dunaj bol múdry, popustil on.
   </p>
   <p>
    Patzelt, Franceschoni a druhí Juhoslovania dostávali z domu puránov — morky — a Slováci
         niekedy bryndzu, a to dalo podnet k veselým schôdzkam. Zišli sme sa pár dobrých priateľov v
         príhodnom hostinci a pri speve a žartoch užili sme upečeného purána a jedli sme
         Juhoslovanom nepriam známu, ale zato vítanú bryndzu. Toto mocne poslúžilo ku vzájomnosti:
         demokratický princíp tu zjednotil všetkých bez rozdielu stavov a veku. Čudné bolo i to, že
         spomenutý už technik Pfob, korenistý štajerský Nemec, majiteľ hámru na kosy, už vyše
         tridsaťročný, plešivý, ale dobrák človek, držal s nami a rád navštevoval naše zábavy. Aby
         sa vraj tým voľnejšie mohol pohybovať medzi Slovanmi, naučil sa „prosím“, „chvála“ a
         „vďaka“; ale ďalej to nešlo.
   </p>
   <p>
    Upozornený svojimi spolužiakmi dostával som pašovaný uhorský dohán, dosť planú sortu,
         ale že bol pašovaný, teda zakázaný, už tým samým lepšie chutil. Nosila nám ho žena, lebo
         jej muž prechladol a z toho ťažko ochorel. Keď ho totižto raz financi naháňali na línii,
         skočil do hlbokého snehového záveja a tam dlhší čas trčal, kým sa financi nevzdialili. Z
         toho dostal zapálenie pľúc a umrel. Ona, chudera, ubiedená žena, nám dohán na bradu — na
         splátky dodávala, čo sme my podľa možnosti pomaly, ale svedomite splácali. Jeden môj
         spolužiak, menom Traub, žid, ako sa nám horko vyponosovala, bral na konto, bral, a keď sa
         už potom spierala dávať mu viac na bradu a požadovala peniaze, odoprel jej plácu, že ju
         pôjde žalovať, aby mu dala pokoj. A stalo sa raz, že som sa náhodou zišiel s Gustom
         Bräustettom, synom penzionovaného úradníka žijúceho v Tisovci, svojím vrstovníkom a drusom.
         Všakovým osudom hnaný, stal sa finančným strážcom vo Viedni a prišiel pristrojený v plnej
         svojej gále k nám na návštevu. A vtom otvoria sa napoly dvere a dvermi zavolá akási ženská,
         že pána Hunyadyho hľadá ktosi z rodiny a je ubytovaný v lekárni u „Leva“. Kým sme sa
         spamätali a došli ku dverám, už tá osoba bez zniku zmizla. Hneď ten deň a druhý zase dali
         sme sa hľadať apatieku ku Levovi, ale tej v celej Viedni pod tým menom nebolo, a tak
         konečne sme omrzení prišli na myšlienku, že si akýsi darebák z nás posmech vystrájal. Po
         nejakom čase prikvitne zase pašerka, opatrne strčila najprv hlavu dvermi a potom, ničím
         podozrivým nehatená, vstúpila a vyprávala nám, že ona zo strachu nedávno zaviedla
         Hunyadyho. Keď totižto predošle prišla s košom, naplneným dohánom a zočila financa v izbe,
         naľakajúc sa a mysliac, že je to nástraha na ňu, chytro vymyslela tú lož o levovej lekárni
         a potom pochytiac kôš, letela ako bez duše preč. Keď som sa dôkladne presvedčil, že môj
         vrstovník to nijak nenadužije, vyprával som mu bez udania osôb tú aféru; on, usmejúc sa,
         odvetil, že podobných vecí už veľa skúsil.
   </p>
   <p>
    Po skončenom školskom roku 1846/47 vybral som sa v auguste zase do Chorvátskej; ráno o
         šiestej som sadol na železnicu a druhý deň ráno som bol v Radoboji. Viedenská železnica z
         rakúskej strany siahala len po Hlohnicu (Glognitz), stadiaľ potom sme sa viezli na omnibusoch
    <sup>
     [
     <a class="footnote" href="#ftn.id2585717" name="id2585717">
      206
     </a>
     ]
    </sup>
    krásnou semerinskou cestou až na štajerskú stranu do Mürzzuschlagu, kde nás
         zase prijala železnica. Náhodou sme sa viezli traja poslucháči lekárstva: ja, jeden Talian
         a jeden Francúz ako hospes.
    <sup>
     [
     <a class="footnote" href="#ftn.id2585738" name="id2585738">
      207
     </a>
     ]
    </sup>
    Tento posledný konal cesty ako etnograf a popri tom dopisoval do akýchsi novín
         a dopočujúc sa, že ja cestujem do Chorvátskej, zatúžil odbehnúť na čas od svojej talianskej
         cesty a spoznať i chorvátsky živel. Dal som mu teda návrh, aby so mnou z Poličian, kde ma
         bude čakať príležitosť, odbočil do Radoboja a stadiaľ potom na pár dní do Záhrebu. Moju
         ponuku vďačne prijal. Prišli sme na obed do Hradca, kde vlak stál celú hodinu. Pre lepšie
         pohodlie sme oddali batožinu pod ochranu strážnikovi. Zasadli sme si potom bezstarostne k
         stolu, besedovali, a čo sme mali, jedli a pili; a už keď cengali na odchod, pokojne
         vyplácali kelnera. Keď sme sadli do vozňa, bol už zvrchovaný čas; ale vtom na svoje
         prekvapenie badáme, že našej batožiny niet. Voláme nastráchaní na strážnika, a ten nám
         celkom nedbalo oznámi, že ten voz s našou batožinou vypriahli a tamto stojí osamote na
         dvore. Nebolo času na výčitky, ale sme sa cvalom vychytili do toho označeného vagóna po
         batožinu. Ja so svojimi ako pavúk dlhými nohami — pre ne ma Chorváti prezvali Pavučićom —
         bežal som ako postrelený vopred. Ako tak bežím, čujem, že za mnou nablízku čosi zvláštne
         hrkoce. Obzriem sa, nuž ruku na mňa vystiera kartušou a šabľou vystrojený policajt,
    <sup>
     [
     <a class="footnote" href="#ftn.id2585776" name="id2585776">
      208
     </a>
     ]
    </sup>
    ktorý istotne tej mienky, že som niečo pichol a tí ma prenasledujú, chcel ma
         chmatnúť. Nuž ale ja, pochopiac položenie, spravil som ešte tri-štyri jelenie skoky,
         vyhádzal som naše skromné kufríky von a zase cvalom sme sa brali ku vlaku, ktorý už pískal.
         Vidiac ďalší manéver, policajt skrotol a my vylepili sme sa do vozňa, keď sa už začal
         hýbať. Naše zadychčané pľúca uspokojili sa až hen na stanici Wildon, kde sme si už so
         smiechom rozprávali svoje dobrodružstvo.
   </p>
   <p>
    Pozde večer zišli sme ja a Francúz z vozňa, Talian sa viezol ďalej do svojej domoviny.
         Stál tam už pohotove náš fiakrista Koge. Pretože noc bola vidná, letná, umienili sme si
         cestovať nocou ďalej. Sadli sme si teda hneď do koča. Koge nám oznámil príjemnú zvesť, že
         moja ako dobrá, tak nanajvýš opaterná sestra poslala mi zároveň za rúču sklenicu vína a k
         tomu zodpovedajúci kus pečeného purána a chleba. Kone chrúmali obrok pri oji a my sme
         chrúmali proviant v koči. A veru nám dobre padlo. A keď už všetko, čo živého bolo, pri oji,
         na kozle a v koči bolo nasýtené, velil som ďalej. A tu môjmu francúzskemu kolegovi prišlo
         na um, že je ospanlivý a že radšej bude tu v Poličanoch nocovať a ráno príde do Radoboja.
         No, rozumel som chlapíka: najedol sa, napil sa a teraz — serviteur!
    <sup>
     [
     <a class="footnote" href="#ftn.id2585836" name="id2585836">
      209
     </a>
     ]
    </sup>
    Nuž dobre, ostaň; však som vedel, že sa s ľahtikárom viac neuvidím. Spoznal sa
         tento etnografický skúmateľ aspoň s chorvátskym vínom a pečeným puránom.
   </p>
   <p>
    Na raňajky okolo piatej som došiel domov. Asi tri dni som mal zapálenie očú od dymu na
         železnici a ležal som najviac horeznak. Vakácie, ako vždy, i teraz mi prešli príjemne. Za
         ten čas zavítali do Radoboja výteční prírodospytci: geológ Morlott, švajčiarsky Francúz z
         Viedne, tiež stade botanik profesor Unger a zoológ profesor peštianskej polytechniky
         Wirnau. S Ungerom som mal česť chodiť a zbierať po hálňach odtlačky. Morlott behal po celom
         okolí sám; včasráno raňajkoval a s košíčkom so suchými slivkami na ruke nevrátil sa len
         podvečer, a potom unavený najedol sa po chlapsky. Tento výtečný muž, skúsený cestovateľ,
         nielenže bol dokonalým zemeznalcom, ale bol aj znateľom starožitností a vysnoril na svojich
         cestách netušené predhistorické starožitnosti.
   </p>
   <p>
    Pri príchode každého z týchto výtečníkov, ako vôbec pri návšteve cudzinca, nastala
         revnivosť, ba závisť medzi radobojským farárom a mojím švagrom, kto skorej má príchodzieho
         pohostiť. Tak sa stalo i s Wirnauom a on stal sa obeťou chorvátskeho pohostinstva natoľko,
         že keď na fare pri prípitkoch prišiel rad na slogu medzi Maďarmi a Chorvátmi a Wirnau
         predniesol pekný prípitok za blaho chorvátskeho národa, rozohriaty vďačný farár skríkol na
         svoju hospodáricu: „Donesi z ovoga od 36 godine!“
    <sup>
     [
     <a class="footnote" href="#ftn.id2585896" name="id2585896">
      210
     </a>
     ]
    </sup>
    Bolo to znamenité víno, ale tuhý zabijak, a tu veru už náš prírodospytec
         nemohol vydržať. Podľahol a museli sme ho so švagrom, i my dosť dobre podperení, ako malé
         decko, keď sa učí chodiť, zaviesť popod pazuchy domov a uložiť ho do postele. Pri
         obedňajšom hulákaní našiel som nad farárovou posteľou v uhle malého škorpióna. Tento
         neveľký, ale zlostný tvor istotne bol naším zvučným rákošením z pokoja vyrušený, tým viac,
         že tušil v blízkosti svojho nepriateľa, ktorý toť vo vysokých julských Alpách, po
         Dolomitoch zbieral slimáky a všakové živočíchy. Ale týmto sa ešte Wirnauov pobyt v Radoboji
         neskončil. Radobojské panstvo sa uznieslo usporiadať majáles na Veľkom Žlebe, značnom asi
         tisícmetrovom vrchu nad Radobojom z východnej strany. Vyrukovali sme s pánom Wirnauom
         zavčas rána na menovaný vrch. Fúkali sme dokonale, kým sme sa na samý vrch vyredikali.
         Gitara a harmonika zastupovali muziku. Sám profesor Wirnau hral na gitare a v dobrej nálade
         hneď i tancoval; a pretože temä Veľkého Žleba bolo hrebenaté, ten tanec bol veľmi namáhavý
         a nebezpečný. Čím ďalej, tým bolo veselšie. Pod obedom sme pripíjali štyrom stranám šíreho,
         pred nami sa ligotajúceho svetla. Výhľad z tohto vrchu je doprosta báječný. Na sever v hmle
         prerážali snežné vysoké hole v Kraňsku, bližšie nám mestá Maribor a Ptuja, starorímske
         pamätné mesto, a nespočetné dediny, mestečká a hrady. Na východ roviny Uhorska, Medzimuria,
         až po Križevackú župu. Na juh varaždínske okolie, pod nohami krásny krajobraz grófovho
         Draškovićovho hradu Trakoštánu, vrchy: Očura, Ostrc s hradom a Záhrebské hory, medzi tými a
         Veľkým Žlebom vrškovatá utešená panoráma treťohorného, záhrade podobného Zagoria. Oj, milé,
         milé Zagorie! Na západ vrchy štajersko-korutánske za Sutlou a za Sávou. Pozde večer veselí,
         ale i unavení sme sa vrátili domov a náš milý hosť na druhý deň opustil Radoboj a odniesol
         so sebou hodného slimáka v hlave, čo mu na Veľkom Žlebe vliezol z pohára do hlavy.
   </p>
   <p>
    Asi o týždeň zatým vybral som sa sám bez kabáta a náprsníka, len v nohaviciach a širokom
         slamenom klobúku. V košíku na ramene mal som a la Morlott
    <sup>
     [
     <a class="footnote" href="#ftn.id2585987" name="id2585987">
      211
     </a>
     ]
    </sup>
    sušené slivky, kus chleba a sklenku vína, ďalekohľad a na pleci pušku. Stúpal
         som najkratšou, strmou, ale najplanšou cestou, ako som to už tak vo zvyku mal, na temä
         hory. Dodriapal som sa na trigonometrickú pyramídu, horko-ťažko som sa vyškriabal hore a
         tam z vrcholca som obzeral pomocou ďalekohľadu prekrásny, utešený obraz. Opísať by to bolo
         ťažko. Nebo bolo jasné, modré, ani nedeľné mlynárske nohavice. A keď slnce nepokojnú hmlu
         vždy viac a viac vyťahovalo a ona sa rozplývala vo vzduchu, vykukávali z nej postupne a
         vždy viac končiare, homôlky kopcov, kostolíky na nich a na kostoloch ligotali sa kríže,
         vystupovali topoľové stromorady, vinice, kaštiele, dediny, mestá, až sa konečne usmial celý
         kraj, prekvapený krásou teplého slnca. Všetko sa radosťou vyškieralo, a ja tiež. Ale slncu
         sa to nemuselo zdať, že sa mu tam z tej pyramídy a na jeho skutky prizerám; zaprelo sa do
         mňa a tak ma pripekalo, že som sa úplne mokrý spustil dolu a ďalej konal svoju púť lesom.
         Na úpätí Veľkého Žleba v jednej odľahlej, tichej, chrapačím zarastenej doline, na akejsi
         starej, zapustenej ceste našiel som stopy kamenného uhlia, ktoré neskôr i kopali; v slinku
         toho sloja boli našli i skamenené raky. A nielenže som narazil na kamenné uhlie, ale v
         husto zarastenom tŕnistom cárachu našiel som hŕbu širokých, ohnutých, dobre vypálených
         tehál; tak sa mi pozdalo, že to bolo akési klenutie-pivnica, ale väčšieho objemu. Bolo to
         zaiste pôvodu veľmi starého a ľahko by sa dalo súdiť, že tieto mrvy sú rovnodobé s tými pri
         Krapine nájdenými rímskymi starožitnosťami a s tými mohylami, ktoré našiel Morlott na
         Malagore.
   </p>
   <p>
    Urobili sme vychádzku do Rohiča, kde sa mala posvätiť novovybudovaná dvorana, a pri tej
         slávnosti mal byť i bál. Nával hostí bol veľký, a to nielen hostí stálych, kúpeľných, hostí
         štajerských, ale prihrnuli sa aj hostia z Chorvátskej, Uhorskej, Krajny a Korutanskej,
         susediacich to krajín. A keby sme neboli mali známeho kúpeľného úradníka Remschmieda,
         štajerským stavom patriaceho Rohiča, ktorý zároveň bol i majiteľom skromnej krčmy v kúpeli,
         boli by sme prišli pre ubytovanie do veľkých rozpakov. On nám prepustil chyžku.
   </p>
   <p>
    Ako predošlé prázdniny, tak i v týchto ma príhodne Kazimír Jelačić pojal so sebou na
         svoje cesty. Boli sme raz vo Varaždíne, kde na stoličnom dome pokonal svoje práce.
         Oboznámil ma s niekoľkými Chorvátmi, obzreli sme tam starý Erdődovský hrad, krásnu záhradu
         s parkom mestského fyzikusa a zabavili sme sa na kolkárni. Stadiaľ sme šli na juh, asi
         hodinu cesty v blízkosti Varaždínskych Teplíc, k veľkému chorvátskemu vlastencovi
         Kukuljevićovi Sakcinskému.
    <sup>
     [
     <a class="footnote" href="#ftn.id2586084" name="id2586084">
      212
     </a>
     ]
    </sup>
    Kukuljević, mohutný, kostnatý muž, slúžil a vyslúžil ako uhorský gardista
    <sup>
     [
     <a class="footnote" href="#ftn.id2586103" name="id2586103">
      213
     </a>
     ]
    </sup>
    a bol vzdelaný a činný chorvátsky literát. Jeho vkusne stavané velebné bývanie
         stálo na neveľkom kopci stred utešených viníc, blízo kúpeľa Varaždínskych Teplíc a mesta
         Varaždína. Vo dvorane na stole ležala kopa novín. Jeho otec, starý pán, vážny, ctený
         človek, tiež ešte žil.
   </p>
   <p>
    V školskom roku 1846/47 doniesol som ostatný raz svedectvá o semestrálnych, a či vlastne
         ročných skúškach. Potom nasledujúceho roku a tak ďalej nastali len kolokviá, vlastne
         svedectvá, že dotyčný študent chodil na prednášky. Moje ostatné svedectvá zneli teda dobre,
         najmä svedectvo z chirurgie od profesora Wattmanna znelo zriedkave priaznivo: „Prima
         classis cum eminentia.“
    <sup>
     [
     <a class="footnote" href="#ftn.id2586140" name="id2586140">
      214
     </a>
     ]
    </sup>
   </p>
   <p>
    Cez vakácie r. 1847 vybrali sme sa podľa dohovoru s podplukovníkom artilérie, v Hradci
         sa baviacim Jozefom Zellerom, naším príbuzným, do Štrassu. Štrass leží v Dolnom Štajersku
         neďaleko Hronca. Je to síce úhľadná, ale nepatrná dedina, s velikánskym vojenským
         vychovávacím ústavom. Tento ústav je pôvodne určený pre vojenských synov, ale chodili ta do
         školy a v ústave boli ubytovaní aj civilní synkovia, lenže títo museli platiť značnú sumu —
         ak sa dobre pamätám, osemsto zlatých ročite. Zeller tam mal syna Alberta. My teda, ja a
         sestra zdola, starý Zeller zhora, sme sa tam zišli. Vo veľkej prijímacej izbe našli sme už
         viac vojenských a civilných návštev, čakajúcich na svojich synov. Prišli i profesori,
         napospol vojenskí dôstojníci, a keď vypočuli žiadosti príchodzích, doviedli dotyčných
         chlapcov do dvorany a tu sa dialo stretnutie a láskanie. Keď potom Zeller vyžiadal syna so
         sebou do hostinca s nami na obed a k nemu, Bercovi, pridali jeho najdôvernejšieho
         spolužiaka, pretože podľa školských pravidiel žiaden z učeníkov z ústavu nesmel sám osebe
         vyjsť, šli sme si najsamprv pod vedením profesora-nadporučíka obzrieť obšírny ústav. Všetko
         bolo zariadené primerane, ba luxusne a v najprísnejšom poriadku. Kuchyňa velikánska, tomu
         primerane jedáleň. Stoly boli práve vkusne pokryté. Okolo mohutného stĺpa svetlej dvorany
         stál pokrytý stôl profesorského zboru s voľným výhľadom na všetky strany stolovania. Bolo
         to práve v nedeľu; mali sme príležitosť vidieť i jedlá, ktoré mali ísť na stôl, medzi inším
         veľké kopy kurčiat, určených na vyprážanie. Hm! Keby sa toho čo len malá čiastka nášmu
         voľakedajšiemu kláštorskému alumneu bola dostala! — Nazreli sme do domácej nemocnice, ktorá
         bola veľmi slabo obývaná; ktože by tam bol chcel byť chorým? Obzreli sme spálňu. Tá bola
         celkom jednoducho vojensky, ale prísne čisto zariadená. Spální bolo viac, podelených na
         istý počet študentov a tried. Spať chodili o deviatej-desiatej, vstávali o piatej-šiestej,
         podľa čiastky roka. Odprávať, poprávať posteľ musel si každý sám. Hneď pri spálni boli
         nástroje, umývače, kde sa šuhajci museli drhnúť zimnou vodou. Chovanci mali rovnošatu a
         cvičenie mali vojenské. Dozorcovia boli príkladní poddôstojníci, stráže boli prostí vojaci.
         Obcovanie chovancov medzi sebou dialo sa na demokratickom základe, to jest bolo rovnaké bez
         rozdielu pôvodu. Boli tam totižto deti vysokých a nižších, chudobných a bohatých stavov. A
         preto aby sa ani jedno necítilo urazeným alebo uníženým, zásielky, či peňažné či potravné,
         ktoré zaslali rodičia chovancom, profesori prejali a peniaze dávali dotyčným len
         príležitostne v malých rátach, keď na ne i tak zvláštnej potreby nemali. Potravné články,
         paškrty strovili v kamarátskom kruhu spolužiakov bez rozdielu podelených na grupy. Okolo
         tohto krásneho ústavu rozprestieral sa rozsiahly park s cvičebným a gymnastickým miestom a
         nástrojmi. Pekné chlapčisko, náš Bercík, stal sa časom nadporučíkom. Ale chcelo sa mu
         ženiť, opustil vojenčinu a stal sa pričinením svojho, v ten čas vplyvného ujca, banského
         radcu J. Krafta, predstaveným železničnej stanice hronskobreznickej, a rozumie sa, oženil
         sa. Tam mu dobre bolo, ale zababral si prsty a odstránili ho. Ujec mu pomohol do Prešporka,
         kde mu tiež dobre bolo, ale on a jeho žena neboli dobrí. Tam ho zase odpravili. Potom už
         zišiel dolu až na striebornú partu na čiapke a prikvitol na Vrútky ako magazinár. Ako taký
         ma v Kremnici navštívil a ako milá rodinka naviedol ma na podpis dvestozlatovej zmenky.
         Potom sa i z Vrútok stratil a mne ostala česť tú zmenku v kremnickej úrokovni zaplatiť.
   </p>
   <p>
    Po príjemne prežitých prázdninách prichodilo zase ísť s ťažkým srdcom do Viedne…
   </p>
   <p>
    Veru, keď som sa priblížil podvečer k Viedni, neprišlo mi na um, ani mi nemohlo, čo ma
         tu po štyroch-piatich mesiacoch čaká, akým náramným prevratom bude podrobené toto
         bezstarostné, fidélne,
    <sup>
     [
     <a class="footnote" href="#ftn.id2586239" name="id2586239">
      215
     </a>
     ]
    </sup>
    poslušné mesto, — toto mesto zábavy, kratochvíle, čo sa nikdy nestaralo o
         politiku, zato s celou zaujatosťou o vyprážané kurčatá — akú neočakávanú tvárnosť podstúpi.
   </p>
   <p>
    Čo sa týka môjho živobytia, bolo ono rovné môjmu predošlému, s malými výnimkami a
         premenami. Medzi tými bola jedna tá, že som v zime r. 1848 asi vo fašiangu, ako som to už
         nakrátko spomenul, dostal kondíciu
    <sup>
     [
     <a class="footnote" href="#ftn.id2586261" name="id2586261">
      216
     </a>
     ]
    </sup>
    tri hodiny týždenne po dvadsať grajciarov km. u profesora ornamentiky na
         umeleckej akadémii, Taliana, s ktorým som po nemecky konverzoval. Druhá premena väzila v
         tom, že som najal druhú hospodu a s druhým kamarátom ju obýval, a to s Matejom Schieszlerom
         — pozdejšie Tálasy Gyula — s ktorým som začas býval pod jedným krovom v Pešti v
         Karácsovskom dome. A tak zišli sme sa zase starí známi. Tu on zase započal jedno-druhé,
         strčiac nos do filozofickej a medicínskej fakulty, ale skoro sa odtiahol a predsa akosi
         skončil pedagogický beh. Živil sa vyučovaním a v tom bol súci a neúnavný. Na samého seba
         odkázaný sa on ešte dosť dobre spravoval, ale keď odišiel ráno z domu, nevideli sme sa len
         večer; navrátil sa niekedy pozde v noci. Okrem vyučovania detí stal sa užitočným a
         obľúbeným v meštianskych rodinách všakovými produkciami, hraním na gitare, spevom a veľkou
         zručnosťou v zliepaní škatuliek a tomu podobných hračiek. Na Nový rok, na meniny hotovil
         veľmi jemné veci toho druhu a sediac niekedy celú noc v župane pri stolíku, lepil, lepil a
         utierajúc prsty a farbisté papieriky o zamastený župan, bol ozaj ako do pľuvára do opiliek,
         do reziny hodená pijavica: trčali na ňom papierové ostrižky ako pichadlá na ježkovi. Jednu
         hodinu mal i v samom dome u majetného brúsnika. Dostával za to odmenu v peniazoch a večeru,
         ktorú, keď načas neprišiel, mu doniesla kuchárka do našej izby; k tomu zakaždým bol
         priložený pohár piva. To sa uložilo do vrchnej stoloviny skrine. Keď pozde chodil a mňa
         moril hlad, ovoniaval som večeru: kus klobásky, syra, a čo prišlo, až to pokušenie tak
         ďaleko došlo, že som krójer alebo parízku strovil a pivo vypil a uložil som sa do postele.
         Keď sa konečne vrátil a šomrajúc pod nos pieseň skúmavým okom prezeral stolovinu, ja
         fučiac, akoby v tuhom nevinnom spánku, silou-mocou som zachlopil oči. Sprvu hrešil, potom
         obzrúc sa na moju tichú tvár, s úsmevom zamrmlal: „Verfluchter Kerl!“
    <sup>
     [
     <a class="footnote" href="#ftn.id2586340" name="id2586340">
      217
     </a>
     ]
    </sup>
    a tým bola vec skončená.
   </p>
   <p>
    Ako nepatrné intermezzo pripomeniem nehodu, ktorá sa stala na Škodovej klinike, vlastne
         v dvorane. Túto dvoranu náš profesor upotrebúval na prednášky veľmi zriedka, keďže sa jeho
         prednášky, kvôli praxi hneď s chorým spojené, odbavovali pri posteli na klinike. Klinika,
         dvorana a všetky miestnosti tohto stavania vykurovali sa zdola, z traitterie,
    <sup>
     [
     <a class="footnote" href="#ftn.id2586361" name="id2586361">
      218
     </a>
     ]
    </sup>
    pomocou cievok teplým povetrím. Stroj, kde sa kládol dole oheň, sa akosi pukol,
         a či rozváľal, dosť na tom, s teplým povetrím hore bežal i plameň, a pretože ústie cievy
         teplého povetria sa otváralo v bezprostrednej blízkosti ohromnej knihami naplnenej kasne
         bibliotéky, začala sa už i táto chytať. Dvorana oproti klinike bola zamknutá. Len náhodou
         škárami veľkých dvier a kľučkovou dierkou ktosi zbadal a zavoňal smrad a dym. Strhol sa
         poplach a my všetci splašení vyrútili sme sa z kliniky a vyvaliac dvere dvorany, vrútili
         sme sa do dymom naplnenej, až tmavej dvorany, povybíjali sme pár oblokov a chytro donesenou
         vodou vedrami sme zahasili oheň. Knihám, troška priúdeným, nestalo sa ináč nič.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2584171" name="ftn.id2584171">
        177
       </a>
       ]
      </sup>
      (nem.) Páperovým chlebom.
     </p>
    </div>
    <div class="footnote">
     <p>
      <sup>
       [
       <a class="para" href="#id2584186" name="ftn.id2584186">
        178
       </a>
       ]
      </sup>
      (chorv.) Kalendár pre ľud.
     </p>
    </div>
    <div class="footnote">
     <p>
      <sup>
       [
       <a class="para" href="#id2584204" name="ftn.id2584204">
        179
       </a>
       ]
      </sup>
      <span class="emphasis">
       <em>
        Ako som vo Viedni došiel na linaj
       </em>
      </span>
      — mýtnu (colnú)
               čiaru
     </p>
    </div>
    <div class="footnote">
     <p>
      <sup>
       [
       <a class="para" href="#id2584229" name="ftn.id2584229">
        180
       </a>
       ]
      </sup>
      (ľud. nem.) Lekvár.
     </p>
    </div>
    <div class="footnote">
     <p>
      <sup>
       [
       <a class="para" href="#id2584301" name="ftn.id2584301">
        181
       </a>
       ]
      </sup>
      <span class="emphasis">
       <em>
        Stakétový železný plot
       </em>
      </span>
      (z nem. Stacheldraht) — čiže plot z
               ostnatého (pichľavého) drôtu
     </p>
    </div>
    <div class="footnote">
     <p>
      <sup>
       [
       <a class="para" href="#id2584362" name="ftn.id2584362">
        182
       </a>
       ]
      </sup>
      <span class="emphasis">
       <em>
        Zaklopúc na markéra
       </em>
      </span>
      (z franc.) — čašníka, ktorý prisluhuje
               pri biliarde
     </p>
    </div>
    <div class="footnote">
     <p>
      <sup>
       [
       <a class="para" href="#id2584420" name="ftn.id2584420">
        183
       </a>
       ]
      </sup>
      <span class="emphasis">
       <em>
        Ako gigerl, vymastený
       </em>
      </span>
      (z nem.) — švihák, fičúr
     </p>
    </div>
    <div class="footnote">
     <p>
      <sup>
       [
       <a class="para" href="#id2584455" name="ftn.id2584455">
        184
       </a>
       ]
      </sup>
      <span class="emphasis">
       <em>
        Dr. Josef Hyrtl
       </em>
      </span>
      (1810 — 1894) — nemecký anatóm, pôsobil
               najprv na univerzite v Prahe a od r. 1845 vo Viedni. Vynikol ako praktický anatóm a
               vyznačil sa i početnými odbornými spismi. Nebol úzkym špecialistom, ale všestranným
               učencom.
     </p>
    </div>
    <div class="footnote">
     <p>
      <sup>
       [
       <a class="para" href="#id2584473" name="ftn.id2584473">
        185
       </a>
       ]
      </sup>
      <span class="emphasis">
       <em>
        Dr. Karol Rokitanski
       </em>
      </span>
      (1804 — 1878) — slávny profesor, jeden
               zo zakladateľov patologickej anatómie (od r. 1844 až do penzionovania r. 1875). Podal
               na svoj čas najpresnejšiu klasifikáciu chorobných pochodov v tele, a to nielen na
               základe presných a veľmi početných pitevných nálezov, ale i na podklade
               mikroskopických a chemických skúmaní. Vynikol i ako odborný autor.
     </p>
    </div>
    <div class="footnote">
     <p>
      <sup>
       [
       <a class="para" href="#id2584493" name="ftn.id2584493">
        186
       </a>
       ]
      </sup>
      <span class="emphasis">
       <em>
        Dr. Jozef Škoda
       </em>
      </span>
      (1805 — 1881) — povestný viedenský klinik,
               bol od r. 1847 profesorom klinického lekárstva. Spolu s Rokitanským bol hlavou druhej
               čiže mladšej lekárskej školy viedenskej. Literárne bol dosť činným a jeho dielo o
               perkusii a auskultácii z roku 1839 malo základný význam pre novodobú lekársku
               vedu.
     </p>
    </div>
    <div class="footnote">
     <p>
      <sup>
       [
       <a class="para" href="#id2584543" name="ftn.id2584543">
        187
       </a>
       ]
      </sup>
      <span class="emphasis">
       <em>
        Jeho perkusia a auskultácia
       </em>
      </span>
      (lat. a tal.) — lekárske
               vyšetrenie poklepom a vypočúvaním zvuku v prsiach
     </p>
    </div>
    <div class="footnote">
     <p>
      <sup>
       [
       <a class="para" href="#id2584586" name="ftn.id2584586">
        188
       </a>
       ]
      </sup>
      Otec Škodov bol v Plzni zámočníkom, nie mlynárom.
      <span class="emphasis">
       <em>
        Red.
               SP.
       </em>
      </span>
     </p>
    </div>
    <div class="footnote">
     <p>
      <sup>
       [
       <a class="para" href="#id2584628" name="ftn.id2584628">
        189
       </a>
       ]
      </sup>
      (nem.) Chlapcovi sa nič nestane.
     </p>
    </div>
    <div class="footnote">
     <p>
      <sup>
       [
       <a class="para" href="#id2584783" name="ftn.id2584783">
        190
       </a>
       ]
      </sup>
      <span class="emphasis">
       <em>
        Pekná belavá Niobe
       </em>
      </span>
      — S legendárnou gréckou Niobou má málo
               spoločného, lebo tá utratila pomstou bohov svojich dvanásť alebo až štrnásť detí,
               sedem synov a sedem dcér, načo od žiaľu skamenela. Zechenter má akiste na mysli
               materský typ ženy.
     </p>
    </div>
    <div class="footnote">
     <p>
      <sup>
       [
       <a class="para" href="#id2584833" name="ftn.id2584833">
        191
       </a>
       ]
      </sup>
      <span class="emphasis">
       <em>
        Knieža Kliment Václav Lothar Metternich
       </em>
      </span>
      (1773 — 1859) —
               rakúsky diplomat a politik, tvorca reakčného policajného systému v Rakúsku. Celých
               tridsaťosem rokov (až do marca 1848) trval jeho režim, upierajúci i len najmenšiu
               voľnosť národom habsburskej monarchie.
     </p>
    </div>
    <div class="footnote">
     <p>
      <sup>
       [
       <a class="para" href="#id2584879" name="ftn.id2584879">
        192
       </a>
       ]
      </sup>
      <span class="emphasis">
       <em>
        V Tereziáne
       </em>
      </span>
      — rytierskej akadémii vo Viedni, ktorú založila
               roku 1745 Mária Terézia; vychovávala šľachtických mladíkov (od r. 1848 aj
               nešľachtických) za štátnych úradníkov z rozličných odborov (išlo najmä o práva a
               diplomaciu). Akadémia sa skladala z gymnázia s prípravnou školou a z tzv. orientálnej
               akadémie.
     </p>
    </div>
    <div class="footnote">
     <p>
      <sup>
       [
       <a class="para" href="#id2584942" name="ftn.id2584942">
        193
       </a>
       ]
      </sup>
      <span class="emphasis">
       <em>
        Ján Čipka
       </em>
      </span>
      (Čipkay, 1823 — 1902) — statkár v Brezne, buditeľ,
               diplomovaný advokát. Viac mu zodpovedala technika, ktorú skončil vo Viedni r. 1846.
               Bol zaťom Jána Chalupku a známy je ako matičný mecén.
     </p>
    </div>
    <div class="footnote">
     <p>
      <sup>
       [
       <a class="para" href="#id2584992" name="ftn.id2584992">
        194
       </a>
       ]
      </sup>
      <span class="emphasis">
       <em>
        Leopoldberg a Kahlenberg
       </em>
      </span>
      — (Lysý vrch) dva vrchy v
               najseverovýchodnejšom výbežku Álp v Dolnom Rakúsku, vybiehajúcom až k Dunaju. Obidva
               sú krásne zalesnené a z nich je mimoriadne malebný výhľad na šíre okolie.
     </p>
    </div>
    <div class="footnote">
     <p>
      <sup>
       [
       <a class="para" href="#id2585038" name="ftn.id2585038">
        195
       </a>
       ]
      </sup>
      <span class="emphasis">
       <em>
        Klosterneuburg
       </em>
      </span>
      — mesto 9 km nad Viedňou, leží na pravom brehu
               Dunaja. Známe je pestovaním najlepšieho rakúskeho bieleho vína.
     </p>
    </div>
    <div class="footnote">
     <p>
      <sup>
       [
       <a class="para" href="#id2585053" name="ftn.id2585053">
        196
       </a>
       ]
      </sup>
      (lat.) Podľa obyčaje vlasti (výsmešné).
     </p>
    </div>
    <div class="footnote">
     <p>
      <sup>
       [
       <a class="para" href="#id2585086" name="ftn.id2585086">
        197
       </a>
       ]
      </sup>
      <span class="emphasis">
       <em>
        Gróf Albert Nugent
       </em>
      </span>
      (1816 — 1896) — vystupoval za chorvátskeho
               národného obrodenia ako nadšený Ilýr (národný buditeľ)
     </p>
    </div>
    <div class="footnote">
     <p>
      <sup>
       [
       <a class="para" href="#id2585109" name="ftn.id2585109">
        198
       </a>
       ]
      </sup>
      <span class="emphasis">
       <em>
        V… šerežanskom kroji
       </em>
      </span>
      — Serežani boli osobitný vojenský zbor,
               vybraný z poddôstojníkov hraničiarskych plukov, obstarávajúci bezpečnostnú službu vo
               vtedajšej Vojenskej hranici, vybavovanie dôležitých posolstiev a pod. Za vojny
               slúžili ako ordonanci pri vyšších veliteľstvách. Nosili srbský kroj: červené čiapky,
               červené kabáty, tmavomodré nohavice po kolená, červené plášte a krpce.
     </p>
    </div>
    <div class="footnote">
     <p>
      <sup>
       [
       <a class="para" href="#id2585145" name="ftn.id2585145">
        199
       </a>
       ]
      </sup>
      <span class="emphasis">
       <em>
        Michal Obrenović III.
       </em>
      </span>
      (1825 — 1868) — v r. 1839 — 1842 a
               znova od r. 1860 do násilnej smrti (padol rukou politického vraha) srbské knieža. Bol
               priaznivcom a podporovateľom Ľudovíta Štúra pred revolúciou i za absolutizmu. Venoval
               väčšiu sumu i na septembrové slovenské povstanie r. 1848. Zechenter nepíše teda
               presne, že sa poznal s Michalom, „
      <span class="emphasis">
       <em>
        pozdejšie
       </em>
      </span>
      kniežaťom srbským“,
               lebo Michal už ním bol pred ich zoznámením.
     </p>
    </div>
    <div class="footnote">
     <p>
      <sup>
       [
       <a class="para" href="#id2585173" name="ftn.id2585173">
        200
       </a>
       ]
      </sup>
      <span class="emphasis">
       <em>
        Miloš Obrenović
       </em>
      </span>
      (1780 — 1860) — otec Michala Obrenovića,
               srbské knieža v r. 1815 — 1839 a 1858 — 1860. Skoro negramotný, stal sa však
               energickým organizátorom a obratným diplomatom. Jeho druhá vláda nesplnila očakávané
               nádeje.
     </p>
    </div>
    <div class="footnote">
     <p>
      <sup>
       [
       <a class="para" href="#id2585254" name="ftn.id2585254">
        201
       </a>
       ]
      </sup>
      <span class="emphasis">
       <em>
        Pani Landererová
       </em>
      </span>
      — jej manžel sa volal Ferdinand, bol začas i
               dištriktuálnym dozorcom prešporskej ev. patentálnej superintendencie (najvyšším
               svetským hodnostárom)
     </p>
    </div>
    <div class="footnote">
     <p>
      <sup>
       [
       <a class="para" href="#id2585271" name="ftn.id2585271">
        202
       </a>
       ]
      </sup>
      Roku 1846 u Landererov na Vindšachte bol vychovávateľom Ján Kalinčiak.
      <span class="emphasis">
       <em>
        Red. SP.
       </em>
      </span>
     </p>
    </div>
    <div class="footnote">
     <p>
      <sup>
       [
       <a class="para" href="#id2585317" name="ftn.id2585317">
        203
       </a>
       ]
      </sup>
      <span class="emphasis">
       <em>
        Móric Kellner
       </em>
      </span>
      — slovenský buditeľ, dobrovoľník slovenského
               zboru v r. 1848/49, umrel 6. februára 1902 v Hnilci po dlhej a ťažkej chorobe ako
               penzionovaný správca železodielní
     </p>
    </div>
    <div class="footnote">
     <p>
      <sup>
       [
       <a class="para" href="#id2585371" name="ftn.id2585371">
        204
       </a>
       ]
      </sup>
      <span class="emphasis">
       <em>
        Chorvátski juráti
       </em>
      </span>
      (lat.) — boli to pred r. 1848 skončení
               právnici, ktorí po odbavenej skúške ešte nemali verejný úrad, a preto účinkovali v
               advokátskej praxi (na ten spôsob ako neskorší advokátski koncipienti)
     </p>
    </div>
    <div class="footnote">
     <p>
      <sup>
       [
       <a class="para" href="#id2585432" name="ftn.id2585432">
        205
       </a>
       ]
      </sup>
      <span class="emphasis">
       <em>
        Vuk Stefanović Karadžić
       </em>
      </span>
      (1787 — 1864) — srbský spisovateľ a
               učenec, zakladateľ novej srbskej literatúry. Vydavateľ srbských ľudových piesní,
               reformátor spisovnej reči na základe ľudového nárečia štokavského s fonetickým
               pravopisom.
     </p>
    </div>
    <div class="footnote">
     <p>
      <sup>
       [
       <a class="para" href="#id2585717" name="ftn.id2585717">
        206
       </a>
       ]
      </sup>
      <span class="emphasis">
       <em>
        Na omnibusoch
       </em>
      </span>
      — inak dostavníkoch, väčších, koňmi ťahaných
               kočiaroch, ktoré slúžili vtedy ako hromadný dopravný prostriedok
     </p>
    </div>
    <div class="footnote">
     <p>
      <sup>
       [
       <a class="para" href="#id2585738" name="ftn.id2585738">
        207
       </a>
       ]
      </sup>
      (lat.) Hosť.
     </p>
    </div>
    <div class="footnote">
     <p>
      <sup>
       [
       <a class="para" href="#id2585776" name="ftn.id2585776">
        208
       </a>
       ]
      </sup>
      <span class="emphasis">
       <em>
        Kartušou… vystrojený policajt
       </em>
      </span>
      (franc.) — malou koženou
               kapsičkou na náboje. Isteže mal aj zbraň, ale tú autor nespomína, asi preto, že
               nebila tak do očí ako kartuša.
     </p>
    </div>
    <div class="footnote">
     <p>
      <sup>
       [
       <a class="para" href="#id2585836" name="ftn.id2585836">
        209
       </a>
       ]
      </sup>
      (franc.) Služobník.
     </p>
    </div>
    <div class="footnote">
     <p>
      <sup>
       [
       <a class="para" href="#id2585896" name="ftn.id2585896">
        210
       </a>
       ]
      </sup>
      (chorv.) …na svoju gazdinú: „Dones z toho ročníka tridsiateho šiesteho!“
     </p>
    </div>
    <div class="footnote">
     <p>
      <sup>
       [
       <a class="para" href="#id2585987" name="ftn.id2585987">
        211
       </a>
       ]
      </sup>
      (franc.) Ako Morlott.
     </p>
    </div>
    <div class="footnote">
     <p>
      <sup>
       [
       <a class="para" href="#id2586084" name="ftn.id2586084">
        212
       </a>
       ]
      </sup>
      <span class="emphasis">
       <em>
        Ivan Kukuljević Sakcinski
       </em>
      </span>
      (1816 — 1889) — jeden z
               najplodnejších a najvšestrannejších chorvátskych spisovateľov 19. storočia, významný
               verejný, kultúrny pracovník a buditeľ
     </p>
    </div>
    <div class="footnote">
     <p>
      <sup>
       [
       <a class="para" href="#id2586103" name="ftn.id2586103">
        213
       </a>
       ]
      </sup>
      <span class="emphasis">
       <em>
        Ako uhorský gardista
       </em>
      </span>
      — člen uhorskej šľachtickej telesnej
               stráže vo Viedni ako sídle panovníka
     </p>
    </div>
    <div class="footnote">
     <p>
      <sup>
       [
       <a class="para" href="#id2586140" name="ftn.id2586140">
        214
       </a>
       ]
      </sup>
      (lat.) Prvá trieda s vyznamenaním.
     </p>
    </div>
    <div class="footnote">
     <p>
      <sup>
       [
       <a class="para" href="#id2586239" name="ftn.id2586239">
        215
       </a>
       ]
      </sup>
      (lat.) Verné.
     </p>
    </div>
    <div class="footnote">
     <p>
      <sup>
       [
       <a class="para" href="#id2586261" name="ftn.id2586261">
        216
       </a>
       ]
      </sup>
      (lat.) Súkromné vyučovanie.
     </p>
    </div>
    <div class="footnote">
     <p>
      <sup>
       [
       <a class="para" href="#id2586340" name="ftn.id2586340">
        217
       </a>
       ]
      </sup>
      (nem.) Prekliate chlapisko.
     </p>
    </div>
    <div class="footnote">
     <p>
      <sup>
       [
       <a class="para" href="#id2586361" name="ftn.id2586361">
        218
       </a>
       ]
      </sup>
      (franc.) Hostinca.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2586401">
       </a>
       Revolúcia roku 1848
      </h2>
     </div>
    </div>
   </div>
   <p>
   </p>
   <p>
   </p>
   <p>
    Fašiangy tohto roku strávili Viedenčania pri dobrej mysli ako aj inokedy, nemysliac ani
         najmenej na to, že by to aj ináč byť malo a byť mohlo. A ja som išiel tiež týmto prúdom a
         zažil som fašiangové radosti natoľko, nakoľko mi to pripustili moje časové a vreckové
         okolnosti a pomery.
   </p>
   <p>
    Medzitým strhla sa v Paríži revolúcia a Ľudovít Filip,
    <sup>
     [
     <a class="footnote" href="#ftn.id2586431" name="id2586431">
      219
     </a>
     ]
    </sup>
    kráľ francúzsky, musel brať päty na plecia a urobil tak, ako ten sv. Ján v
         Hodruši. A tu veru už naši kaviarenskí politikovia začali ušami strihať a noviny nestačili
         na verejných miestach prepúšťať z rúk do rúk. Ba aby to skorej a ľahšie išlo, našli sa
         ochotníci po hostincoch a kaviarňach, vystúpivší na stôl a na biliard a čítali všetkým
         prítomným najnovšie správy z Paríža, čiže z Francúzska, nahlas. A začalo to akosi hučať a
         kolimbať sa v obecenstve, v masách ako vietor v lese. A rástlo to, rástlo a ja nepredpojato
         na to hľadiac a poznajúc dokonale prírodu Viedenčanov, nemohol som sa dosť na tom zjave
         nadiviť a nechápal som, skade sa to berie, že oni aj okrem vyprážaných kurčiat a
         chrumkavých slaných rožkov s chrenovkami majú oči a sluch ešte i pre také veci.
   </p>
   <p>
    Výsledok, ktorý nasledoval, ma úplne prekvapil, ale nielen mňa, prekvapil on i mnohých
         iných, najmä tých, čo o tom ešte viac ako ja pochybovali, to jest tam na najvyššom mieste,
         v Burgu. Tam sedel ako decko dobrý monarcha,
    <sup>
     [
     <a class="footnote" href="#ftn.id2586492" name="id2586492">
      220
     </a>
     ]
    </sup>
    ale zároveň ako decko slabý.
   </p>
   <p>
    Koncom februára r. 1848 došiel teda chýr, že Ľudovít Filip zutekal do Anglicka, a
         následok týchto pažravo obecenstvom prehltnutých novín bol, že štátne papiere povážlivo
         klesali, čo zase viedlo za sebou nedôveru obecenstva v štátnu banku a ono tislo sa zamieňať
         banknóty za striebro. A tak jedno s druhým náruživosť más roznecúvalo, čo šlo tým ľahšie,
         že veľká čiastka inteligencie bola nanajvýš nespokojná s vtedajším stavom, tak najmä
         literáti s cenzúrou. Chýr došiel i ku mne, ale sa ma málo dotkol. Osud kráľa Ľudovíta
         Filipa neležal mi na srdci, no a s viedenskou bankou a so štátnymi papiermi som ja ako
         chudobný študent mal svätý pokoj. Tak to šlo až do 13. marca 1848.
   </p>
   <p>
    Idem ako obyčajne ráno na Škodovu kliniku; ale tam bolo akosi veľmi ticho, sviatočne,
         poslucháčov najviac ak dvadsať, i na tvári profesorovej bolo badať akýsi nepokoj. Čakal s
         prednáškou ešte chvíľu, ale keď skoro zatým prišlí spolužiaci s veľkým nadšením povolali
         nás ku „Ständehausu“
    <sup>
     [
     <a class="footnote" href="#ftn.id2586557" name="id2586557">
      221
     </a>
     ]
    </sup>
    do Panskej ulice, kde sa má zhromaždiť celá univerzita, zobrali sme sa všetci a
         tiahli v jednej hŕbe na určité, udané miesto. Škoda sa bez slova vzdialil.
   </p>
   <p>
    Panská ulica už bola dupkom naplnená ľudom bez rozdielu stavu a povolania, z najväčšej
         čiastky, pravdaže, darebákmi a škrekľúňmi, a mali sme dosť roboty pretisnúť sa ku stavisku,
         ba ja s niektorými súdruhmi dostal som sa až na samý dvor toho paláca. Dvor, schody a
         okolie Ständehausu boli zaujaté univerzitantmi. Tamhore vo dvorane radili sa stavy
    <sup>
     [
     <a class="footnote" href="#ftn.id2586584" name="id2586584">
      222
     </a>
     ]
    </sup>
    o predložených petíciách, nadovšetko o zrušení cenzúry a o slobode tlače. Za
         ten čas zo studne a kdeakých vyvýšených predmetov, kde to nestačilo, z pliec druhých
         rečnilo sa ohnivo, slobodne, srdito a rozpaľovali sa poslucháči čím ďalej tým viac. I mne
         sa to začalo ľúbiť, hoci s tirádami a prázdnym rozdrapovaním sa niektorých dopredku sa
         tisnuvších rečníkov som uzrozumený a spokojný nebol. Vcelku v tom bolo predsa veľa pravdy.
         Keď sa takto dlhší čas dialo a nespokojné, nabité húfy ľudu hučali na ulici sťaby morské
         vlny, zavolal ktosi oblokom poschodia Ständehausu, aby šli na pomoc, že ich tam zatvorili.
         Na toto heslo, ktoré sa však nepotvrdilo a bolo len náhodilé alebo z omylu vypustené —
         alebo azda, a myslím, pravdepodobne schválne, demonštratívne pustené, ale iste
         ďalekosiahajúcich následkov, pohla sa tá nadurená mnohopočetná masa mladých odvážnych ľudí
         a v okamihu bolo počuť buch, trepot. Vyvalili dvere, vrútili sa do poradnej dvorany,
         dodrúzgali nevinné náradie, prísediacich rozprášili. A videl som rámy na oblokoch s
         praskotom lámať, obloky rinčať a čiastky náradia, nohy, operadlá z lavíc a stolcov von
         oknom lietať. Čo to a prečo to malo byť, to sa do mojej uhelnice nepratalo a čo to náradie
         previnilo, som uhádnuť nemohol. Item,
    <sup>
     [
     <a class="footnote" href="#ftn.id2586631" name="id2586631">
      223
     </a>
     ]
    </sup>
    stalo sa, lebo to vyžadovala náruživosť ľudskej nivočiacej povahy. Za týmto
         prepotrebným znamenitým činom si tumultuanti
    <sup>
     [
     <a class="footnote" href="#ftn.id2586643" name="id2586643">
      224
     </a>
     ]
    </sup>
    kus oddýchli, nastalo prímerie, a pretože môj čulý žalúdok tiež už po svojom
         spôsobe revoltoval, pobral som sa Glacom na obed.
    <sup>
     [
     <a class="footnote" href="#ftn.id2586655" name="id2586655">
      225
     </a>
     ]
    </sup>
   </p>
   <p>
    Po obede tiahli sme zase nazad. Hja, ale Viedeň, celá Viedeň mala už inšiu tvárnosť.
         Velikánske množstvo ľudu hemžilo sa po uliciach — nie s rázom a posunkami obchodnými,
         povšednými, ale ich výraz bol akýsi vyčkávavý, ba hrozivý a tok más valil sa oproti
         vnútornému mestu. Príduc do Panskej ulice, kam som sa s veľkou námahou a odvahou dostal a
         vyškriabal na jeden rožný kameň, skade som mal dosť voľný výhľad, bol som už veľkoleposťou,
         impozantnosťou udalosti náramne prekvapený. Kam oko zasiahlo, Panská a bočné ulice boli
         dupkom zastavené národom, že by mu po hlavách hore-dolu mohol behať. Na rohu Ständehausu v
         Granatierskej ulici stála stotina granatierov v svojich zázračných čiernych medvedích
         čiapkach. Jeden menší oddiel tých istých granátnikov stál pred vrátami stavovského domu,
         ktorý stál v mori ľudských tiel ako ostrov; dom bol zamknutý. Netrvalo dlho, ako som to na
         svoje zdravé oči videl, a miešajúca, pohybujúca sa a nespokojná masa ľudu ten oddiel v nej
         zavrznutých granátnikov začala tlačiť a sem-tam kolísať. Oni sa chudáci dosť vzpierali, ale
         náramnému tlaku povolili a točili sa sem-tam, vystúpiac zo svojich prísnych vojenských
         radov, čo však ľud len zabávalo. Keď sa toto všetko beztrestne mohlo konať, ľud išiel ďalej
         a zrážal vojakom z hlavy svetochýrne granátnické medvedie čiapky. Badal som, ako stískajúc
         zubami, s blýskajúcimi očami dvíhali si a dávali na hlavu pozrážané čiapky. Bolo im istotne
         pod prísnou pokutou zabránené použiť zbrane. Vtom bolo počuť dupot koní a arciknieža Albrecht
    <sup>
     [
     <a class="footnote" href="#ftn.id2586711" name="id2586711">
      226
     </a>
     ]
    </sup>
    sa blížil na čele ligotajúceho sa vojenského komonstva, raziac si priechod cez
         davy ľudí, prituľujúcich sa k domom. V masách nastalo strašné hulákanie. Hovorilo sa, že
         pri tej príležitosti by sa bol mal arciknieža Albrecht vysloviť akýmsi neslušným výrazom o
         zhromaždenom ľude. Ja som nepočul nič, ale toľko je isté, to som videl zblízka a zreteľne,
         že ako sa arciknieža na koni priblížil, ľudia na náprotivnom uhle domu, vystúpiac jeden
         druhému na plecia, začali lámať plagátové rámy a hodený kus dosky letel povetrím, šibnúc
         hlavu, vlastne trojrohý klobúk arcikniežaťa. On zvrtol koňa a popchol ho nazad a v tú
         chvíľu som počul živé komando: Marš, marš, rachot bubnov a zvuky trúb. Tušiac zlé následky,
         pobral som sa dolu. V mase nastal strašný pohyb, čo mohlo, krajom utekalo, ale tí v
         prostriedku boli ako zaklinovaní, keďže tí tam za nimi, nečujúc, netušiac, čo sa napredku
         deje, stáli prikutí ani čo by múr. Ja som ešte bol v behu cez Granatiersku ulicu, kade som
         bol prišiel, keď som už počul v Panskej ulici streľbu. To ma ešte väčšmi pohlo do skoku. A
         veru, bol zvrchovaný čas, lebo ledva som sa prešmykol pri tam stojacej granátnickej stotine
         a vyskočil na malom námestí za jej chrbtom na kopu stavebného dreva, už stotník kázal
         zatvoriť ulicu a velil strieľať. Ale bol taký ľudský, že pušky neobracali nadol do ľudu,
         ale strelili, ozaj len pre strach, do oblokov teraz prázdneho stavovského domu. Len tak
         rámy a tably trieskali a cvendžali, čo bol znak toho, že pušky boli veru ostro nabité.
   </p>
   <p>
    V Panskej ulici, kde som ja už, chvalabohu a vďaka svojim bystrým nohám, nebol, tam veru
         do oblokov nestrieľali. Prví šli pionieri a potom druhá pechota. Šli surmou, s nastoknutými
         bodákmi. Preľaknutý ľud sa tlačil napred, nakoľko pružnosť ľudských tiel stačila. Zadní,
         nevedomí, čo sa deje, stáli nepohnuto, a tak keď si vojsko náhlym atakom vymohlo pred sebou
         aký-taký priestor, strieľalo do toho stlačeného ľudského živého plota. Predesený stojac
         chvíľu na tom dreve a vidiac túto stotinu tak milosrdne do okien strieľať, nemyslel a
         neveril som, že by tie salvy v Panskej ulici boli šli naplno, to jest, že by ľudí boli
         postrieľali. Ale vtom sa otvorenou zase Granatierskou ulicou vlečie bez klobúka so
         zakrvavenou hlavou mladý, asi dvadsaťročný šuhaj, ako mi vyznal, kupecký tovariš. Mal hlavu
         šabľou až do kosti vyše ucha rozfaklenú. Ranu mu zadal pioniersky poddôstojník. No a tu som
         mal teda príležitosť využitkovať svoje chirurgické známosti prakticky a tam na mieste sa
         presvedčiť, že veru ten atak nešiel len na strach a do vetra, ale do ľudského živého mäsa.
         A tie tam padlé obete boli prameňom, žriedlom krvi, prelievanej potom potokmi dva roky,
         boli počiatkom hrdúsenia, šibeníc, prenasledovania, biedy, mizérie. Tento krvavý začiatok
         dal príležitosť tak mnohým papuliarom, krikľúňom, rozdrapovačom na pleciach zvedených a
         bláznov, pod plášťom slobody postupovať a koristiť, dal možnosť podeliť moc, sústredenú v
         jednom alebo v málo ľuďoch, medzi veľa štréberov, malých tyrankov, kráľov, hoci ten pohyb
         zmietol i mnohé skamenené nadužívanie a odporné otročenie ľudstva a vyniesol na svetlo
         ľudskú hodnosť i v najponíženejšom občanovi. Človek predsa nikdy nemá zabudnúť, že hoci je
         pre všeobecný poriadok jeden druhému podriadený, predsa ho vždy za rovnoprávneho brata
         treba považovať. A že jeden druhému nie je osudom predstavený ako človek, ale len ako
         úradník; na rováš svojho postavenia hrešiť nemá teda najmenšieho práva. Mladého chlapa som
         teda vzal, namočil som mu ručník do vody, ranu vyčistil, vyumýval, obviazal a potom som ho
         oddal pod opateru druhým, povolanejším.
   </p>
   <p>
    S čudným citom, rozochvený pobral som sa proti Spittelbergu. Celá Viedeň bola už
         rozpapraná ako rozbúrený mravečienec; behalo to ako bez hlavy jedno cez druhé. Na Glaci som
         už videl celý tábor vojska. Čo sa medzitým stalo na rozličných miestach, nejdem opisovať;
         toho by bolo priveľa, a jedine na to sa chcem obmedziť, čo som sám skúsil a videl. Na dôkaz
         cisárovej dobrosrdečnosti rozprávajú, že keď mu jeho vojenskí velitelia odporúčali do más
         ľudu strieľať, on sa mal vysloviť prostosrdečným viedenským dialektom: „Nur nit schiessen“.
    <sup>
     [
     <a class="footnote" href="#ftn.id2586863" name="id2586863">
      227
     </a>
     ]
    </sup>
    Rozčúlenosť obyvateľstva sa však ujímala neslýchane rýchlym spôsobom a
         rozprestierala sa celým mestom a na vidiek. Cestou z mesta, akoby bolo zo zeme vyrástlo,
         rozložené stálo vojsko rozličného druhu: peší, konníci a delostrelectvo.
   </p>
   <p>
    Príduc domov, sadol som si na posteľ a unavený telesne, ale ešte viac duševne videnými
         udalosťami, oprel som si hlavu o ruku a rozmýšľal som sem-tam o položení tohto rozbabraného
         veľkého mesta. Náš gazda, sediac v druhej izbe na truhle a omáľajúc fajku v zuboch, nedobre
         sa cítil, bol zronený: pokyvoval povážlivo hlavou. Schieszler prišiel proti obyčaji skoro a
         tiež omnoho bystrejšie dýchal. Keď prišla hodina nemeckej konverzácie, pobral som sa k
         môjmu Talianovi, ktorý býval značný kus cesty vo Favorittengasse. Celou cestou stretával
         som vojenské patroly, bystro pospiechajúcich ľudí, roznášajúcich na koňoch proklamácie a
         čítajúcich pánov, vôbec na všetky strany mimoriadne čulý ruch. Málokto sa staral o všedný
         obchod, všetko sa hnalo za politikou a veľká väčšina si ani neuvedomovala, čo je vlastne vo
         veci, ale jachala našťurganá za druhými a kričala za nimi. Mnohí z luzy vyzerali žiadaný
         čas, aby mohli podľa ľúbosti rabovať a ničiť ako večití nepriatelia poriadku a usadlosti.
         No vrelo to, vrelo na všetky strany a každý tušil, že prekypí, ako ráno už i tak kypieť
         začalo.
   </p>
   <p>
    Môj i tak chúlostivý Talian bol veľmi znepokojený. Pozorujúc ma zvedavým, plachým
         zrakom, opätoval dupkajúc krátkymi nôžkami: „A sí visse was, a sí wolle mir nit sage“,
    <sup>
     [
     <a class="footnote" href="#ftn.id2586923" name="id2586923">
      228
     </a>
     ]
    </sup>
    domnievajúc sa azda, že som i ja nejaký vodca pohybu a kandidát budúceho
         ministerstva. Nuž tešil som ho, ako som vedel, hoci som sám v svoje slová neveril. Po
         ledaby odbavenej hodine, ktorá viac záležala v uspokojovaní ako v učení, poberal som sa
         domov, brúsiac ešte po viedenských uliciach, a tu veru čím ďalej tým lepšie som spoznával,
         že toto naše fidélne mesto, ktoré sa mi idúcky k profesorovi-Talianovi zdalo naplašeným,
         teraz dostalo úplne strašnú, hrozivú tvár: krik, huk, vyhrážky a násilné skutky. Za pár
         hodín sa toto poslušné mesto zmenilo na ľúteho zvera, nadovšetko keď v to zarátame
         mnohopočetnú surovú, násilnú zberbu.
   </p>
   <p>
    Keď som sa obrátil domov, už začalo mrkať a diali sa veci ukrutné, neslýchané —
         neslýchané aspoň čo sa Viedne, cisárskeho sídla týka. Na oblohe zôkol-vôkol raz bližšie raz
         ďalej bolo vidieť ohnivú žiaru, dym; blízky, ďaleký hukot, búchanie, práskanie, zvonenie na
         poplach, behanie hasičov a síkačiek, patroly, všetko ako súdny deň: to horeli robotníkmi a
         luzou napadnuté fabriky a rozličné erárne staviská, najmä mýta na linajách. Tu zrazu, keď
         som vyšiel zákrutou, zasvieti sa predo mnou živou žiarou pred bránou Burgu: „Justitia
         regnorum fundamentum!“
    <sup>
     [
     <a class="footnote" href="#ftn.id2586983" name="id2586983">
      229
     </a>
     ]
    </sup>
    a tento pozlátený nápis ligotal sa ako hviezdy, ožiarený tým plameňom. Tá silná
         žiara pochodila z horiaceho plynu; to jest pred bránou stáli velikánske kandelábre s
         viacerými ramenami a lampami, tie kandelábre zlámali a plyn v trčiacej nahor cieve
         zapálili. Plyn plápolal vyše metra zvýše úžasne veselo. Aj živý plot s drevenými bariérami
         a takými istými mriežkami podpálený a vetrom hnaný plápolal a dym ťahal sa nízko nad zemou
         medzi stromoradím, dvíhajúc sa potom ďalej na krovy predného radu domov. Idem ďalej,
         počujem nešeredný vresk, buchot a streľbu. A to veru už nebolo ďaleko. Pri svetle teraz
         opísaného ohňa a niekoľkých horiacich plynových lámp už som mohol rozoznať hustý zástup
         kričiacich a boriacich sa ľudí pred cisársko-kráľovskými stajňami neďaleko svojej hospody.
         Ľud sa dobýjal do toho objemného staviska a jeho obyvatelia: panstvo, sluhovia, kočiši,
         paholci, nádenníci sa bránili. Pri tej príležitosti padla guľkou trafená pani istého
         profesora, ktorú muž náhodou tade viedol popod rameno.
   </p>
   <p>
    Najstrašnejšie však, čo som tento večer zakúsil, bolo pri jednom takom ohni živého
         plota. Tam ležal v krvi mŕtvy učeň s rozťatou lebkou; polovica lebky mu bola rozťatá a
         odškerená, mozog mu vymokal. Ako mi svedkovia vyprávali, stalo sa to len pred chvíľou.
         Letiaca husárska patrola, ktorej miznúci dupot koní sme ešte počuli, ako tadiaľto mihala,
         bola týmto chlapcovým výsmechom dráždená, a tu ho v letku krajný husár začiahol šabľou a
         bolo mu dosť, zamĺkol. Vidiac a čujúc zo všetkých strán túto strašnú trmu-vrmu, bral som sa
         ďalej a prišiel som do odľahlej, tmavej síce, ale tichej aleje, že konečne sa dostanem
         tadiaľto nepokušene domov. Urobiac niekoľko krokov, počujem divne a namáhavo fučať, ako keď
         voľakoho drhnú. No, či nazad, či napred? — Napred! A tu v pološere vidím silného chlapa, že
         sa s čímsi pasuje. A ešte som sa nemohol spamätať, čo to môže byť, už ležal stĺp s lampou
         pri mojich nohách; a ten, ako sa zdalo, rúče oblečený človek, ako po vykonanom dobrom
         skutku radostne a z plných pľúc si vydýchol. Musím vyznať, že som bol týmto hrdinským
         skutkom náramne prekvapený. Keď som sa ho pýtal, prečo to urobil, odchodiac odvetil: „A só“.
    <sup>
     [
     <a class="footnote" href="#ftn.id2587056" name="id2587056">
      230
     </a>
     ]
    </sup>
    A veru ani dnes ešte neviem, či to bolo potrebné pre dosiahnutie „slobody,
         rovnoprávnosti a bratstva“. Možno, že ten mešťan, za ktorého som ho držal, bol alebo
         tesárom alebo sklárom.
   </p>
   <p>
    Túto noc Viedenčania málo spali, a mnohí až zle. I my dvaja sme sa dlho zhovárali, a
         ťažení všakovými myšlienkami sme spali málo, i to nespokojne. Ráno 14. marca pošiel som
         podľa zvyku do nemocnice. Našiel som veľký počet študentov a s nimi zhromaždených
         asistentov a všakových hospitantov, ale prednášky — aspoň lekárske prednášky — neboli; ich
         miesto zaujalo rečnenie povolaných a nepovolaných cez noc narástlych politikov. Medzi nimi
         vyznamenal sa zručnosťou istý doktor Fischhof,
    <sup>
     [
     <a class="footnote" href="#ftn.id2587084" name="id2587084">
      231
     </a>
     ]
    </sup>
    ktorý ešte i pozdejšie začas hral značnejšiu úlohu v povstaní.
   </p>
   <p>
    Pretože, ako som to dostatočne skúsil už večer, i nocou sa diali a množili búrlivé
         výjavy, nivočenie, pálenie a druhé tomu podobné excesy,
    <sup>
     [
     <a class="footnote" href="#ftn.id2587114" name="id2587114">
      232
     </a>
     ]
    </sup>
    rozumnejší ľudia, a tak i univerzita, nahliadnuc, že sa musí urobiť koniec
         surovým výstupkom, a zakročenie sa najlepšie môže diať zase len mocou, pošlou zo samého
         ľudu, inteligencia všeobecne žiadala od vlády povolenie ozbrojiť študentov a meštianstvo,
         to jest žiadala národnú gardu,
    <sup>
     [
     <a class="footnote" href="#ftn.id2587132" name="id2587132">
      233
     </a>
     ]
    </sup>
    v to zahrnujúc i študentskú špeciálnosť, takrečenú légiu. Na znak
         mierumilovnosti všetci dobrej mysle, a na ich čele viedenské študentstvo, dostali sme biele
         stuhle, natiahnuté na ľavom ramene; rozdávali nám ich tu na klinike. Týmto pokojamilovným
         pásikom označení tiahli sme húfmi zo všetkých strán na univerzitu. Tam sa, pravda, len malá
         čiastka skorej došlých dostala do dvorany; druhá, veľká časť, obsypala bočné ulice —
         kdežeby, však nás mládeže bolo okolo šesťtisíc, nerátajúc v to profesorov, asistentov a čo
         k tomu patrí, a okrem toho, koľko bolo zvedavých pánov a paní, a nadovšetko zvedavých —
         slečien! Aby sa teda počúvať rečnenia dostalo nielen tým vnútri, v dvorane, ale i tým
         tisícom na ulici, rečnilo sa na viacerých miestach, ako na sudoch, stoloch, studniach atď.
         a ozývalo sa toho dosť a dosť na všetky strany a tie obľúbené, a veru už na strapce odraté,
         omlátené, ale vždy a vždy znovu tak štedro opakované patetické výrazy: „Meine Herren!
         Europa schaut auf Euch!“
    <sup>
     [
     <a class="footnote" href="#ftn.id2587178" name="id2587178">
      234
     </a>
     ]
    </sup>
    počuť bolo stereotypne vykrikovať. A každý ten solený a omastený, akoby
         novučičký nový výraz, bol sprevádzaný frenetickým tlieskaním a výkrikmi „Hoch! Hoch! Die
         Universität hoch!“
    <sup>
     [
     <a class="footnote" href="#ftn.id2587194" name="id2587194">
      235
     </a>
     ]
    </sup>
    Dosť bolo na tom, že Európa na nás fľochala, i keď mnohý zo zrna rečí ďalej ani
         nič nerozumel. Však tie ľahké zápalisté srdcia mladých ľudí ľahko bolo pár hodenými
         bombastickými frázami roznietiť, aby potom srdití rečníci pomocou tej vyžiadanej slobody,
         na chrbtoch Európou obdivovanej mládeže postupne na vrchol pyramídy, vladárenia, mohli
         vystúpiť. Len dvoch z tých horlivých rečníkov, čo Európe okuliare čistili, aby na túto
         mládež za slobodu horiacu mohla pohodlne pozerať, pripomeniem. Boli to dvaja spôsobní
         advokáti: Giskra
    <sup>
     [
     <a class="footnote" href="#ftn.id2587223" name="id2587223">
      236
     </a>
     ]
    </sup>
    a Bach. Neskoršie potom, keď už mnohí z tých volavších „hoch“ či už tak či inak
         zamĺkli, hľadela stará škamravá Európa na týchto dvoch ministrov, ako merali národom tú
         slobodu, bratstvo a rovnoprávnosť. — Vyberali sme im gaštany z ohňa!
   </p>
   <p>
    Pri dvore stál ešte všemohúci muž hladkej, zatvrdilej diplomacie, silnej vôle a
         nevšedného rozumu, knieža Metternich, svojho času prvý diplomat sveta; tam sa diali
         vyjednávania zástupcov ľudu a každý krok musel byť vydobytý čo najväčším namáhaním. A podľa
         starej skúsenosti sotva by to ešte i tak bolo išlo, keby ulica nebola vystúpila tak
         bezohľadne. Obyčajne to tak býva, že vladári nedávajú ľudu z uznania to, čo mu právom
         patrí, ale len vtedy zo svojho nadprávia popustia, bojac sa konečne, aby o všetko neprišli,
         keď sú k tomu nútení, keď už voda do úst tečie. Následkom týchto jednostajných vyjednávaní
         a trhovaní panovala v ľude neistota, nedôvera a odpor, a ak privolila vláda konečne k
         tomu-onomu, tu zase v ľude rástol apetít na viac, a považujúc ústupok vlády za slabosť, ľud
         stupňoval požiadavky.
   </p>
   <p>
    Metternich prinútený bezprestajným hlodaním odstúpil a hneď bol svet zaplavený pamfletmi
         o ministrovi, pred krátkym časom takom preslávenom. Kdejaký biedny čarbáčik ostril svoj
         vtip na padlom velikánovi a nemeškali, azda na svoje očistenie pred verejnosťou, za ním
         kamením lúčať ani jeho kreatúry, jeho pätolízači. A tak povstali tisíce a tisíce nejapných
         žartíkov a vtipov v obrazoch a textoch. Čím vyšší je predmet, tým väčšiu tôňu hádže pri
         zapadajúcom slnci.
   </p>
   <p>
    Bezprestajným, neúnavným tlakom na vládu a dvorné kruhy nespokojenci s doterajším
         systémom vladárenia predsa konečne vymohli utvorenie a ozbrojenie národnej gardy a légie, a
         tak teda po mnohých tých rečiach na univerzite a okolo nej prikročilo sa ku skutkom, a to
         najprv k podpisom. Zapisovali sme sa ako čížence, keď sa na lep hádžu, v celých čatách, na
         verejných miestach na vyložených hárkoch, my študenti do radov legionárskych, meštianstvo
         do radov národnej gardy a podpísaní hrnuli sme sa do mestského arzenálu, kde nás opatrili,
         môžem povedať, zväčša od francúzskej vojny vypočinutými, iste vážnymi starožitnými puškami.
         Ja som dostal takú pušku, čo už ozaj za to stálo. Bola to granatierska flinta, malému
         dlhému delu podobná; terajšia cintľavá malokalibrová manlicherka by sa celá, ako je, do nej
         bola spratala. Ramár, už sám osebe ražňu podobný, hrkotal v nej až radosť, remeň na nej
         chýbal. Keď som kukol do čiernej cievy, zdalo sa mi to hlboko ako morské oko. No ale hrdý
         som bol predsa na túto opachu. Touto už teda reku budem brániť slobodu, rovnoprávnosť a
         bratstvo! A pochytiac ťažký železný drúk na plece, bežal som s ním domov a dal som sa do
         škrabania hrdze, do čistenia a hladenia tohto pokladu slobody, rovnoprávnosti a bratstva, v
         čom mi náš gazda Michal Teufelsberger ako vyslúžený čarapár
    <sup>
     [
     <a class="footnote" href="#ftn.id2587329" name="id2587329">
      237
     </a>
     ]
    </sup>
    statočne a s dokonalou vycibrenosťou bol na pomoci. A hneď za mnou dovliekol
         môj súdruh Tálasy tiež takú červenú nestvoru, na posmech zahrdzavenú, a aj tú sme šúchali,
         škrabali, až z nás pot tiekol. Hoci nášmu Teufelsbergerovi, ako človeku postavenému v
         cisárskej službe, bol celý pohyb proti vôli, predsa pamätajúc na svoj vojenský život a
         poctený našou neohraničenou dôverou, nám i tým preukázal značné služby na našej novej
         dráhe, že nás v prázdnych hodinách muštroval v zaobchádzaní so zbraňou, v tempách, slovom
         vo všetkých vojenských chmatoch a činoch prostého chlapa natoľko, že sme sa my veru už za
         krátky čas vedeli s hlavou do povaly vystretou na päte krútiť a štrng-brng bijúc na zbraň a
         mykajúc ňou zľava napravo a zase naopak, kráčať, behať napred, nazad, šťurgať, pichať,
         nohou dupkať, patróny ohrýzať
    <sup>
     [
     <a class="footnote" href="#ftn.id2587373" name="id2587373">
      238
     </a>
     ]
    </sup>
    — vtedy sme museli mať ešte dobré zuby, teraz už ani toho netreba. Velenia,
         kriku v izbe bolo dosť, nechýbalo len to, aby sme strieľali: no ale našťastie nábitok sme
         ešte nemali. Ale pichať, oj, to sme už strašne vedeli. Teufelsberger nás chválil.
   </p>
   <p>
    Doručením pušiek sme však ešte neboli organizovaní. Bola to len bezčlánkovitá nevedomá
         hŕba zle ozbrojených ľudí, bez vodcov, bez veliteľov a nevycvičená. Zišli sme sa teda my
         legionári na svojich určitých miestach, na univerzite, polytechnike, akadémii, po školách,
         aby sme sa ako-tak usporiadali. My medici — ja som prišiel do prvej kompánie — volili sme
         si za stotníkov našich obľúbených profesorov. Naša prvá kompánia si volila profesora Jozefa
         Škodu, ktorási iná kompánia si volila výtečného anatóma profesora Hyrtla atď., ale nedlho
         stáli títo páni na čele sebe prideleným kompániám, o čom sa zmienim pozdejšie.
   </p>
   <p>
    Bolo to všetko, celá táto branná moc, v embryonálnom stave, a predsa už ako taká bola
         povolaná zakročiť pri vzburách a čumách nespokojného proletariátu.
    <sup>
     [
     <a class="footnote" href="#ftn.id2587436" name="id2587436">
      239
     </a>
     ]
    </sup>
    A pošťastilo sa jej to prekaziť obyčajne bez prelievania krvi, viac dôraznými
         rečami. Nedočkavosť ohnivých mladíkov, hoci ešte nevycvičených, bola veľká. Štúdiá prestali
         a nastali na všetky strany execírky, na ktoré nám určili vycvičených poddôstojníkov zo
         strany cisárskeho vojska a okrem toho mali sme dosť príležitostí, najviac nočnou hodinou,
         ukázať svoju smelosť a vojenskú drezúru pri poplachoch rozličného druhu. Prvé dni tohto
         môjho vojenského ťaženia dokázala mi moja granatierska puška, že ona nesedí na svojom
         starom obvyklom pleci. Pravdaže, ešte mi vždy chýbal remeň, zato mal som na tom mieste
         ošúchaný kabát a pod kabátom to bolo ešte horšie: omälo mi moje chudé, kostnaté plece,
         dostal som hnojavo krvavé vredy na odranej koži, a predsa, stískajúc zubami, nosil som tú
         nestvoru na zapálenom, zapuchnutom pleci. Darmo je, keď chceš byť junákom a Európa hľadí na
         teba — nuž trp!
   </p>
   <p>
    Ako som riekol, ledvaže sa puška, ozrutná mušketa,
    <sup>
     [
     <a class="footnote" href="#ftn.id2587492" name="id2587492">
      240
     </a>
     ]
    </sup>
    zohriala na mojom pleci, už sme boli, to jest my, naša prvá kompánia, vyslaní
         patrolovať. Ale kade sme šli, prišli sme už na chladné zboreniská a pohoreniská. Tak
         napríklad na Mariahilfer linaji bolo mýto v hroznom spustošenom stave, obyvatelia sa
         rozutekali, a čo z nich ostalo, bedákalo nad rumami podrúzganého náradia, nad perím
         rozpáraných perín vetrom roznášaným, nad mrvami roztrepaných okien a nad popolom a uhlím
         spálených predmetov. Podozrivé osoby, ktoré sme tu našli kutajúce v hŕbach, sme hlavňami
         pušiek, vzdorujúcich i šteklením bodákov, rozprášili. Obíduc viacej takýchto
         poľutovaniahodných miest, mal som príležitosť vidieť rozuzdenú surovosť.
   </p>
   <p>
    Druhý deň, 15. marca, šiel som do smrtnej komory Všeobecnej nemocnice obzrieť mŕtvoly
         padlých a tu uložených obetí. Bolo ich tu šestnásť. Či a koľko ich inde mohlo byť, to
         neviem. Medzi nimi bol i technik, žid Spitzer, o ktorom sa tak mnoho hovorilo, rečnilo a
         písalo, že on zahynul ako prvá obeť slobody. Áno, pravda je, on zahynul, ako i tí druhí
         zahynuli, ale svojou vôľou ako junák sotva, a osmeľujem sa rozumkovať, že keby tento
         Spitzer bol tušil, že tam budú strieľať, a bol by mal možnosť bokom ufujazdiť, bol by
         ufujazdil tak, ako som i ja ufujazdil. Môžem teda predpokladať, že sa to stalo úplne proti
         jeho vôli. Videl som tam telo chlapa s nespočetnými ranami, zapríčinenými zväčša bodákmi.
         Mal to byť údenársky tovariš. Prsia a brucho jeho mohutného tela boli posiate pichnutými
         ranami. Ako mi vyprávali, on lampovým stĺpom, aký toť vyvalil ten meštiansky junák vtedy
         večer v mojej prítomnosti, ovalil majora tak silne, že sa naskutku z koňa skydol. Pribehli
         vojaci, a doňho. Údenár v úzkostiach skočil z mosta do hradobného jarku, lebo vtedy ešte
         vnútorné mesto zôkol-vôkol bolo obohnané hradbami, takrečenými baštami, a tuto hlbokou
         priekopou. Tam strelili za ním z mosta, druhí však spustiac sa dolu do priekopy, vysadenej
         stromami a opatrenej peknou cestou, údenára streľbou zroneného tak strašne potom bodákmi
         dopichali. Medzi mŕtvymi boli aj robotníčky i chlapci, ako sa komu dostalo, keďže šable,
         bodáky a guľky nevyberali.
   </p>
   <p>
    Ešte jedna z krátkych epizód, akých som viac v krátkom čase skúsil, nech slúži na
         osvetlenie vtedajších časov toho mesta, volaného „das gemütliche Wien“
    <sup>
     [
     <a class="footnote" href="#ftn.id2587582" name="id2587582">
      241
     </a>
     ]
    </sup>
    a nech je dôkazom toho, ako zrazu sa krotký ináč ľud tak zmeniť môže. Nie
         všetci síce. Veľká väčšina i teraz s tým nezvyklým počínaním nesúhlasila, ale podľahla
         veľmi čulej reskírujúcej menšine, a my, ohnivá nerozvažujúca mládež, boli sme nástrojom v
         rukách smelých politických podnikateľov. Nás tisli dopredku, a my s ohňom a ochotne ženúc
         sa do veci, mastili sme kolesá štréberom na želaný postup. — Vrátiac sa z patrolovania
         domov, spal som ako zabitý. Vtom ma náš Teufelsberger zobudí, že zvonia a bubnujú na
         poplach a tu nablízku že je surma. Poskákali sme do háb a pochytiac pušky, vybehli sme na
         ulicu. Tam blčali fakle a zbehnutý ľud hučal a hulákal. Okolo kláštora arménskych mechitaristov
    <sup>
     [
     <a class="footnote" href="#ftn.id2587618" name="id2587618">
      242
     </a>
     ]
    </sup>
    zbehnutý bol nepokojný ľud, kričali, volali, aby kníhtlačiarsky címer z
         kláštora zdriapali. Na porozumenie veci musím podotknúť, kto boli tí mechitaristi a čím sa
         udržiavali. Boli to zjednotení Arméni, to jest katolíci so službami božími v ich
         materinskej arménskej reči, bradatí, pekní mnísi v červenom mundúre, s klerikmi a
         patriarchom. Chovanci tohto kláštora potom zväčša prešli na východ za svojím povolaním.
         Títo ctihodní mnísi sa tu usadili už asi pred pol druha sto rokmi,
    <sup>
     [
     <a class="footnote" href="#ftn.id2587646" name="id2587646">
      243
     </a>
     ]
    </sup>
    podporovali ich azda i z politických ohľadov a povolili im tlačiť náboženské
         spisy, ale len vo východných rečiach. Pomaly tlačili náboženské spisy i v rečiach tuná
         bežných, až to prešlo i na nenáboženské predmety bez rozdielu. Ináč to bol rád bezúhonný,
         vážny a nestál nikomu v ceste. Ja som rád navštevoval ich služby božie už i preto, že boli
         v mojom susedstve, ako i pre ich velebnú formu, napríklad keď ich odbavoval patriarcha,
         starec so šedivou bradou, pri asistencii počerných bradatých šumných mníchov pod zlatou korunou.
    <sup>
     [
     <a class="footnote" href="#ftn.id2587673" name="id2587673">
      244
     </a>
     ]
    </sup>
    Vôbec som ich rád videl, hoci som ich reči nerozumel. To sa však rozumie, že
         oni dobre vedeli po nemecky, latinsky a mnohé druhé jazyky. Pod touto novou slobodou
         vzbudilo nenávisť, že sa títo mnísi tak dobre opatrujú a vraj domorodým bezprávne chlieb
         odoberajú. Nahuckaný ľud, najmä tlačiari, obľahli kláštor a s nešeredným krikom žiadali
         zničiť tlačiareň. Ako sa z predošlých prípadov pri zničených fabrikách dalo súdiť, zastihne
         i tlačiareň ten istý osud.
   </p>
   <p>
    Naši ozbrojení legionári dobehúvali zo všetkých strán, dochodila i garda, ale to bolo
         ešte všetko málo proti tej mase ľudu. To sme videli, že nápadom nevykonáme nič, leda to, že
         nás kladivami a železnými dýkami rozprášia, čo by predsa bol býval veľký posmech. A tak sme
         sa ako had pomedzi hučiacu masu a stenu kláštora ťahali, chrbát si zabezpečili a silnú
         pozíciu zaujali. Potom sa jeden dobrými pľúcami obdarený oddal na krátke, ale korenisté
         rečnenie, v ktorom im vysvetľoval, že je to nie sloboda, keď ju druhému berieme; že keď sa
         firma na čeľusti kláštora zdá byť kameňom urážky, aby ju zosňali. Pristali na to, dotrepali
         čochvíľa silné rebríky, pristavili ku stene a my sme im ich ochotne pridŕžali. S veľkým
         pátosom zhodili veľkú dosku s nápisom na zem, tam ju na márne kusy roztĺkli a rozišli sa
         pomaly domov. Keď sme takto videli kláštor zachránený, my ostatní poberali sme sa spokojní
         s výsledkom domov. Na druhý deň som bol za rána u mechitaristov v tlačiarni. Tam bolo
         ticho, nerobili. Ale mi rozprávali, ako sa v noci mnísi pod tou surmou správali. Kláštor
         bol pozatváraný a všetci boli zhromaždení vo veľkej dvorane. V samom prostriedku stál
         okrúžený mníchmi starý patriarcha, okolo neho väčší-menší chovanci, pokraj kruhu
         zbraneschopní mnísi, ale nie s modliacou knihou a pátrikmi, ale za pásom handžár a či jatagán
    <sup>
     [
     <a class="footnote" href="#ftn.id2587729" name="id2587729">
      245
     </a>
     ]
    </sup>
    a v rukách pištole, a len čo by sa boli napádatelia dnu vodrali, bola by ich
         táto odhodlaná junácka čata škaredo privítala. A tak veru za šťastie bolo treba považovať,
         že strhnutá doska vystačila ukojiť náruživosť pomýlených ľudí.
   </p>
   <p>
    Ešte nádobno spomenúť, že keď sme v okolí univerzity my legionári už ako-tak na stotiny
         podelení stáli — bolo nás medikov s farmaceuty, veterinármi a s pár evanjelickými
         bohoslovcami, ktorí sa k nám pridružili, šesť kompánií. Keď sme teda 15. marca predpoludním
         stáli vo voľných radoch, čakajúc na dispozíciu, rozniesol sa chýr, že prišli Uhri z
         prešporského snemu,
    <sup>
     [
     <a class="footnote" href="#ftn.id2587765" name="id2587765">
      246
     </a>
     ]
    </sup>
    a to asi sto päťdesiat jurátov a na ich čele Kossuth,
    <sup>
     [
     <a class="footnote" href="#ftn.id2587784" name="id2587784">
      247
     </a>
     ]
    </sup>
    Batthyáni
    <sup>
     [
     <a class="footnote" href="#ftn.id2587799" name="id2587799">
      248
     </a>
     ]
    </sup>
    a mnohí iní, pozdraviť legionárov a uchádzať sa u kráľa Ferdinanda o
         ministerstvo a vôbec o svoje staré slobody. A prišli a prešli vedľa našich radov, vítajúc a
         vítaní súc s veľkým hukom a éljen-volaním. Kossuth nás oslovil, fulminantne
    <sup>
     [
     <a class="footnote" href="#ftn.id2587826" name="id2587826">
      249
     </a>
     ]
    </sup>
    rečnil, a dostal aj odpoveď. Juráti v národnom kroji so šabľami nám na znak
         srdečného pozdravu nadšene šermovali po našich nastrčených bodákoch.
   </p>
   <p>
    Celá garda, ako i naša légia, čo sa týkalo obleku, bola veľmi strakavá a to vystúpenie
         oku vonkoncom nelichotilo, a preto sa začalo živo agitovať o rovnošatu týchto čiat a najmä
         zavádzali sa zbierky, na čo majetnejší, pretože väčšina legionárov to na svoje útrovy
         nemohla urobiť, ba hen i pri dvore — prispievali. Nohavice, kabát, klobúk stáli jedno s
         druhým dvadsaťštyri zlatých. Oblek to bol dobre volený, jednoduchý, ale malebný. Klobúk kalabrijský
    <sup>
     [
     <a class="footnote" href="#ftn.id2587852" name="id2587852">
      250
     </a>
     ]
    </sup>
    so širokou partou, hore vyhnutou na ľavom boku a tam pripevnenou
         žlto-čierno-červenou kokardou.
    <sup>
     [
     <a class="footnote" href="#ftn.id2587869" name="id2587869">
      251
     </a>
     ]
    </sup>
    Tu za vyhnutou partou holengalo sa čierne pštrosie pero. Na kužeľovitej čiapke
         klobúka s plochým vrchom nad čelom číslo kompánie a litera fakulty, napríklad
    <span class="emphasis">
     <em>
      M
     </em>
    </span>
    = medik,
    <span class="emphasis">
     <em>
      J
     </em>
    </span>
    = jurista,
    <span class="emphasis">
     <em>
      T
     </em>
    </span>
    = teológ,
    <span class="emphasis">
     <em>
      P
     </em>
    </span>
    = filozof,
    <span class="emphasis">
     <em>
      A
     </em>
    </span>
    = akademik,
    <span class="emphasis">
     <em>
      P
     </em>
    </span>
    = polytechnik, a ešte i
    <span class="emphasis">
     <em>
      G
     </em>
    </span>
    = gymnazisti, čo
         väčší boli. Moja kompánia mala nad I. (prvá kompánia)
    <span class="emphasis">
     <em>
      M
     </em>
    </span>
    . Boli to dosť
         veľké postriebrené blýskavé odznaky. Kabáty boli z tmavomodrého súkna, s tuhým stojacim
         golierom. Na pleciach na pohodlnejšie nosenie pušky boli po jednom šúľku, hrúbky malého
         prsta, riedke gombíky v jednom rade, polookrúhle, z tmavej kosti. Nohavice tmavosivé.
         Remene na pušky, na tašky a pri dôstojníkoch na šabliach — čierne. Dôstojníci v službe
         nosili bielu hodvábnu šerpu s červeným pásom. Bubeníci a legionárski hudobníci mali
         pštrosie perá a biele šúľky na pleciach. Tento kroj, ako v jednotlivých prípadoch tak v
         celku, bol modestný
    <sup>
     [
     <a class="footnote" href="#ftn.id2587945" name="id2587945">
      252
     </a>
     ]
    </sup>
    a príjemný a dobre zodpovedal potrebám vkusu. Šerpu, kabát a klobúk som pri
         založení Matice slovenskej tam uložil ako teraz už ozaj zriedkavý, zaujímavý predmet; nuž
         ale barbarizmus, teraz patriotizmom nazvaný, ho vydal napospas moliam.
   </p>
   <p>
    Celá národná garda dostala za veliteľa generála grófa Hoyosa a légia jemu podriadeného
         veliteľa grófa Colloredo-Mansfelda.
    <sup>
     [
     <a class="footnote" href="#ftn.id2587970" name="id2587970">
      253
     </a>
     ]
    </sup>
    Nezadlho zatým, ako nám stvorili týchto dvoch veliteľov, prišiel rad na mňa s
         druhým kamarátom ísť k Hoyosovi na ordonanc, bez toho, žeby mi čo len najmenšie boli
         povedali, akú ja tam vlastne budem mať povinnosť. Zobrali sme teda pušky na plecia, bez
         inších odznakov okrem I a M na vysokom klobúku, rečenom cylinder, a šli sme na hrdý byt
         nášho veliteľa. Práve sedel asi o štvrtej popoludní pri obede, keď sme sa mu puškami
         ozbrojení vrútili a postavili ku stolu. Vyvalil na nás oči, mysliac azda, že sme ho prišli fizilírovať.
    <sup>
     [
     <a class="footnote" href="#ftn.id2587995" name="id2587995">
      254
     </a>
     ]
    </sup>
    Až potom sa mu vyjasnila tučná tvár, keď sme sa ho služobne a presne spýtali,
         že sme sa ako ordonanc prišli ohlásiť, či nám nemá čo rozkázať. Usmejúc sa hodil rukou, že
         veru nemá čo, žeby sme sa len ráčili domov ustávať, čo sme my, zvrtnúc sa, aj urobili.
   </p>
   <p>
    Obchod v celej Viedni spal a robotníci sa bez práce prechádzali so zástavami v
         procesiách, húfoch bez prestania hore-dolu. Ale jesť sa chcelo, keď sa i nerobilo, a tu,
         aby mesto nebolo molestované, ba aby rabované nebolo, muselo sa starať, aby proletariát mal
         čo jesť, a aby to nebolo celkom zadarmo, dali im na čas ozaj celkom nepotrebné roboty —
         cesty, jarky kopať, len aby bolo; pri čom sa robotníci pramálo namáhali. Dosiahnutie týchto
         prác, vôbec dosiahnutie chleba, museli študenti, títo bratia, ako nás robotníci a my ich
         navzájom bratmi a sestrami volali, vyprostredkovať pri meste, čomu sa mesto, pravdaže,
         netešilo, ale aby vyhlo horšiemu zlu, muselo povoliť. Následkom toho bola oddanosť
         proletariátu ku vďačným študentom nemalá a vplyv študentov na robotníkov značný. A to tak
         ďaleko šlo, že keď jednotlivého legionára stretla celá hromada vzbúrených proletárov, s
         výkrikmi „Hoch die Universität!“ čiapky dohora vyhadzovali a zástavy pred nimi klonili. A
         potom nemala hrdosť zápalistých mladíkov rásť!
   </p>
   <p>
    Nocte pluit tota redeunt spectacula mane,
    <sup>
     [
     <a class="footnote" href="#ftn.id2588053" name="id2588053">
      255
     </a>
     ]
    </sup>
    i tu sa zase špektákle opakovali. 16. marca sme boli povolaní zase na
         univerzitu, aby sme svojou prítomnosťou demonštrovali. Dlho sme stáli rozostavení po
         uliciach, do zunovania a lační. Tu potom v cisárskom konvikte pri univerzite nám rozdávali,
         na čie účty, neviem, víno a bochníky. Keď sme porciou — ja som náhodou dostal dve dávky
         vína — boli oblažení, tiahli sme na svoje miesta. Zo samopaše a pre lepšie pohodlie vopchal
         som bochník — berdó rečený — na bajonet a zhováral som sa a žartoval s kamarátmi. Na čele
         našej stotiny stál náš profesor Škoda so šabľou, čo mu ozaj veru pristalo ako psovi piata
         noha, ale stál a držal akúsi tupú hrdzavú šabľu pri pleci. Vtom strhne sa živý pohyb,
         behanie našich veliteľov a vojenských vyšších dôstojníkov a neďaleko bolo počuť
         veľatisícové volanie „Vivat! Vivat!“
    <sup>
     [
     <a class="footnote" href="#ftn.id2588093" name="id2588093">
      256
     </a>
     ]
    </sup>
    — že nás vraj ide sám cisár na koči navštíviť. My sme sa napochytre, ako sme
         len mohli, postavili dobre do radov a puškami pri hrmení bubnov sme ho pozdravili. Áno, on
         to bol s arcikniežaťom Francom Karlom.
    <sup>
     [
     <a class="footnote" href="#ftn.id2588108" name="id2588108">
      257
     </a>
     ]
    </sup>
    Kone mal vypriahnuté a koč ťahali a tískali študenti a profesori. Cisár sa nám
         vľúdne na všetky strany i rukou, i hlavou klaňal.
   </p>
   <p>
    V tom okamihu sa za mnou smejú a niekto, upozorňujúc ma na môj bodák, búšil ma do
         chrbta. A to, čo potom všeobecný smiech zapríčinilo, bol bochník, napchnutý na bodáku. V
         náhlosti som naň zabudol, a tak som s ním celkom správne a strunisto podľa Teufelsbergerom
         mi dopriateho cviku cisárovi prezentíroval.
    <sup>
     [
     <a class="footnote" href="#ftn.id2588143" name="id2588143">
      258
     </a>
     ]
    </sup>
    Aspoň sa očividome presvedčil, že jeho statní legionári majú chleba.
   </p>
   <p>
    Keď nás cisár opustil, obhŕkli sme ešte raz univerzitu, kde nám ešte pár rečníkov
         stačilo peknými frázami opakovať, že pre naše príkladné držanie celá Európa na nás hľadí.
         Už sme sa mali rozísť, keď zase skrsol v mase hrmotný pohyb. Bol to nešťastný detektív,
         špiceľ, ktorý tam nos vstrčil, kde mu zle odplácali, a ktorého tam, na jeho nešťastie,
         poznali. Chudák, bledý bol ako stena a triasol sa ako osika, mysliac istotne, že ho tam na
         najbližší klinec zavesia, hoci ho nikto neurazil. Nuž ale pokute, a vtipnej, štipľavej
         pokute, neušiel. Čochvíľa, čertvie skade, dotiahli žlto-čierny policajný vozík s oblôčkami,
         aký upotrebúva jašo na lapanie psov. Pretože to bol špiceľ a špiceľ je pes a vyzvedač, tak
         ho vtrepali do tej klietky a dva somáre ho viezli. Popri klietke či vozíku kráčali dlhými
         radmi legionári, vyvolávajúc, že vezú špicľa, temer po celom vnútornom meste, na veľkú
         veselosť obecenstva. Ten chudák, skrčený, v neistote dunčal v klietke, dumajúc, aký to bude
         mať koniec, a potil sa od strachu. Po dlhšej prechádzke ho celkom umoreného vypustili.
   </p>
   <p>
    Zbierky na rovnošatu légie sa darili a už vždy viac a viac zašatených legionárov
         vychodilo na ulicu a šuhaji sa opreteky cvičili v zbrani a iných vojenských tempách, a tým
         celok dostával pekný jednotný ráz. Pravda, z druhej strany platilo to: inter arma silent musae,
    <sup>
     [
     <a class="footnote" href="#ftn.id2588199" name="id2588199">
      259
     </a>
     ]
    </sup>
    a to: togam saga commutarunt.
    <sup>
     [
     <a class="footnote" href="#ftn.id2588208" name="id2588208">
      260
     </a>
     ]
    </sup>
    Neslúžili sme viac múzam, ale slúžili sme Marsovi
    <sup>
     [
     <a class="footnote" href="#ftn.id2588218" name="id2588218">
      261
     </a>
     ]
    </sup>
    a boli sme vyhodení z nášho kruhu povolania na celkom druhú, nám neprimeranú
         dráhu. Ale ani zďaleka nemysliac na to, s hrdosťou sme sa podriadili týmto časovým
         požiadavkám, keďže Európa hľadela na nás.
   </p>
   <p>
    Dňa 17. marca nastala slávnosť pochovania padlých, v nemocnici vystavených, k čomu sa
         pri tom veľkom množstve účastníkov a zvedavého diváctva chystala veľká paráda. To sa samo
         sebou rozumie, že sme my legionári pri tejto slávnosti zastávali vážnu úlohu. Išiel voz za
         vozom s mŕtvymi, vencami obsypanými, s takým obdivom, že si azda mnohý z exaltovaných
         mladíkov žiadal byť pri toľkom účastenstve vozeným martýrom. Mne sa tiež dostalo cti, že
         som mohol kráčať pri jednom voze zabitých so svojou, už teraz dokonale vyleštenou
         granatierskou puškou. Pochod sa poberal zo Všeobecnej nemocnice Glacom a potom dlhočiznou
         Mariahilf-Strasse, cez linaj von na cintorín. Už bolo podvečer, keď sme sa vrátili domov.
   </p>
   <p>
    Rabovanie, pálenie, vôbec surové excesy v predmestiach a aj na vidieku už prestávali, za
         čo bolo ďakovať zakročeniu vojska a gardy, ale najviac legionárom, a ešte slabo síce, ale
         predsa obchod a povšedné práce prichodili do koľaje. Rozčúlenosť však neprestávala,
         rozpaľovaná vždy znovu a nanovo novými výjavmi na politickom obzore. A ako tu vo Viedni,
         dialo sa to po celej rakúskej monarchii. Výbuchy na všetky strany, zvlášť vo väčších
         mestách sa opakovali.
   </p>
   <p>
    Podľa našich terajších pochopov zachádzanie vlád a vladárov s prirodzenými mravmi,
         obyčajmi a zvykmi poddaného ľudu bolo nemiestne, smiešne, ba pohoršlivé. Tak napríklad
         fajčenie bolo považované ako neslušné a v mnohých prípadoch i trestané, smrkanie tabaku,
         tabačnice boli pri najvyšších vrstvách pri dvore v obyčaji, ale predsa oboje, smrkanie a
         fajčenie, spočívali na jednom a tom istom základe. Čo sa týka fajčenia, to bolo také
         urážlivé, že pri vojenských strážach mimoidúci fajky alebo cigary z úst vyťahovať museli,
         ak sa inzultom stráže, alebo uväzneniu, alebo ešte horšiemu nechceli vystaviť. Tento
         detinský zákaz pri toľkých na všetky strany rozostavených strážach bol pre fajčiace
         obecenstvo nadmier nepohodlný. Cez cisársky hrad sa už absolútne fajčiť nesmelo. Keď raz
         kupec Jozef Puschmann z Banskej Bystrice, baviac sa po svojich obchodných záležitostiach
         kdesi na viedenskom predmestí blízo línie, si chutnal na fajke, zahriakol ho bagančoš zo
         Stáray-pluku na stráži pri akomsi sennom sklade, že dolu s fajkou, že neslobodno fajčiť!
         Puschmann sa vyhováral, že je to už von z mesta. „Olis ans!“
    <sup>
     [
     <a class="footnote" href="#ftn.id2588316" name="id2588316">
      262
     </a>
     ]
    </sup>
    odpovie neúprosný bagančoš. Upozornený týmto nemeckým dialektom a modrými
         výložkami vojaka, pýta sa ho chytro Puschmann: „A skade ste vy, zemko?“ A zemko na to hneď
         inším, celkom inším, natešeným hlasom odvetí: „Ja som, prosím ponížene, z Kynceľovej.“ —
         „No a ja z Bystrice,“ odpovie mu Puschmann. A tak v najkrajšej priateľskej nálade rozišli
         sa dvaja zemkovia a Puschmann ukrútil sa zase do dymu svojej obľúbenej fajky. A tak to bolo
         i s vlasmi a bradami. Najmä brady s fúzmi boli nenávidené a tí, čo ich nosili, podozriví slobodáši,
    <sup>
     [
     <a class="footnote" href="#ftn.id2588345" name="id2588345">
      263
     </a>
     ]
    </sup>
    a preto ich bolo aj málo vidieť. Výnimkou boli prostí vojaci a husárski
         dôstojníci. Ináč všetko, čo páchlo inteligenciou a vzdelanosťou, dvoranínstvom a
         slušnosťou, sa holilo, najviac ak si na lícach, po kútiky úst taký nepekný vlasatý háčik
         nechali. Tu zase všeobecne uhorská šľachta výnimku tvorila, keďže o nej i tak chýr išiel
         ako o rodených nespokojencoch. Jeden pluk kyrysníkov (valonských?) mal práve to
         privilégium, že si smel celý, teda i mužstvo, tváre holiť, a k tomu mal i tú výhodu, že
         smel na námestí Burgu
    <sup>
     [
     <a class="footnote" href="#ftn.id2588368" name="id2588368">
      264
     </a>
     ]
    </sup>
    verbovať a cez Burg s hudbou mašírovať. Toto bolo odmenou za to, že cisára
         Ferdinanda II.,
    <sup>
     [
     <a class="footnote" href="#ftn.id2588382" name="id2588382">
      265
     </a>
     ]
    </sup>
    postaveného v úzkostiach obľahnutia, vyslobodil. Dlhé vlasy nosili len niektorí
         maliari, blázni a veľmi podozriví borcovia s predsudkami.
   </p>
   <p>
    Tieto tu vypočítané úzkoprsosti po marcových prevratoch prestali a veselo to bolo
         pozerať, ako obecenstvo, doháňajúce zameškané, vypúšťalo ulicami celé oblaky dymu a na
         vyholených dôstojníckych, úradníckych a filisterských tvárach rozprestierali sa kaderavé,
         rôznofarebné strniská. A na tejto prostej, samo sebou sa rozumejúcej i prirodzenej veci si
         ľudia ako na veľkom výdobytku mnoho zakladali. I nášho Teufelsbergerova rapavá tvár
         zachodila hustým strniskom a podobala sa kefe na čistenie blata.
   </p>
   <p>
    Nuž fúzy a fajčenie dohánu by už bolo bývalo voľné, ale pretože légia bola utvorená
         nielen na parádu, lež musela podujať ako únavné tak i nebezpečné výkony, naši stotníci,
         posiaľ zväčša pokojamilovní profesori, nedržali to za primerané, za kompatibilné
    <sup>
     [
     <a class="footnote" href="#ftn.id2588434" name="id2588434">
      266
     </a>
     ]
    </sup>
    svojmu povolaniu a zložili túto hodnosť. My, prvá kompánia, volili sme miesto
         profesora Škodu zo svojho stredu nášho päťročného medika, môjho spolužiaka Herrmanna,
         Moravana — pekného pobelavého, kučeravého, vysokého, pekne urasteného šuhaja. — Profesor
         Jozef Hyrtl, veliteľ ktorejsi druhej stotiny, poďakoval sa za tú veľkú jemu dopriatu
         hodnosť, ako jej dokonca nehodný, znamenitým rozmarným prípisom. Ako v anatómii, tak bol
         znamenitý i vo vtipnej štylistike. V svojom prípise uvádzal i to, že ako by on nehodný,
         ktorý keď počul rachotiť prvý bubon, utiahol sa do spálne, na čelo smelej junáckej mládeže
         postaviť sa opovážil! A tak teda i v tom pomere sa légia reorganizovala a rozhodnejšie, ale
         i nerozvažujúce elementy vychodili navrch.
   </p>
   <p>
    Nespokojenci pri vláde súrili. Vláda vyhybovala a keď demonštráciami donútená predsa
         povolila, predáci považujúc to zase za slabosť vlády, požadovali vždy viac a viac. Pritom
         vykúrili Ligurianov
    <sup>
     [
     <a class="footnote" href="#ftn.id2588482" name="id2588482">
      267
     </a>
     ]
    </sup>
    a rozprášili mníšky a vynútili u vlády, že sa tieto rády, ako i jezuiti, do
         Rakúska nesmú viac navrátiť. Vidiac to starý arcibiskup Milde
    <sup>
     [
     <a class="footnote" href="#ftn.id2588503" name="id2588503">
      268
     </a>
     ]
    </sup>
    a bojac sa, že sa takto i voči druhým náboženským rádom bude pokračovať, podal
         mnohými mešťanmi podpísaný prosbopis pred cisára, aby nebezpečný dekrét odvolali. To sa
         nestalo, zato však dostal arcibiskup 1. mája náramnú mačacinu.
    <sup>
     [
     <a class="footnote" href="#ftn.id2588526" name="id2588526">
      269
     </a>
     ]
    </sup>
    Mala sa opakovať i druhý deň, ale vtedy staručký Milde sa už bol odpratal; aby
         však ľud nebol bez zábavy, zamačacili ešte druhým, od nich nenávideným osobám, napríklad
         ministrovi Ficquelmontovi
    <sup>
     [
     <a class="footnote" href="#ftn.id2588551" name="id2588551">
      270
     </a>
     ]
    </sup>
    atď.
   </p>
   <p>
    A tak sa to kvasilo ďalej a ďalej. Garda a légia, ktorá sa prostredníctvom svojich
         vyslancov, stotníkov na univerzite schádzala na porady pod menom centrálneho komitétu a
         sprvu spravovala a riešila len svoje vnútorné administratívne veci, zmenila sa pomaly na
         parlamentárny tribunál, kde mierne stránky, vždy viac a viac pôdu tratiac, podliehali. A
         toto teleso, najmä však légia, opierajúc sa o populárnosť ňou čankaného proletariátu, a
         tento centrálny komitét stal sa rozhodujúcim, v politike smer dávajúcim telesom. K tomu
         všetkému, k väčším zmätkom, a aby otobôž k žiadostiam od študentov predloženým urobila
         vládu tým náklonnejšou, slúžila tá okolnosť, že Uhorsko pracovalo na svojej samostatnosti,
         personálnej únii a talianske provincie, aby sa úplne odtrhli, napadol piemontský kráľ Karol Albert.
    <sup>
     [
     <a class="footnote" href="#ftn.id2588605" name="id2588605">
      271
     </a>
     ]
    </sup>
   </p>
   <p>
    Istý dr. Schütte, pôvodom Nemec z Rajchu, vyznačoval sa ohnivými, podpaľujúcimi rečami
         na univerzite a poučoval nás, že najradikálnejší spôsob k výsluchom prísť sú „šturmpetície“.
    <sup>
     [
     <a class="footnote" href="#ftn.id2588634" name="id2588634">
      272
     </a>
     ]
    </sup>
    Pretože jeho reči boli nemierne, bezohľadné, urážajúce, vláda ho vyhnaním z
         Viedne síce odstránila — čo zase pri obecenstve, bažiacom za paprikovanými rečníkmi,
         zapríčinilo nový tuhý pohyb — ale jeho učenie o šturmpetíciách pustilo korene a tento
         spôsob prednášať svoje žiadosti — už nie viac prosby — prišiel celkom do módy.
   </p>
   <p>
    Akademická légia bola vždy zaujatá, na nohách, otobôž od tých čias, čo tie šturmpetície
         prišli do zvyku a vládu s dvorom neprestajne znepokojovali. Prichodilo jej svojho miláčka,
         proletariát, kojiť, a z druhej strany meštianstvo, majetnú triedu, brániť a proti jej
         nápadom chrániť. Tak sa raz rozniesol chýr, že židov, obývajúcich zväčša Leopoldovo
         predmestie, hodlá proletariát napadnúť a rabovať. V Leopoldove, správnejšie rečeno v
         Izraeli, nastalo kvílenie a strach. Obchodníci a burzovníci ponáhľali sa hneď volať na
         pomoc légiu, a tak vykonať túto úlohu pripadlo prvej kompánii. Však dobrú jej tretinu
         tvorili židia medicínskeho poslucháčstva — ta sa pchali, keď im to pri druhých odvetviach
         vtedy ešte nešlo. Nastráchaní páni trovy stravovania kompánie sami niesli, na čo sme my
         dostali karty na isté vyznačené hostince, a veru slušne, až vyše práva nás obslúžili. Našou
         povinnosťou bolo postaviť niekoľko stráží a potom na predmestí patrolovať a v čase potreby
         zbraňou zakročiť. V prázdnych hodinách sme vysedávali v hostincoch, ktoré nám vyznačili,
         tam sme jedli, pili, žarty vystrájali, spievali. Jeden poľský, škaredý, hrbatý žid, ale na
         posmech tiež legionár, bol znamenitý improvizátor a on svojimi rozmarnými myšlienkami
         udržoval nás všetkých pri veselej nálade. Ale toto bolo aj všetko, čo sme vykonali, lebo
         ani najmenšieho znáčku nebolo, že by boli mali úmysel vykynožiť židovstvo, alebo ho čo len
         znepokojovať. Pri tejto príležitosti som sa stojac na dvojitej stráži oboznámil s
         legionárom, treťoročným medikom, pochodiacim z Krupiny. Bolo to práve o polnoci. — Naša
         úloha strážiť židov trvala vyše dvadsaťštyri hodín.
   </p>
   <p>
    My, každodenne cvičení, postupne sme sa stávali v evolúciách vojenských
    <sup>
     [
     <a class="footnote" href="#ftn.id2588727" name="id2588727">
      273
     </a>
     ]
    </sup>
    zručnejšími a už sme smelým vystúpením a rovnošatou úplne opatrení imponovali.
         A ako nás ľud velebil, predáci vážili, tak nás v tej miere konzervatívci z hlbín duše
         nenávideli.
   </p>
   <p>
    Na 25. apríla — deň narodenia cisára Ferdinanda — bola opovedaná veľká vojenská paráda,
         na ktorú — ako sa samo sebou rozumie — bola komandovaná celá garda a légia. Na túto
         slávnosť určili Glac. Ja som ešte za svojho života nevidel toľký počet na jednom mieste
         zhromaždeného ozbrojeného mužstva. Okrem početnej gardy a asi šesťtisíc šuhajov počítajúcej
         akademickej légie bola zastúpená viedenská posádka, konníctvo: husári, kyrysníci, dragúni,
         po jednom-po dvoch plukoch, celý pluk delostrelectva; pechota: pionieri jeden pluk, strelci
         jeden batalión, pluk Nugent, Hrabovsky,
    <sup>
     [
     <a class="footnote" href="#ftn.id2588769" name="id2588769">
      274
     </a>
     ]
    </sup>
    princ Wasa, Hesz, arciknieža Karol, Hayman, dve zástavy Deutschmeistrov,
    <sup>
     [
     <a class="footnote" href="#ftn.id2588784" name="id2588784">
      275
     </a>
     ]
    </sup>
    kopa granátnikov a ešte okrem toho z okolitých krajov pritiahnuté vojenské
         oddiely. My sme skrze naše veliteľstvá dostali rozkaz na predpísaný čas ustanoviť sa na
         určité miesto. Nám, a tu nadovšetko légii, dostalo sa vyznačenie stáť vprostred celého
         rozpoloženia, pred samým šiatrom, kde sa mala odbavovať poľná omša. Pod rukou však nám na
         výstrahu bolo povedané, že to, čo nám ako vyznačenie bolo označené, má byť klepcom, aby nás
         tým ľahšie mohli prepadnúť. A tento dosť ťarbavý chýr sa pri veľkej nedôvere, akú sme
         prechovávali proti „kamarile“
    <sup>
     [
     <a class="footnote" href="#ftn.id2588819" name="id2588819">
      276
     </a>
     ]
    </sup>
    — tak sa zvala dvorná konzervatívna strana — ujal a my sme potajme dostali
         podelené ostré nábitky a nimi sme si, idúc na parádu, opatrili svoje pušky. Hneď zarána sme
         v celých zboroch v poriadnych pohyboch zaujali určené nám miesto pred šiatrom. Na dvoch
         našich krídlach a za nami stála v radoch národná garda a za týmito a okolo nich stálo
         vojsko, mohlo toho všetkého tam byť od päťdesiat do šesťdesiattisíc chlapov. Vo veľkom
         kole, až pokiaľ oko zasiahlo, boli vysypaní diváci. Stáli sme, stáli, dlho sme stáli, kým
         sa započala pobožnosť, a už nám začalo byť clivo, rady už tratili pružnosť a nastala
         voľnosť, jedni-druhí vylačnení začali si klobásky a bochníky kupovať od prikradnuvších sa
         predavačov, keď tu zrazu zaznelo pár sto bubnov a trúb a my sme sa zase strunisto pratali
         do radov. Pred národnou gardou lietal na koni gróf Hoyos, pred nami v legionárskom kroji
         náš veliteľ knieža Colloredo-Mansfeld. Potom sa doviezlo vysoké a najvyššie panstvo,
         arcikniežatá, Žofia, matka nášho terajšieho kráľa
    <sup>
     [
     <a class="footnote" href="#ftn.id2588864" name="id2588864">
      277
     </a>
     ]
    </sup>
    Franc Jozefa. Na dvorných kočoch so skvelým komonstvom tiahli pomaly pred našou
         čiarou a obzerali nás dôkladne, nás, bystrých zurvalcov, svojimi lornetmi.
    <sup>
     [
     <a class="footnote" href="#ftn.id2588884" name="id2588884">
      278
     </a>
     ]
    </sup>
    Kto to vie, čo si pri tom mysleli! Toľko je pravda, že nás veľmi vďačne na
         srdci nenosili. Dlhá paráda sa konečne skončila a my v masách, ale v peknom poriadku,
         tiahli sme a celá národná garda za nami Schotten-bránou do vnútorného mesta, a prejdúc
         ulice a námestia, prešli sme s hudbou a bubnami cisársky hrad a cisár Ferdinand sa nám
         klaňal, kývajúc rukou na balkóne Francovho námestia. A naša adjustovaná banda hrala starú
         študentskú pieseň „Fuchsenlied“.
    <sup>
     [
     <a class="footnote" href="#ftn.id2588907" name="id2588907">
      279
     </a>
     ]
    </sup>
    Keď sme pri hudbe, a ešte k tomu spevom sprevádzanej, prešli cisársky Burg a
         bránu „Justitia regnorum fundamentum“, zastali sme na Glaci. Urobili sme karé
    <sup>
     [
     <a class="footnote" href="#ftn.id2588920" name="id2588920">
      280
     </a>
     ]
    </sup>
    a náš veliteľ Colloredo, sediac v prostriedku na koni, nám ďakoval hromovým
         hlasom za naše príkladné správanie, aké sa na vzdelanú mládež patrí. Upozornil nás tiež,
         aby sme neverili zlostným rozsievaným klebetám, aká i tá bola, že nás preto do stredu
         slávnosti postavili, aby nás zničiť mohli, naproti tomu, ako sme sa teraz mohli presvedčiť,
         to bolo skutočné vyznačenie.
   </p>
   <p>
    Mal som dokonalé poznámky o viedenskom povstaní, sčiastky značené pod samým dejom,
         sčiastky krátko zatým, teda, ako sa povedá, za horúca písané, čerstvé, ale tie mi v Brezne
         vo veľkom požiari roku 1858 zhoreli. Pri tomto teraz opísanom po prešlých od tých čias
         päťdesiatich dvoch rokoch musím sa opierať na roztratené pozbierané dáta a svoju pamäť. Ale
         boli to také dôležité veci, že mi tak ľahko z pamäti nevypadli a nevypadnú. Najviac ak sa
         presne nerozpamätám na deň príchodu početnej chorvátskej národnej deputácie.
    <sup>
     [
     <a class="footnote" href="#ftn.id2588962" name="id2588962">
      281
     </a>
     ]
    </sup>
    Počítala ona do štyristo údov a došla skoro počiatkom povstania, akoby na
         odvetu uhorskej deputácii pod vodcovstvom Kossuthovým.
   </p>
   <p>
    Chorvátska deputácia záležala zo zastupiteľstva všetkých občianskych vrstiev: velikáši,
         zemianstvo, literáti, inteligencia, meštianstvo a roľníctvo. Roľníci boli zastúpení
         preoblečenými inteligentnými mužmi, ktorí však svoje úlohy ako krojom tak i rečou a celým
         správaním znamenite napodobňovali.
   </p>
   <p>
    Toto impozantné posolstvo bolo nám už vopred oznámené v slovanskej kaviarni a v deň jeho
         príchodu na osobitnom vlaku poberali sme sa húfne, reprezentanti všetkých slovanských
         vrstiev, privítať ho na južné nádražie. Príchodzích sme vítali ohromným živiovolaním.
         Divákov bez rozdielu národnosti bolo veľa a mali sa na čo dívať tie počerné ozbrojené
         ohorené chlapské postavy s tými čiernymi ohnivými očami. Pozdravili ich rad-radom všetky
         kmene. Zo Slovákov nik. Poobzerám sa po svojich tam zastúpených zemkoch, a keď sa nikto z
         nich odo mňa povolanejší nepriberal, zachytil som sa ja, vyskočil som na akúsi bočku a
         improvizoval som krátku, ale vydarenú reč; až som sa sám začudoval, kde som ju tak náhle
         nabral. Ale že azda predsa vydarená bola, mohlo svedčiť to, že mi pri aplauze mnohých
         tlieskali i moji najbližší kamaráti a nadšení Chorváti ma z bočky vyzdvihli na svoje plecia
         a chvíľku ma tak povýšeného niesli.
   </p>
   <p>
    Chorváti tak ako i Uhri pod časom svojho tunajšieho pobytu pri dvore konali v prospech
         svojho národa a svojej autonómie.
    <sup>
     [
     <a class="footnote" href="#ftn.id2589042" name="id2589042">
      282
     </a>
     ]
    </sup>
    Kým sa tu bavili, mnoho som s nimi obcoval, však som mal medzi nimi mnohých
         známych. Bol som prítomný, keď minister gróf Montecuccoli
    <sup>
     [
     <a class="footnote" href="#ftn.id2589067" name="id2589067">
      283
     </a>
     ]
    </sup>
    chorvátskemu vyslanstvu vrátil návštevu v byte hotela. Ľudovít Gaj mu v mene
         chorvátskeho národa dôrazne predniesol žiadosti, ktoré sa mali predložiť prestolu.
         Montecuccoli v štátnej rovnošate, so zohnutou hlavou ticho načúval, potom sa po niekoľkých
         šeptavých, neurčitých, váhavých slovách vzdialil. Bez oduševnenia, nemo prepustili namrzení
         Chorváti diplomata. V jednom kúte stál malý stolík, kde som si stručne značil priebeh deja
         a to potom odoslal do Štúrových Národných novín.
    <sup>
     [
     <a class="footnote" href="#ftn.id2589091" name="id2589091">
      284
     </a>
     ]
    </sup>
    Zo všetkého bolo vidno, že vláda a dvor plávajú v pomykove v hlbokom politickom
         jazere so strmými brehmi a nevedia raz, na ktorý breh sa škriabať.
   </p>
   <p>
    Pretože kvasenie a vrenie, ktoré sa bolo započalo vo Viedni, skoro sa roznieslo po celej
         monarchii, a keďže následkom povstania — inter arma silent musae — poniektorí zo študentov
         sa pobrali do svojho domova a noví, hoci menším počtom, podochodili, stali sa potrebnými i
         nové voľby v dôstojníckom zbore akademickej légie. Pri jednej takej príležitosti padla
         voľba na mňa ako poručíka. Ja som však voľbu neprijal; chcel som ostať prostým legionárom,
         poznajúc dobre položenie a zodpovednosť dôstojníka v takom roztopašnom kamarátskom zbore, v
         ktorom tak ťažko bolo udržovať disciplínu a rozkazovať. Ale keď ma pri najbližšej voľbe
         zase zvolili, a tento raz za nadporučíka, dal som sa nahovoriť a prijal som. A ako som
         tušil, potom som i skúsil, že táto služba býva spojená s ťažkosťami a trpkosťami.
   </p>
   <p>
    Deň po dni, ba čo viac i v noci, konali sme služby. Boli vždy príkrejšie a boli dvojaké,
         sčiastky na udržanie poriadku a pokoja, na krotenie nami vzbúrených a ničiacich más, z
         druhej stránky na podporovanie demonštrácií, na vynútenie politických výhod. A tento
         posledný spôsob našej intervencie bol omoc častejší než ten prvší. Ako som už horevyššie
         riekol, my sme čestným i nečestným politickým agitátorom boli stupňami, ktorými sa
         škriabali na povrch. Našu oduševnenú, povedal by som nevinnú márnotratnosť, z ktorej sme my
         síce slávu, ale z nej nijaký zisk neťahali, oni použili pre svoj osobný prospech. A takých
         štréberov, ktorým sme my svojimi prstami vyťahovali gaštany z horúcej pahreby, bolo dosť.
         Na dvorných i na rozličných ľudových slávnostiach sme mávali účasť, ale často sme museli na
         násilné vymoženie občianskych slobôd vytiahnuť do hroziaceho nebezpečenstva a prísť do
         nemilého potyku s vojskom. A tak myslím, že tu ozaj len dobrote a cisárovej nerozhodnosti
         nádobno ďakovať, že sa nám horšie nepovodilo a nás radikálnym spôsobom neurobili
         neškodnými.
   </p>
   <p>
    Išlo o to, či sa má uviesť do snemových porád jedno- a či dvojkomorový spôsob,
    <sup>
     [
     <a class="footnote" href="#ftn.id2589187" name="id2589187">
      285
     </a>
     ]
    </sup>
    čo pre mňa koniec koncov jedno mohlo byť, a nemal som — po pravde rečeno —
         príčiny za tieto heslá pchať svoje prsty do klady. Hja, ale čo, keď som bol legionárom, a
         hen nadporučíkom? A tak 15. mája dostali sme heslo ustanoviť sa popoludní do cisárskeho
         hradu na námestie cisára Jozefa,
    <sup>
     [
     <a class="footnote" href="#ftn.id2589217" name="id2589217">
      286
     </a>
     ]
    </sup>
    lebo že vláda a kamarila od dvojkomory odstúpiť nechcú. Povstalci žiadali jednu
         komoru, kde všetky vrstvy majú byť zastúpené svojimi vyslancami, vláda žiadala mať dve
         komory, nižnú pre obecný ľud, vyšnú pre vyššiu šľachtu, plutokraciu, arcikniežatá, na
         spôsob uhorskej magnátskej snemovne, kde v nej i mnohí cisárom vymenovaní, slovom smotánka
         obecenstva, elita majetných zhromaždená byť mala. Teda dve rozdielne telesá, kde sa nie
         jeden záujem všetkých, ale dva záujmy dvoch čiastok obyvateľstva mali zastupovať.
   </p>
   <p>
    My sme teda boli povolaní demonštrovať za jednu komoru „Einkammersystem!“ Povolaní sme
         boli podporovať „sturmpetíciu“, poslanú s týmto cieľom k cisárovi. Čo to teda vlastne byť
         malo, o tom z nás málokto mal pochop. Ale heslo bolo dané a poď, hajde do Burgu — na
         vykázané miesto, na to miesto, kde sme sa 14. marca zapisovali za legionárov, na námestie
         cisára Jozefa, ktorý tam na zvýšenom podstavci na koni, v pravici držiac naoktrojovanú
    <sup>
     [
     <a class="footnote" href="#ftn.id2589255" name="id2589255">
      287
     </a>
     ]
    </sup>
    mu zástavu a na hlave ozdobený čerstvým vencom — stál a na rozdráždené
         nespočetné zástupy ľudu hľadel dolu. Celý cisársky hrad podobal sa velikánskemu včeliemu
         klátu, majúcemu sa rojiť. Nie menej ako hrad boli zaplnené všetky bočné ulice. U cisára
         tamhore boli v prítomnosti ministrov, arcikniežat, civilných a vojenských hodnostárov a
         vladárov porady o prijatí či neprijatí šturmpetície strany „jednej komory“. Mnohí z ľudu
         vtipkovali, že čo z dvoch komôr, keď sú prázdne; nech je radšej jedna, ale hodná a — plná!
         Pretože podľa zásad jestvovavšieho, len pozdejšie rozpusteného ústredného výboru légie a
         národnej gardy kapitáni akademickej légie boli povinní pri takej príležitosti svoje zbory
         osobne zastupovať, a teda náš kapitán sa tiež tamhore motal ako peticionalista — prešlo
         veliteľstvo našej prvej kompánie ako na nadporučíka na mňa. Légia obsadila husto námestie
         okolo krásnej sochy cisára Jozefa. Stáli sme dlho. Na okolí, po uliciach stisk a huk až do
         noci. A výsledku ešte nebolo, masy boli nespokojné. I tamdnu v Burgu po chodbách to akosi
         čudno, podozrivo hučalo — v tom pošmúrnom starom stavisku, kde posiaľ vždy panovávala nikým
         a ničím nerušená tichosť. Vtom zjavil sa medzi nami cisárov brat, otec nášho terajšieho
         panovníka, so značným komonstvom vyšších vojenských šarží, kráčajúc pred radmi postavenej a
         salutujúcej légie a ďakujúc práve tak vľúdne na naše pozdravy. Ale ako stúpil pred našu
         stotinu, moji legionári, držiac v ruke pušky, na posmech všetkej disciplíny opustili rady a
         dali sa za ním, vykrikujúc: „My chceme jednokomorový systém!“ Arciknieža, kývajúc nazad
         rukou a svedčiac hlavou, tým rýchlejším krokom hľadel sa zbaviť vreštiacej za ním hávede.
         Márne bolo moje napomínanie, že takéto počínanie je neslušné pre vzdelanú univerzitnú
         mládež. Márny bol môj hnev. U nás už raz bola taká disciplína, že podriadení velili
         predstavenému, a nie naopak, ako by bolo svedčalo. S náhlym odchodom arcikniežaťa mladí
         ozbrojenci sa na čas utíšili, ale skoro zovrela im ohnivá krv. Dlhým čakaním boli už príliš
         netrpezliví. A moja kompánia mala veľa bujných, až prebujných šuhajov. Moja svrbľavá
         kompánia začala volať, keď to nestačilo, kričať, aby sme, dodajúc žiadostiam ľudu väčšej
         váhy, prešli cez Schweizerhof stred Hradu na námestie cisára Franca do blízkosti, susedstva
         toho miesta, kde bývali neprestajné porady a hádky medzi vládou, gardou a légiou. Zdráhal
         som sa dlho, kým som mohol; ale konečne nič sa nedalo robiť. Aby ma nedržali za švarcgelba
    <sup>
     [
     <a class="footnote" href="#ftn.id2589334" name="id2589334">
      288
     </a>
     ]
    </sup>
    a nepovstala verejne vzbura, velil som bubeníkovi, a stúpaj smerom na spomenutý
         dvor, čiže námestie cisára Franca. Naše hnutie spôsobilo všeobecnú pozornosť. Chodby, brány
         do Švajčiarskeho dvora, ba i samotný dvor bol preplnený gardou vnútorného mesta,
         najzámožnejších vplyvných mešťanov, takrečených „gutgesinterov“,
    <sup>
     [
     <a class="footnote" href="#ftn.id2589361" name="id2589361">
      289
     </a>
     ]
    </sup>
    čiže „švarcgelbov“ prezvaných. Títo ustavične jediac a pijúc, nepríjemne
         vyrušení hlasom bubna, lebo — ako bolo známe, tadeto s bubnovaním prechodiť nebolo doposiaľ
         vo zvyku — uzrúc našu kompániu, prekvapení hlasite šomrali a reptajúc sa nám vyhrážali. V
         každej chvíli som očakával, že nás napadnú. A bolo by sa nám tu veru už i zle povodilo,
         lebo sme boli vo veľkej menšine. Ale rýchlym krokom sme sa pretiahli ako had pomedzi týchto
         našich neprajníkov a nestalo sa nám nič.
   </p>
   <p>
    Šťastlivo sme vystúpili na dvor cisára Franca, a hoci bol osvietený ako vo dne,
         zamračilo sa nám tu naraz pred očami! - Beda, to sme neočakávali! Celý ten dvor, aký je
         veľký, bol preplnený radmi granátnikov, len prostriedkom ostal úzky, prázdny pás. Stáli
         chlapiská v medvedích čiapkach ticho, nepohnuto, akoby z kameňa vykresaní a pušky s
         nastrčenými bodákmi sa blyšťali tuhým svetlom početných lámp. Ani sa len nehli, keď sme
         prišli, ako keby nás ani nebolo. Zastal som. Kam sa obrátiť — nazad? Ani za všetky svety.
         Po krátkom vyzeraní neďaleko nás zbadal som úzke miestečko za chrbtom Deutschmeistrov —
         granátnikov. Ta sme sa vtiahli, tam sme zostali. Tu som mal príležitosť dumať a presvedčiť
         sa s matematickou istotou, že pri zavdanej nám nepriaznivej príležitosti, pri azda náhodnom
         výstrele pušky, našu kompániu tu na bodákoch roznesú.
   </p>
   <p>
    Tu bolo svetlo a velebné ticho ako pri božom hrobe, stráženom vojakmi; ale cez brány a
         ponad krovy Burgu bolo počuť vlny rozbúreného ľudského mora, hukot hlbokého basu. A moji
         šuhaji čo? Či dali i v tomto kritickom položení pokoja? Nie, nedali. Ako sa kus uhniezdili,
         začali sa s granátnikmi pred nimi stojacimi bratríčkovať a vždy viac a viac, a hoci títo
         Nemci z okolia Viedne i odporovali, oni zase dali sa na učedlníctvo, takže som každú chvíľu
         očakával nejaký exces. Už bolo blízo polnoci, a my, lační a udalosťami rozčúlení, boli sme
         už unavení. Vtom počujeme tamhore z Burgu a na chodbách veľký krik. Vediac, že je teraz
         rozhodujúci moment a naša celá bytosť stojí na kocke — sme stŕpli! — Ďalej však začuli sme
         radostný krik na schodoch. Úbohý cisár Ferdinand, obležený vo svojom hrade ozbrojenými
         prosebníkmi, podvolil sa žiadostiam šturmpeticionalistov za jednu komoru, a my vzdychli sme
         si z hlbín duše.
   </p>
   <p>
    V meravom vojsku bolo počuť ľahký pohyb, ako keď vetrík potiahne ponad hlavy. Bola už
         polnoc a ja hľadal som najkratšiu cestu z toho nám nanajvýš nepríležitého klepca, z
         cisárskeho hradu, a velil som von bránou s nápisom „Justitia regnorum fundamentum“. Ako sme
         vystúpili z vlastného hradu na námestie, vysadené kvetinami a trávnikom, dotkol sa nášho
         nosa nepríjemný zápach horiacich lúnt — kanónových knôtov a na rachot našich bubnov z
         trávnika za kríkmi vyskočili na nohy vyplašení delostreleckí dôstojníci a prísnym,
         nedôverčivým pohľadom na nás, priblížiac sa k svojim delám, sledovali náš pohyb.
   </p>
   <p>
    Toto všetko vysvetľovalo mi dostatočne naše položenie, aké by nás bolo zastihlo v
         prípade nepovolenia jednotnej komory a ktorému sme teraz tak šťastlivo vyhli. Keď sme s
         ľahkým, odbremeneným srdcom tiahli ďalej ku bráne „Justitiae“, našli sme ju zamknutú.
         Granátnický dôstojník, zočiac a počujúc nás, velil mužom svojej posádky do zbrane a žiadal
         od nás vojenské heslo (Losung — a táborovú odpoveď — Feldgeschrei). To som ja oboje
         nevedel, lebo mi to na mojom veliteľstve nepovedali, a keď sa granátnický dôstojník,
         odvolávajúc sa na svoj prísny vojenský rozkaz, nijak nakloniť nedal a nás tou bránou na
         Glac prepustiť nechcel, aby sme sa vyhli ďalším zbytočným hádkam a zápierkam, velil som
         nazad a tou cestou kráčajúc cez Burg a stadiaľ do mesta, stúpali sme na univerzitu a tam
         sme sa pekne-rúče rozišli, s celou síce, ale kus ježovitou kožou, každý po svojom domov.
         Natešený, že som tak šťastne vyviazol z nepohodlného a nebezpečného položenia, ľahol som už
         proti ránu do postele na zaslúžený odpočinok. Ja som spal dobre, ale či i tí v Burgu —
         pochybujem.
   </p>
   <p>
    V tých časiech nechodili, ako obyčajne, navštevovať veselú Viedeň cudzinci,
         cestovatelia, zato premleli sa zblízka a ďaleka politikou zaoberajúce sa osobnosti. V ten
         čas som mal príležitosť osobne sa obznať so Štúrom, ktorého som dovtedy poznal po chýre a
         po mene, a tu i tu dopisoval do jeho novín;
    <sup>
     [
     <a class="footnote" href="#ftn.id2589518" name="id2589518">
      290
     </a>
     ]
    </sup>
    a zišli sme sa častejšie, keď sa tu bavil u „Zeleného ježka“. Bol to človek
         príjemný, schopný, dôkladne vzdelaný, za svoju ideu rojčiaci, asketický. Bol vyslancom
         mesta Zvolena
    <sup>
     [
     <a class="footnote" href="#ftn.id2589539" name="id2589539">
      291
     </a>
     ]
    </sup>
    na prešporskom sneme a ohnivý rečník.
   </p>
   <p>
    Zunujúc neprestajné preháňanie a znepokojovanie a požiar povstania, šíriaci sa na všetky
         strany, prestrašený dvor nahovoril cisára potajme odísť z Viedne. A stalo sa to 18. mája
         1848 v noci, a tak nečakane a potajme, že tým bolo i samé ministerstvo prekvapené a
         nevedelo nájsť spôsob, akým by tento útek malo pred obecenstvom vyhovoriť a či
         ospravedlniť. Pomáhalo si, ako vedelo, ale hladko ospravedlniť sa to nedalo, a dojem na
         obyvateľstvo Viedne bol veľký, nemilý, ohlušujúci. Na také niečo nemyslel nikto, a všetci
         boli zronení. Pravdaže, iniciatívu toho prekvapujúceho kroku takmer nikto nepripisoval
         jemu, ale tým, čo cisára obkľučovali a ktorých menovali kamarilou. Ale akokoľvek, to, čo sa
         stalo, veľmi zle pôsobilo na verejné veci, najhoršie na peňažný trh. Papiere, ktoré už od
         počiatku revolúcie tratili na hodnote, teraz náramne klesli, a to nielen obchodné papiere,
         ale dotklo sa to citlivo i obiehajúcich banknót. Každý jednotlivec, bojac sa o cenu svojich
         banknót, snažil sa ich zameniť za hotové cvendžiace peniaze v štátnej banke. A pretože
         následkom toho z Viedne i z vidieka sa hrnuli do staviska banky zázračné zástupy ľudu, aby
         si zamenili banknóty, pre udržanie poriadku a pre zamedzenie možných výtržností musela
         zakročiť ozbrojená moc a ona skutočne bola povolaná a upotrebená.
   </p>
   <p>
    Ku tejto službe sme boli vyznačené tri stotiny: prvá kompánia medikov, jedna kompánia
         lesných chovancov,
    <sup>
     [
     <a class="footnote" href="#ftn.id2589598" name="id2589598">
      292
     </a>
     ]
    </sup>
    došlých sem vo svojej rovnošate z Maueru — pri Schönbrunne — a jedna stotina
         cisárskych granátnikov. Pretože bol mimoriadne veľký nával, stáli sme vo dvoch radoch, pred
         bránou na ulici, pod bránou, vo dvore, na schodoch a chodbách a pri dverách jednotlivých
         vnútorných oddielov. Tak ako vtedy, keď sme strážili leopoldovských židov, dostali sme i tu
         známky — marky — pre všetky jedálne na okolí. Keď sme oddali svoje známky, dobre a
         primerane nás stravovali. Pretože kapitán bol inde zamestnaný, ja som prijal veliteľstvo
         našej stotiny a stál alebo vysedúval som pri bráne, kade sme v úzkych pásoch prepúšťali
         tisnúci sa ľud, aby nezaplavil banku, vlastne strašne zaneprázdnených úradníkov. My sme
         práve tuto stáli s granátnikmi. Ja som sedel na jednom, kapitán granátnickej stotiny sedel
         oproti mne na rožnom širokom vrátnom kameni. Bola nám už obom dlhá chvíľa, čo sme dávali
         najavo impozantným zívaním. Granátnický kapitán, pekný, vysoký, už zrelý chlap, mohol azda
         aj mojím otcom byť, s veľmi dobrou, prívetivou tvárou, pritiahol sa ku mne. Ja som sa
         vľúdne pomkol a on celkom blízko prisadol ku mne. Vlastne sme boli opretí.
   </p>
   <p>
    Najprv sa náš rozhovor točil lenivo o povšedných veciach, ale vyvinoval sa vždy ďalej a
         zaujímavejšie, až prišlo na otázky, kto som, skade som a čo som. Že čo zamýšľam ďalej, čo
         je konečný cieľ môjho tunajšieho pobytu, a prečo nejdem k svojej dobrej matke atď. Celkom
         správne, rozumné námietky. Ja, ako každý povedomý legionársky nadporučík, som mu odvetil,
         že som tu na to, aby som bránil slobodu, bratstvo a rovnosť pred protivníkmi, pred
         kamarilou. On mi ticho a pokojne odvetil, či ma moja starká matka nato sem poslala, či je
         toto moje povolanie, vojakov napodobňovať. Toto ma už zohrialo a pýtal som sa ho, chytiac
         sa šable, či myslí, že len on môže byť vojakom, či si k tomu iný súcosti nemôže nadobudnúť.
         On mi na to zase tak pokojne ako predtým odpovedal, že on si ten stav sám dobrovoľne volil,
         tomu sa venoval a prisahal a za to platený a odmenený býva, a keby mal syna lekára, toho že
         by odhovoril prejsť na vojenskú dráhu. To, čo mi nepotrebne robíme, na to že sú povolaní
         oni, že komu z nich by prišlo na um konať službu lekára. On že si ctí snahy a oheň mládeže,
         ale už vykonala dosť, teraz naďalej že my vlasti a človečenstvu vôbec môžeme byť
         osožnejšími, pracujúc v svojom povolaní, ako keď konáme služby nám neprimerané, a ako dobrý
         syn mal by som viac za matkou túžiť, ako tu v cudzine sa ponevierať a za cudzích sa boriť.
   </p>
   <p>
    Jeho spôsob rečnenia bol taký mäkký, taký presvedčivý, že som mu, ako rozumný tvor a
         srdcom obdarený syn, v duši musel prisvedčiť. Ale „Hoch die Universität! Európa schaut auf
         euch!“ — poddať som sa predsa nechcel. Keď mi podal ruku, cítil som sa vnútri akoby
         zahanbený. Rozišli sme sa každý po svojej povinnosti. — Ja som toho prostovravného chlapa
         viac nevidel, ale jeho slová zneli mi v mysli ako modlitba.
   </p>
   <p>
    Došiel nám rozkaz ísť strážiť cisársky hrad. Pretože sa táto stráž nepovažovala za
         obyčajnú, ale iste za mimoriadnu, naši pohlavári sa uzniesli na tom, že na túto službu bez
         rozdielu šarže povyberajú z légie čo najvyšších, dobre urastených šuhajov pod veliteľstvom
         nášho statného kapitána Herrmanna. Vybrali i mňa a ja som dostal pušku ako obyčajný
         legionár a tiahli sme do cisárskeho Burgu. A tak zo všetkých stotín povyberaných zurvalcov
         voviedli nás do veľkej siene na druhom poschodí, kde sme našli prične s matracmi a
         poduškami a dlhý ťažký stôl. Došli sme popoludní a hneď sme boli rozostavení podľa predpisu
         a poriadku po strážach. Traja sme boli postavení na slimačích, širokých, až do druhého
         poschodia vedúcich schodoch.
    <sup>
     [
     <a class="footnote" href="#ftn.id2589724" name="id2589724">
      293
     </a>
     ]
    </sup>
    Nestáli sme ešte pol hodiny na svojom mieste, už počujem pod sebou v prízemí
         ostrohy brnkať a šable štrngať, a pretože výhľad nadol a nahor bol voľný, videl som
         príchodzieho generála a veliteľa Viedne grófa Sommaruga,
    <sup>
     [
     <a class="footnote" href="#ftn.id2589744" name="id2589744">
      294
     </a>
     ]
    </sup>
    ktorý očividne išiel na kontrolu stráže. Legionár vystretý ako jedľa, puškou
         zhrkotajúc — ako vtedy bolo v obyčaji — mu salutoval, generál, postaviac sa pred neho, mu
         ďakoval. Obíduc ho dookola, pokýval spokojne hlavou a potom prerieknuc ku svojmu
         adjutantovi, zberal sa hore ku mne. Tu sa to isté opakovalo. Keď ma obišiel, hľadel mi
         strmo do tváre a ja jemu tiež. Potom sa ma pýtal, skade som a čo som. Ja som mu odpovedal,
         že mimo Burgu legionársky nadporučík. Usmejúc sa, pochválil naše strunisté postavy. Potom
         sa bral na druhé poschodie, tam stál náš Šindelka — volali sme ho na klinike „Štefanská
         veža“, bol voľačo vyše siahy. Tohto velikáša si už tiež dokonale poobzeral a potom sa ho
         pýtal, či sa všetci medici takí vysokí rodia.
   </p>
   <p>
    Keď nás zo stráže vymenili, voľkali sme si vo dvorane, fajčili a besedovali, potom sme
         si zaspievali našu obľúbenú Fuchsenlied. V tejto piesni však namiesto fuchsa ešte vždy hral
         úlohu Montecuccoli. Vtom sa otvoria dvere a náš generál Sommaruga, ktorý sa ešte vždy motal
         po inšpekcii v Burgu, vstúpil v plnej rovnošate i so svojím pobočníkom. My sme prestali
         spievať a fajčiť, snímuc čiapky sme povstali a pán generál z oblakov dohánového dymu držal
         nám kárajúcu kázeň, že však vieme, kde sme a kto sme, že v cisárskom hrade je neslušné
         fajčiť dohán, a tým menej tak ďaleko sa zabudnúť a Fuchsenlied spievať. Očakáva teda plným
         právom od univerzitantov, že sa svojmu stavu a povolaniu primerane slušne chovať a všetkému
         tu nemiestnemu vyhybovať budú. Vľúdne sa odporúčajúc, pobral sa potom ďalej, ale nebol ešte
         na schodoch a strážnici zanôtili si obľúbenú Fuchsenlied s najveselšou intonáciou. Ani nás
         nikto viac nemýlil.
   </p>
   <p>
    Večer sa nás cisárski sluhovia prišli spýtať, či nerozkážeme večere. Jednohlasne všetci
         sme prisvedčili, že veru áno. Ale to bola mýlka, lebo keď sa sluhovia priberali na večeru
         od nás peniaze vyberať a videli sme, že to nepôjde na dvorné útraty, zatíchli sme a každý
         hľadel si zaopatriť večeru skrz tých hrdých sluhov podľa možnosti chudobného študentského
         vrecka.
   </p>
   <p>
    Ešte ma pred polnocou a po polnoci zastihla služba. Pred polnocou musel som s niekoľkými
         kamarátmi, vedený cisárskym sluhom, opatreným lampášom, patrolovať po istých chodbách,
         miestnostiach, ktorých tam bolo nazbyt, a v zimnej veľkej jazdeckej škole. Tu som mal
         príležitosť presvedčiť sa o veľkej chabosti rozličných vypasených cisárskych sluhov.
         Rozprávali nám hrúzu daromných klebiet o nápadoch na Burg, vypytovali sa nás o stave veci,
         či ich neprepadnú, aký koniec vezme toto povstanie a mnohé tomu podobné strašiaky. Všetko
         sa to triaslo o svoju kožu, o svoje hrnce. Od druhej do štvrtej hodiny po polnoci strážil
         som bývalú kanceláriu kniežaťa Metternicha. Priestor pred dvermi bol taký malý, že som na
         ňom ťažko mohol urobiť tri kroky. Preto som najviac len stál a rozmýšľal o Metternichovi a
         o jeho pominutej moci. Tam, kde stával muž hýbajúci svetom, teraz stojí mladý nevládny
         banskobystrický šuhaj. Dumal som, dumal, všade hrobové ticho a nevidel som ani netopiera,
         ani som nepočul tamdnu mátohu šramotiť. — Obed sme dostali na dvorný účet, a tu som ozaj
         prvý a ostatný raz, hoci nepovolaný, sedel pri dvornej tabuli a chutilo mne aj ostatným
         dobre. Riad bol, ako sa nám zdalo podľa znakov, z časov cisára Jozefa, jedlá znamenité a
         každý z nás dostal za fľašu dobrého starého vína. Úplne spokojní trovili sme dobre a na
         radosť cisárskej obsluhy išlo to chytro, takže o krátku chvíľu prázdne misy a sklenice
         mohli ochotní sluhovia zobrať zo stola.
   </p>
   <p>
    Prišiel rozkaz našej prvej kompánii vytiahnuť na stráž do Rothenthurmthor
    <sup>
     [
     <a class="footnote" href="#ftn.id2589880" name="id2589880">
      295
     </a>
     ]
    </sup>
    s okolitými postami. Stalo sa, ale i tu som zažil nepríjemnú skúsenosť našej
         biednej disciplíny a že naša légia, to jest veľká časť jej údov, len to robiť chce, čo sa
         jej ľúbi. Na bráne Rothenthurmthor (teraz už nejestvuje) oproti Leopoldovskému mostu mali
         sme stan a stadiaľ som obsádzal okolité stráže. Pred večerom mi obyčajný vojak, poslaný z
         hlavného vojenského stanu, doniesol vojenské tajné heslá, zastrčené v karôtke medzi
         gombíkmi kabáta. Do rozpakov donieslo tohto meravého vojaka moje ponúknutie, aby si sadol
         na stoličku, kým mu dám odpoveď. Podvečer pýtali moji smädní legionári, aby som im vykázal
         víno, a keď som sa nad čudnou žiadosťou pozastavil, nazvali ma nemotorným skrblošom, že si
         v ničom neviem pomôcť, že oni odo mňa nežiadajú vína, ale odkaz na priora bohatých
         škótskych mníchov,
    <sup>
     [
     <a class="footnote" href="#ftn.id2589919" name="id2589919">
      296
     </a>
     ]
    </sup>
    bývajúcich tam v meste pri Škótskej bráne. Tu sme sa už potom strmo poharkali.
         A keď som ja, horšiac sa nad takým ničomným anarchickým pokračovaním, nechcel dať výkaz,
         zobrali sa traja s nosičom a tragačom do kláštora, požiadali priora o víno. Prior
         chci-nechci s veľkou ochotou dal im vykotúľať polokovnák na tragač. No a bola hostina a
         mladí dráči sa tým znamenitým a lacným vínom dokonale podperili. Pozde v noci prišla s
         dôstojníkom na čele vojenská hliadka a jedno-druhé sa vypytujúc, poručík mi povedal, že na
         jednom stanovisku moja stráž dokonale chrápe. Pobral som sa s oddielom svojich legionárov
         ta a buchnátom odmeniac toho chrapoša, ktorý bol práve jeden z tých, čo tak veľmi bažili za
         tým plieneným vínom, zaviedol som ho na strážnu izbu, kde som jemu a jemu rovným držal
         kázeň a hrozil, že ich predložím zboru na vytvorenie z radov légie. Inšej pokuty sme nemali
         ako vytvorenie z radov légie, a to aspoň tentoraz pomohlo. Odprosili a dali svätý sľub
         slušnosti ako vzdelaní univerzitanti viac sa neprehrešiť. A tak pri udobrení išlo to zase
         ďalej, ako išlo. Keď nás zase premenili, tiahli sme na našu legionársku hlavnú stráž na
         aulu — univerzitu. Cestou však zastavila nás národná garda toho predmestia, kde stála
         univerzita a ktorá si pridala čestné priezvisko „Universitätsviertel“.
    <sup>
     [
     <a class="footnote" href="#ftn.id2589967" name="id2589967">
      297
     </a>
     ]
    </sup>
    Táto veľmi slobodomyseľná garda nás povolala na „slávnosť zbratania s
         univerzitou“. Zostal som, aby som ich žiadosť vypočul a potom sme najprv šli pred našu
         hlavnú stráž, pred univerzitu, kde oddajúc raport a bubon, stotinu som prepustil. Vo
         voľných kopách šli sme potom na slávnosť, kde sa mnoho pilo a rečnilo.
         Universitätsviertel-gardisti boli takí štedrí, že nás i šampanským hostili. Zunujúc konečne
         i toto, zobral som sa ad lares paternas
    <sup>
     [
     <a class="footnote" href="#ftn.id2589984" name="id2589984">
      298
     </a>
     ]
    </sup>
    ku nášmu Michalovi Teufelsbergerovi.
   </p>
   <p>
    No, beda! Pri najbližšom vystúpení na miesto cvičenia za hradby Schottenthoru nedajbože
         nájsť na hlavnej stráži pred aulou nechaný bubon. Skapal a skapal, daromné bolo všetko
         hľadanie, daromné moje ohlasy po stenách a strážach. Skormútený nad touto nehanebnosťou
         oddal som sa konečne svojmu osudu, že bubon zaopatrím za svoje peniaze, to jest na účet
         svojich podporovateľov, ku ktorým patril i môj viedenský Eduard Roeszner. Istotne je však
         taký kúsok, bubon z hlavnej stráže ukradnúť, veľmi krikľavý.
   </p>
   <p>
    Medzitým, kým by som bol dospel k možnosti kúpiť bubon, diali sa veci, ktoré posotili i
         môj bubon, keď i nie úplne do zabudnutia, ale celkom do pozadia.
   </p>
   <p>
    Už od istého času, keď i len v menších rozmeroch, prišlo do zvyku, akonáhle sa vláda
         tvrdou byť ukazovala, barikády stavať. To robilo nátlak na ministerstvo a niektorí najatí
         ľudia, keď zase barikády odpratávali, boli od mesta za túto zaslúženú prácu dobre platení,
         a tak im stavanie barikády prišlo vhod a oni to radi vykonávali.
   </p>
   <p>
    A tu skoro potom nadarila sa im skvelá príležitosť preukázať svoju nadobudnutú zručnosť
         v tomto odbore. Stalo sa to tak. Keď už takrečeno celá exekutívna moc bola v rukách
         rozhodujúceho ústredného výboru gardy, správnejšie rečeno légie, a toto sebapovedomé
         počínanie mládeže, to jest jej politických matadorov, už začalo náramne omínať vládu,
         vojenské a dvorné kruhy si umienili znemožniť ho náhlym pučom. S týmto cieľom vydal hlavný
         veliteľ gardy gróf Hoyos rozkaz, aby légiu zrušili a bola vtelená do národnej gardy; ba čo
         viac, knieža Colloredo-Mansfeld prišiel s dvoma stotinami národnej gardy na legionársku
         hlavnú stráž, na univerzitu, a žiadal, aby zložili zbraň. Ale tí to neurobili, odopreli, a
         čochvíľa pribehli im druhé gardy na pomoc a položenie stalo sa nadmieru zostreným. Chýr, že
         karmarila silou-mocou chce légiu odzbrojiť, rozniesol sa ako vietor a plameň po celom
         meste, predmestiach a na vidieku a akoby zo zeme rástli zástupy ľudu, bežali do vnútra
         mesta. Tu, pravda, bolo vidieť, že dobrým spôsobom légia zbraň nezloží, na to ani myslieť.
         A ozbrojená masa vzbúreného ľudu, každý podľa svojho zamestnania, sekerami, kladivami,
         lopatami atď., dávala strašný, hrozivý pohľad. Akoby dlaňou plesol, na rozličných stranách
         začali stavať barikády. Vojsko sa tiež začalo hýbať a tisnúť proti bránam vnútorného mesta.
         Zrážka sa stala nevyhnutnou, ak sa nevyberie posolstvo študentstva k Hoyosovi a
         Colloredo-Mansfeldovi a neupozorní ich na nebezpečenstvo a následky úmyslu rozpustenia
         légie. Konečne keď napnutosť dosiahla najvyšší stupeň, rozkaz odvolali.
   </p>
   <p>
    Ešte 24. mája boli dali akademickej légii, a to veľmi kategoricky, dvadsaťštyrihodinový
         zrok na rozmyslenie, aby zložila zbraň, a pretože 24. májom bol zakľúčený školský rok, aby
         sa pri pokoji rozišla domov. Ako sme videli, rozmýšľanie trvalo voľačo ďalej, to jest do
         26. mája, a zavŕšilo sa tým, že légia ostala ďalej, nuž teda légia si rozmyslela ostať a
         kamarila rozmyslela si pekne-rúče popustiť. A čo to bolo? Povedzme doprosta — slabosť vlády
         a dobrota cisára Ferdinanda; k tomu treba pripočítať vzburu na všetkých stranách mocnárstva
         a vojnu v talianskych krajoch monarchie:
    <sup>
     [
     <a class="footnote" href="#ftn.id2590091" name="id2590091">
      299
     </a>
     ]
    </sup>
    slovom mizerný pomykov, v akom sa nachodila bezvládna vláda.
   </p>
   <p>
    Ľud vynúteným slovám vlády dôverovať nechcel a stál ozbrojený na svojom mieste, barikády
         nielenže nerozberal, ale ich ešte staval. A táto práca bola hrozná a jednako i niečo
         smiešna. Nech si človek predstaví, ako to mohlo byť, keď barikád vo vnútornom meste
         nakopených bolo do sto šesťdesiat po uliciach. A každá takáto kopa skál a všakového možného
         domáceho náradia siahala aspoň po prvé poschodie krížom cez ulicu. Na spodku boli základom
         nakopené z dlažby vylámané štvoruhlasté skaly, na to povyhadzovali naši spojenci, „bratia a
         sestry“, z okien a brán najbližších domov náradie, aké len na licitáciách pospolu vidieť
         môžeme: stolce, postele, kanapy, dvere, sudy, stoly, šaragle, zrkadlá, skrine, dosky,
         brvná, hrnce, atď. atď., pre lepšie pohodlie i matrace, periny, obrazy. A na tomto všetkom
         kraľovali na vrchu legionári, gardisti a naši bratia so sestrami. Príchod a odchod bol
         najpohodlnejší najbližšími oblokmi. Takýmto činom priechod ulicami bol pre vozy, kone
         absolútne nemožný a pre peších veľmi trudný, lebo sa museli každú chvíľu krvopotne škriabať
         týmito strmými kostrbatými vrchmi.
   </p>
   <p>
    Velebná barikáda na rohu arcibiskupského paláca — Rothenthurmthorgasse — pri
         Svätoštefanskom námestí, bola mojím stanoviskom. Pretože som zbadal, že v rožnej izbe tohto
         paláca beseduje v prvom poschodí viacej legionárov, prešiel som najbližším oblokom na
         návštevu. Rozhovor sa viedol o tom, že by neškodilo niečo si zajesť. V tejto takmer načisto
         vyprázdnenej, ináč nádhernej izbe nebolo nič, jej náradie krášlilo barikádu a jej obyvateľ
         vytiahol už dávno po mačacine kamsi na vidiek do kláštora. Vtom vstúpia dve modestne
         oblečené poriadne dámy, matka a dcéra, obe pekné, a ponúkli nás veľmi zdvorilým spôsobom
         zájedkou; jedna mala plnú zásterku virštľami, druhá — naplnenú žemličkami. A my zase z
         našej strany veľmi zdvorilo sme si povyberali ponúknuté veci. A tak ako toto, videl som v
         inom čase a na druhom mieste, ako dámy v módnych hodvábnych šatách v nadšenosti donášali
         skaly v zásterkách na barikády! Keď sme s virštľami a žemľami boli hotoví, kde sa vzal, tam
         sa vzal, pripáli arcibiskupský komorník a neviem, či svojim, či druhým návodom, či strachom
         hnaný, doniesol so sebou objemný šafeľ so znamenitým vínom, ako sa na arcibiskupa svedčí,
         podávajúc nám ho plechovým čerpákom. Item, záchvat bol veľký, nečudo, že niekedy i
         prekypel.
   </p>
   <p>
    Pred hlavnou poštou vystavali barikádu, ktorá sa ako podobou tak nadovšetko materiálom
         vyznačovala a od druhých barikád líšila. Bola to mohutná mohyla zo samých žltočiernych
         veľkých poštárskych vozov.
   </p>
   <p>
    Takto veci stáli, keď sa zrazu rozniesol strašný chýr, že knieža Windischgrätz
    <sup>
     [
     <a class="footnote" href="#ftn.id2590210" name="id2590210">
      300
     </a>
     ]
    </sup>
    tiahne proti Viedni s veľkou mocou z Čiech a Jelačić
    <sup>
     [
     <a class="footnote" href="#ftn.id2590232" name="id2590232">
      301
     </a>
     ]
    </sup>
    so svojimi preukrutnými Chorvátmi z Chorvátskej. Celá Viedeň zhíkla a keď sa
         jedni pratali do pivníc, druhí tiahli na barikády. Akoby do tých ľudí ohňa bol nasypal,
         všade vrelo. Na všetkých stranách horeli fakle, na všetkých zvonoch zvonili na poplach,
         všetky trúby zazneli, všetky bubny zarachotili. Veľký zvon na Štefanskej veži nám nad
         hlavou nad hlaholením a mravčaním nespočetných bližších a ďalších zvonov hučal hlbokým
         basom, až sa zem triasla. Opravdivý to súdny deň, až sa nám husacia koža na tele ježila a
         každú chvíľu očakávali sme nápad, hrmenie diel, rachot pušiek. Posádka mojej krásnej
         pevnosti — barikády — bola strakavá: légia, garda a proletári. Na samom vrchu viala
         zástava. No, našťastie chýr sa nepotvrdil a my sme mohli druhú polovicu noci pokojne
         stráviť na barikádach, čo sme aj vďačne urobili.
   </p>
   <p>
    Nepamätám sa už, koľko ráz za môjho pobytu vo Viedni boli stavané barikády. Kedykoľvek
         ľud, to jest jeho povolaní a nepovolaní predstavitelia, svoje politické žiadosti pri vláde
         a dvore nemohli vykonať, hneď boli hotoví s barikádami. Veru, veru, motívy tak často
         prezývanej slobody sú často-prečasto veľmi kalné a osobné. Tak napríklad sme na barikádach
         oslavovali tam prítomných ohnivých agitátorov Giskru a Bacha. A tí potom stali sa
         ministrami, a keby pod ich vladárením ľud to bol vystrájal, čo teraz vystrájal pod ich
         spoluúčinkovaním, boli by ho bezpochyby nemilosrdne dali strieľať.
   </p>
   <p>
    Na druhý deň, to jest 27. mája, keď všetky výdobytky a légie ostali pri starom a o
         Windischgrätzovi a Jelačićovi nebolo chyrovať, vyliezli ukryté sysle na boží deň a čo sa
         mohlo a vedelo škriabať, išlo obdivovať barikády. Pri každej barikáde stáli alebo stál
         robotník s vykasanými rukávmi, s čakanom alebo rýľom v rukách a pri ňom na skale, brvne
         alebo druhom príhodnom mieste stál tanier s nápisom „Fürs Volk“
    <sup>
     [
     <a class="footnote" href="#ftn.id2590320" name="id2590320">
      302
     </a>
     ]
    </sup>
    — alebo „Arbeiter“
    <sup>
     [
     <a class="footnote" href="#ftn.id2590328" name="id2590328">
      303
     </a>
     ]
    </sup>
    a Viedenčania, dobrodušní a dobrej mysle, pohnutí pohľadom na čakan, motyku
         alebo druhý tomu podobný argument, kládli svoje oboly na tanier staviteľom barikád za ich
         namáhavú prácu pri dosiahnutí slobôd.
   </p>
   <p>
    Takto niektorí ľudia, povedomí svojej moci, stávali sa spoločnosti vždy ťažším bremenom,
         až medzi nimi a medzi samými tými, čo ich podnecovali, nastali nedorozumenia, hádky a skoro
         to prešlo do krvavých zrážok.
   </p>
   <p>
    Povedal som, že 24. májom, keď légiu hodlali rozpustiť, zároveň vyhlásili aj školský rok
         za ukončený a od tých čias hľadeli sa študentov ako ustavičných priečnikov zbaviť, a preto
         umožnili tým, čo sa domov poberali, uľaviť cestu, áno, udeľovali slobodné karty na parné
         lode a na železnicu. Ja som, popravde, nemal vo Viedni čo robiť a zunovalo sa mi tak bez
         cieľa sa tu ponevierať a druhým slúžiť. Skúsil som mnoho, to je pravda, čo by som ináč
         sotva bol skúsil. Keď sa zvesť o rozpustení mládeže ako i opakované chýry o viedenských
         činoch a vážnych nepokojoch rozniesli po širokom svete, starali sa o mňa moji príbuzní,
         žiadajúci môj odchod z rozorvaného mesta, a dobrá, ustarostená matka, domnievajúca sa azda,
         že ja ako legionársky nadporučík som už vo Viedni korene pustil a domov prísť ani viac
         nezamýšľam, dala mi písať, že je chorá, aby som sa domov ponáhľal. A veru toho strašiaka,
         ktorý sa ma ozaj veľmi dotkol, ani nebolo treba, lebo ja by som bol vďačne i bez toho išiel
         domov. Často som sa rozpomínal na dobre mienené slová granátnického stotníka pred Rakúskou
         bankou.
   </p>
   <p>
    Šiel som si teda na veliteľstvo a dostal som certifikát ako legionársky nadporučík prvej
         medicínskej stotiny, s povolením na neurčitý čas. I tento certifikát mi zahynul vo veľkom
         breznianskom ohni. Potom som išiel na políciu, kde mi ochotne doručili bezplatnú kartu na
         paroloď do Prešporka, ako som žiadal. Zobral som svoj batôžok a v rovnošate legionára
         stúpal som cez Leopoldovo predmestie na paroloď. Práve ten istý deň a v tom istom okolí
         bola zase krvavá zrážka medzi národnou gardou a proletariátom. Strieľalo sa do živého.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2586431" name="ftn.id2586431">
        219
       </a>
       ]
      </sup>
      <span class="emphasis">
       <em>
        Ľudovít Filip
       </em>
      </span>
      (1773 — 1850) — po júlovej revolúcii francúzsky
               kráľ dosadený bohatou buržoáziou. (Vládol v r. 1830 — 1848.) Mal za heslo politiku
               strednej cesty a zabránil radikálnejším reformám, o ktoré usilovali predstavitelia
               ľudových más po vyhnaní bourbonskej dynastie.
     </p>
    </div>
    <div class="footnote">
     <p>
      <sup>
       [
       <a class="para" href="#id2586492" name="ftn.id2586492">
        220
       </a>
       ]
      </sup>
      <span class="emphasis">
       <em>
        Ako decko dobrý monarcha
       </em>
      </span>
      — Ferdinand I. (ako uhorský kráľ V.,
               1793 — 1875), v r. 1835 — 1848 panovník habsburskej monarchie. Bol mdlého rozumu,
               preto nevykonával vládu osobne. Zastupoval ho jeho strýc arciknieža Ľudovít Jozef
               Anton (1784 — 1864), ktorý bol na čele novozriadenej štátnej konferencie a bol v
               skutočnosti panovníkovým spoluvládcom. Veľmi rozhodne sa vzpieral všetkým
               pokrokovejším úsiliam.
     </p>
    </div>
    <div class="footnote">
     <p>
      <sup>
       [
       <a class="para" href="#id2586557" name="ftn.id2586557">
        221
       </a>
       ]
      </sup>
      (nem.) Stavovskému domu (snemovni).
     </p>
    </div>
    <div class="footnote">
     <p>
      <sup>
       [
       <a class="para" href="#id2586584" name="ftn.id2586584">
        222
       </a>
       ]
      </sup>
      <span class="emphasis">
       <em>
        Vo dvorane radili sa stavy
       </em>
      </span>
      — zástupcovia tých vrstiev
               obyvateľstva, ktoré mali pred r. 1848 politické práva (duchovenstvo, vyššia a nižšia
               šľachta a v menšej miere zástupcovia miest)
     </p>
    </div>
    <div class="footnote">
     <p>
      <sup>
       [
       <a class="para" href="#id2586631" name="ftn.id2586631">
        223
       </a>
       ]
      </sup>
      (lat.) A tiež, rovnako.
     </p>
    </div>
    <div class="footnote">
     <p>
      <sup>
       [
       <a class="para" href="#id2586643" name="ftn.id2586643">
        224
       </a>
       ]
      </sup>
      (lat.) Výtržníci.
     </p>
    </div>
    <div class="footnote">
     <p>
      <sup>
       [
       <a class="para" href="#id2586655" name="ftn.id2586655">
        225
       </a>
       ]
      </sup>
      <span class="emphasis">
       <em>
        Pobral som sa glacom na obed
       </em>
      </span>
      — Týmto francúzskym slovom
               (glacis = predhradie) označovali vo Viedni obvod pred opevňovacími hradbami (950 m
               šírky), ktorý nemal byť zastavaný. Obvod bol neskoršie upravený a ním vedúca hradská
               vysadená stromami. Touto hradskou, čiže cez glacis, išiel Zachenter na obed.
     </p>
    </div>
    <div class="footnote">
     <p>
      <sup>
       [
       <a class="para" href="#id2586711" name="ftn.id2586711">
        226
       </a>
       ]
      </sup>
      <span class="emphasis">
       <em>
        Arciknieža Albrecht
       </em>
      </span>
      (1817 — 1895) — poľný maršal a generálny
               inšpektor rakúsko-uhorského vojska. Patril medzi najbohatších veľkostatkárov
               rakúskych, najmä v Sliezsku mal rozsiahle majetky. Bol tuhým konzervatívcom v
               politike i vo veciach vojenských. Známy „markíz Gero“ Bezručových básní.
     </p>
    </div>
    <div class="footnote">
     <p>
      <sup>
       [
       <a class="para" href="#id2586863" name="ftn.id2586863">
        227
       </a>
       ]
      </sup>
      (nem., vied. nár.) Len nestrieľať.
     </p>
    </div>
    <div class="footnote">
     <p>
      <sup>
       [
       <a class="para" href="#id2586923" name="ftn.id2586923">
        228
       </a>
       ]
      </sup>
      (nem., skomol.) Vy niečo viete, ale mi to nechcete povedať.
     </p>
    </div>
    <div class="footnote">
     <p>
      <sup>
       [
       <a class="para" href="#id2586983" name="ftn.id2586983">
        229
       </a>
       ]
      </sup>
      (lat.) Spravodlivosť je základom štátov.
     </p>
    </div>
    <div class="footnote">
     <p>
      <sup>
       [
       <a class="para" href="#id2587056" name="ftn.id2587056">
        230
       </a>
       ]
      </sup>
      (nem., vied. nár.) Len tak.
     </p>
    </div>
    <div class="footnote">
     <p>
      <sup>
       [
       <a class="para" href="#id2587084" name="ftn.id2587084">
        231
       </a>
       ]
      </sup>
      <span class="emphasis">
       <em>
        Dr. Adolf Fischhof
       </em>
      </span>
      (1816 — 1893) — rakúsky lekár a politik.
               Jeho reč pred stavovským domom vo Viedni 13. marca 1848 bola prvým podnetom na
               revolúciu. V ríšskom sneme bol popredným vodcom ľavice. R. 1848 ho zatkli a
               vyšetrovali pre vzburu a velezradu, ale ho potom prepustili pre nedostatok dôkazov.
               Potom pôsobil už len ako praktický lekár a politický publicista.
     </p>
    </div>
    <div class="footnote">
     <p>
      <sup>
       [
       <a class="para" href="#id2587114" name="ftn.id2587114">
        232
       </a>
       ]
      </sup>
      (lat.) Výtržnosti, neporiadky.
     </p>
    </div>
    <div class="footnote">
     <p>
      <sup>
       [
       <a class="para" href="#id2587132" name="ftn.id2587132">
        233
       </a>
       ]
      </sup>
      <span class="emphasis">
       <em>
        Žiadala národnú gardu
       </em>
      </span>
      — zriaďovanú k vnútornej službe, pre
               zachovanie verejného poriadku, ale aj na hájenie občianskych práv a slobôd proti
               prehmatom absolutistickej vlády
     </p>
    </div>
    <div class="footnote">
     <p>
      <sup>
       [
       <a class="para" href="#id2587178" name="ftn.id2587178">
        234
       </a>
       ]
      </sup>
      (nem.) Páni moji! Európa hľadí na vás!
     </p>
    </div>
    <div class="footnote">
     <p>
      <sup>
       [
       <a class="para" href="#id2587194" name="ftn.id2587194">
        235
       </a>
       ]
      </sup>
      (nem.) Sláva, sláva! Sláva univerzite!
     </p>
    </div>
    <div class="footnote">
     <p>
      <sup>
       [
       <a class="para" href="#id2587223" name="ftn.id2587223">
        236
       </a>
       ]
      </sup>
      <span class="emphasis">
       <em>
        Karl Giskra
       </em>
      </span>
      (1820 — 1879) — rakúsky politik, nemecký liberál,
               ale veľký germanizátor a urputný nepriateľ českých štátoprávnych snáh
     </p>
    </div>
    <div class="footnote">
     <p>
      <sup>
       [
       <a class="para" href="#id2587329" name="ftn.id2587329">
        237
       </a>
       ]
      </sup>
      <span class="emphasis">
       <em>
        Vyslúžený čarapár
       </em>
      </span>
      — čiže pešiak. Vtedajší pešiaci v rakúskom
               vojsku nosili čarapy, totiž gamaše, odtiaľ ten názov.
     </p>
    </div>
    <div class="footnote">
     <p>
      <sup>
       [
       <a class="para" href="#id2587373" name="ftn.id2587373">
        238
       </a>
       ]
      </sup>
      <span class="emphasis">
       <em>
        Patróny ohrýzať
       </em>
      </span>
      — totiž náboje, ktoré sa vtedy nabíjali do
               pušiek odpredku, ich ústím. Pritom sa hnacia hmota a strela (guľa) každá osobitne
               musela vpraviť do ústia pušky.
     </p>
    </div>
    <div class="footnote">
     <p>
      <sup>
       [
       <a class="para" href="#id2587436" name="ftn.id2587436">
        239
       </a>
       ]
      </sup>
      <span class="emphasis">
       <em>
        Pri vzburách a čumách nespokojného proletariátu
       </em>
      </span>
      — týmto
               názvom autor neoznačuje proletariát v dnešnom zmysle, ale — vyplýva to z celého jeho
               textu — veľkomestskú spodinu. Čuma je v chorvátskej a ruskej povere morová žena a tak
               Zechenter výčiny spodiny dobre prirovnával k morovej nákaze.
     </p>
    </div>
    <div class="footnote">
     <p>
      <sup>
       [
       <a class="para" href="#id2587492" name="ftn.id2587492">
        240
       </a>
       ]
      </sup>
      <span class="emphasis">
       <em>
        Ozrutná mušketa
       </em>
      </span>
      (z tal.) — puška, ktorá sa vyvinula v
               dvadsiatych rokoch 16. stor. z dovtedajšej hákovnice resp. polháka upravením z týchto
               druhov zbraní na ľahšiu formu. Muškety sa zachovali pri ďalšom zľahčovaní a
               zlepšovaní až do začiatku 19. storočia.
     </p>
    </div>
    <div class="footnote">
     <p>
      <sup>
       [
       <a class="para" href="#id2587582" name="ftn.id2587582">
        241
       </a>
       ]
      </sup>
      (nem.) Dobrosrdečná Viedeň.
     </p>
    </div>
    <div class="footnote">
     <p>
      <sup>
       [
       <a class="para" href="#id2587618" name="ftn.id2587618">
        242
       </a>
       ]
      </sup>
      <span class="emphasis">
       <em>
        Okola kláštora arménskych mechitaristov
       </em>
      </span>
      — katolíckych mníchov
               arménskeho obradu, nazvaných tak podľa zakladateľa ich rehole Mechitara Sebastského
               (1676 — 1749), ktorý usiloval o zjednotenie arménskej cirkvi s
               rímskokatolíckou
     </p>
    </div>
    <div class="footnote">
     <p>
      <sup>
       [
       <a class="para" href="#id2587646" name="ftn.id2587646">
        243
       </a>
       ]
      </sup>
      <span class="emphasis">
       <em>
        Sa tu usadili už asi pred pol druha sto rokmi
       </em>
      </span>
      — Roku 1717 sa
               mechitaristi usadili na ostrove San Lazzaro pri Benátkach, ale vo Viedni boli až od
               roku 1811.
     </p>
    </div>
    <div class="footnote">
     <p>
      <sup>
       [
       <a class="para" href="#id2587673" name="ftn.id2587673">
        244
       </a>
       ]
      </sup>
      <span class="emphasis">
       <em>
        Pod zlatou korunou
       </em>
      </span>
      — bola to biskupská mitra, bežná u
               pravoslávnych cirkevných hodnostárov.
     </p>
    </div>
    <div class="footnote">
     <p>
      <sup>
       [
       <a class="para" href="#id2587729" name="ftn.id2587729">
        245
       </a>
       ]
      </sup>
      <span class="emphasis">
       <em>
        Za pásom handžár a či jatagán
       </em>
      </span>
      — Handžár je turecké a jatagán
               africké pomenovanie tej istej bodnej a sečnej zbrane, dlhého noža.
     </p>
    </div>
    <div class="footnote">
     <p>
      <sup>
       [
       <a class="para" href="#id2587765" name="ftn.id2587765">
        246
       </a>
       ]
      </sup>
      <span class="emphasis">
       <em>
        Uhri z prešporského snemu
       </em>
      </span>
      — z posledného uhorského
               stavovského snemu (1847 — 48) a z posledného snemu, ktorý zasadal ešte v Bratislave.
               Potom sídlo snemu prešlo do Pešti.
     </p>
    </div>
    <div class="footnote">
     <p>
      <sup>
       [
       <a class="para" href="#id2587784" name="ftn.id2587784">
        247
       </a>
       ]
      </sup>
      <span class="emphasis">
       <em>
        Ľudovít Kossuth
       </em>
      </span>
      (1802 — 1894) — maďarský politik, pôvodne
               advokát. Bol predstaviteľom buržoáznodemokratických živlov v maďarskej revolúcii r.
               1848 — 49, ktorú viedol.
     </p>
    </div>
    <div class="footnote">
     <p>
      <sup>
       [
       <a class="para" href="#id2587799" name="ftn.id2587799">
        248
       </a>
       ]
      </sup>
      <span class="emphasis">
       <em>
        Ľudovít Batthyányi
       </em>
      </span>
      (1806 — 1849) — maďarský politik, vodca
               mladšej liberálnej šľachty maďarskej. Roku 1848 stal sa prvým ministerským predsedom
               uhorským. Po Windischgrätzovom vpáde do Pešti bol zajatý a 6. októbra 1849
               zastrelený.
     </p>
    </div>
    <div class="footnote">
     <p>
      <sup>
       [
       <a class="para" href="#id2587826" name="ftn.id2587826">
        249
       </a>
       ]
      </sup>
      (lat.) Ohnivo.
     </p>
    </div>
    <div class="footnote">
     <p>
      <sup>
       [
       <a class="para" href="#id2587852" name="ftn.id2587852">
        250
       </a>
       ]
      </sup>
      <span class="emphasis">
       <em>
        Klobúk kalabrijský
       </em>
      </span>
      (nem. calabreser) — široký klobúk s
               čiernym vlajúcim perom, ktorý bol odznakom talianskych radikálov
     </p>
    </div>
    <div class="footnote">
     <p>
      <sup>
       [
       <a class="para" href="#id2587869" name="ftn.id2587869">
        251
       </a>
       ]
      </sup>
      <span class="emphasis">
       <em>
        Žlto-čierno červenou kokardou
       </em>
      </span>
      — Všetky tieto farby sa
               vyskytujú vo viedenskom mestskom znaku, išlo teda o farby mesta Viedne, ktoré boli i
               odznakom viedenskej revolúcie.
     </p>
    </div>
    <div class="footnote">
     <p>
      <sup>
       [
       <a class="para" href="#id2587945" name="ftn.id2587945">
        252
       </a>
       ]
      </sup>
      (lat.) Tu skromný.
     </p>
    </div>
    <div class="footnote">
     <p>
      <sup>
       [
       <a class="para" href="#id2587970" name="ftn.id2587970">
        253
       </a>
       ]
      </sup>
      <span class="emphasis">
       <em>
        Gróf Ferdinand Colloredo-Mansfeld
       </em>
      </span>
      (1777 — 1850) — bol
               dolnorakúskym stavovským poslancom a generálnym riaditeľom stavieb cisárskeho
               dvora
     </p>
    </div>
    <div class="footnote">
     <p>
      <sup>
       [
       <a class="para" href="#id2587995" name="ftn.id2587995">
        254
       </a>
       ]
      </sup>
      (z franc. skomol.) Zastreliť.
     </p>
    </div>
    <div class="footnote">
     <p>
      <sup>
       [
       <a class="para" href="#id2588053" name="ftn.id2588053">
        255
       </a>
       ]
      </sup>
      (lat.) Celú noc pršalo, mali to vracajúci sa ráno za divadlo.
     </p>
    </div>
    <div class="footnote">
     <p>
      <sup>
       [
       <a class="para" href="#id2588093" name="ftn.id2588093">
        256
       </a>
       ]
      </sup>
      (lat.) Nech žije!
     </p>
    </div>
    <div class="footnote">
     <p>
      <sup>
       [
       <a class="para" href="#id2588108" name="ftn.id2588108">
        257
       </a>
       ]
      </sup>
      <span class="emphasis">
       <em>
        S arcikniežaťom Francom Karlom
       </em>
      </span>
      (1802 — 1878) — bratom cisára
               Ferdinanda a otcom jeho nástupcu Františka Jozefa I., v prospech ktorého sa zriekol
               svojho práva na trón
     </p>
    </div>
    <div class="footnote">
     <p>
      <sup>
       [
       <a class="para" href="#id2588143" name="ftn.id2588143">
        258
       </a>
       ]
      </sup>
      (lat.) Predstavil.
     </p>
    </div>
    <div class="footnote">
     <p>
      <sup>
       [
       <a class="para" href="#id2588199" name="ftn.id2588199">
        259
       </a>
       ]
      </sup>
      (lat.) Keď rinčia zbrane, mlčia múzy.
     </p>
    </div>
    <div class="footnote">
     <p>
      <sup>
       [
       <a class="para" href="#id2588208" name="ftn.id2588208">
        260
       </a>
       ]
      </sup>
      (lat.) Zamenili tógu za ságu (vojenský plášť).
     </p>
    </div>
    <div class="footnote">
     <p>
      <sup>
       [
       <a class="para" href="#id2588218" name="ftn.id2588218">
        261
       </a>
       ]
      </sup>
      <span class="emphasis">
       <em>
        Slúžili sme Marsovi
       </em>
      </span>
      — ktorý bol rímskym bohom vojny, čiže:
               vojenčili sme
     </p>
    </div>
    <div class="footnote">
     <p>
      <sup>
       [
       <a class="para" href="#id2588316" name="ftn.id2588316">
        262
       </a>
       ]
      </sup>
      (nem. skomol.) Všetko jedno.
     </p>
    </div>
    <div class="footnote">
     <p>
      <sup>
       [
       <a class="para" href="#id2588345" name="ftn.id2588345">
        263
       </a>
       ]
      </sup>
      <span class="emphasis">
       <em>
        Podozriví slobodáši
       </em>
      </span>
      (z chorv.) — liberáli, slobodomyseľní
               ľudia
     </p>
    </div>
    <div class="footnote">
     <p>
      <sup>
       [
       <a class="para" href="#id2588368" name="ftn.id2588368">
        264
       </a>
       ]
      </sup>
      <span class="emphasis">
       <em>
        Na námestí Burgu
       </em>
      </span>
      (nem.) — cisárskeho hradu
     </p>
    </div>
    <div class="footnote">
     <p>
      <sup>
       [
       <a class="para" href="#id2588382" name="ftn.id2588382">
        265
       </a>
       ]
      </sup>
      <span class="emphasis">
       <em>
        Ferdinand II.
       </em>
      </span>
      (1578 — 1637) — od r. 1619 panovník v
               habsburských krajinách, premohol stavovský odboj v Čechách a pokatolíčtil krajinu.
               Bol nesamostatný, podliehajúc vplyvu svojich spovedníkov — jezuitov. Kyrysnícky pluk
               vyslobodil Ferdinanda II. r. 1619, keď české stavy pod vedením grófa Thurna a v
               spojení so sedmohradským kniežaťom Gabrielom Bethlenom obliehali Viedeň. Ferdinand sa
               pokonal s Bethlenom, takže Thurnovo vojsko muselo odtiahnuť spod Viedne.
     </p>
    </div>
    <div class="footnote">
     <p>
      <sup>
       [
       <a class="para" href="#id2588434" name="ftn.id2588434">
        266
       </a>
       ]
      </sup>
      (lat.) Vhodné, primerané.
     </p>
    </div>
    <div class="footnote">
     <p>
      <sup>
       [
       <a class="para" href="#id2588482" name="ftn.id2588482">
        267
       </a>
       ]
      </sup>
      <span class="emphasis">
       <em>
        Vykúrili Ligurianov
       </em>
      </span>
      — katolíckych mníchov rehole, majúcej
               protireformačné poslanie. Ligurianmi ich nazývali podľa zakladateľa rehole Alfonza
               Maria de Liguori (1696 — 1787).
     </p>
    </div>
    <div class="footnote">
     <p>
      <sup>
       [
       <a class="para" href="#id2588503" name="ftn.id2588503">
        268
       </a>
       ]
      </sup>
      <span class="emphasis">
       <em>
        Vincenc Eduard Milde
       </em>
      </span>
      (1777 — 1853) — kat. kňaz, dobrý
               pedagóg. Postupoval v hodnostiach a r. 1831 sa stal viedenským arcibiskupom.
     </p>
    </div>
    <div class="footnote">
     <p>
      <sup>
       [
       <a class="para" href="#id2588526" name="ftn.id2588526">
        269
       </a>
       ]
      </sup>
      <span class="emphasis">
       <em>
        Náramnú mačacinu
       </em>
      </span>
      — zvukovú demonštráciu, zvyšovanú
               napodobňovaním zvieracích hlasov a používaním hudobných nástrojov so zvukmi úplne
               neharmonickými, ktorá sa usporadúva na zneváženie postihnutej osoby
     </p>
    </div>
    <div class="footnote">
     <p>
      <sup>
       [
       <a class="para" href="#id2588551" name="ftn.id2588551">
        270
       </a>
       ]
      </sup>
      <span class="emphasis">
       <em>
        Gróf Karl Ludwig Ficquelmont
       </em>
      </span>
      (1777 — 1857) — rakúsky generál
               a štátnik. Už r. 1840 bol štátnym a konferenčným ministrom. R. 1848 viedol
               ministerstvo zahraničných vecí, po Kolowratovi bol predsedom vlády, ale už v marci r.
               1848 odišiel do ústrania.
     </p>
    </div>
    <div class="footnote">
     <p>
      <sup>
       [
       <a class="para" href="#id2588605" name="ftn.id2588605">
        271
       </a>
       ]
      </sup>
      <span class="emphasis">
       <em>
        Karol Albert
       </em>
      </span>
      (1798 — 1849) — od r. 1831 kráľ piemontský
               (sardínsky), nerozhodný panovník (podliehal reakcii, najmä Metternichovi). R. 1848
               dal svojej krajine ústavu a vyhlásil vojnu Rakúsku. Porazený v tejto vojne zriekol sa
               trónu v prospech syna Viktora Emanuela II.
     </p>
    </div>
    <div class="footnote">
     <p>
      <sup>
       [
       <a class="para" href="#id2588634" name="ftn.id2588634">
        272
       </a>
       ]
      </sup>
      (nem.) Útočné žiadosti.
     </p>
    </div>
    <div class="footnote">
     <p>
      <sup>
       [
       <a class="para" href="#id2588727" name="ftn.id2588727">
        273
       </a>
       ]
      </sup>
      (lat.) Vývojoch (tu skôr: obratoch).
     </p>
    </div>
    <div class="footnote">
     <p>
      <sup>
       [
       <a class="para" href="#id2588769" name="ftn.id2588769">
        274
       </a>
       ]
      </sup>
      <span class="emphasis">
       <em>
        Pluk Nugent, Hrabovsky atď.
       </em>
      </span>
      — Pluky mali pomenovanie podľa
               významných osôb, tzv. „majiteľov“.
     </p>
    </div>
    <div class="footnote">
     <p>
      <sup>
       [
       <a class="para" href="#id2588784" name="ftn.id2588784">
        275
       </a>
       ]
      </sup>
      <span class="emphasis">
       <em>
        Dve zástavy Deutschmeistrov
       </em>
      </span>
      — dva prápory domáceho
               viedenského pluku
     </p>
    </div>
    <div class="footnote">
     <p>
      <sup>
       [
       <a class="para" href="#id2588819" name="ftn.id2588819">
        276
       </a>
       ]
      </sup>
      <span class="emphasis">
       <em>
        Proti „kamarile“
       </em>
      </span>
      (špan.) — dvorným obľúbencom, majúcim zlý
               vplyv na hlavu štátu (Pôv. význam slova: dvoranstvo, ktoré je v stálom styku s
               kráľom.)
     </p>
    </div>
    <div class="footnote">
     <p>
      <sup>
       [
       <a class="para" href="#id2588864" name="ftn.id2588864">
        277
       </a>
       ]
      </sup>
      <span class="emphasis">
       <em>
        Žofia, matka nášho terajšieho kráľa
       </em>
      </span>
      (1805 — 1872) — rodená
               bavorská kňažná. Vydatá od r. 1824 za arcikniežaťom Františkom Karlom.
     </p>
    </div>
    <div class="footnote">
     <p>
      <sup>
       [
       <a class="para" href="#id2588884" name="ftn.id2588884">
        278
       </a>
       ]
      </sup>
      <span class="emphasis">
       <em>
        Svojimi lorgnetmi
       </em>
      </span>
      (franc.) — okuliarmi na držadle. Mali ich,
               pravdaže, skôr pre parádu ako zo skutočnej potreby.
     </p>
    </div>
    <div class="footnote">
     <p>
      <sup>
       [
       <a class="para" href="#id2588907" name="ftn.id2588907">
        279
       </a>
       ]
      </sup>
      (nem.) Lišací spev.
     </p>
    </div>
    <div class="footnote">
     <p>
      <sup>
       [
       <a class="para" href="#id2588920" name="ftn.id2588920">
        280
       </a>
       ]
      </sup>
      <span class="emphasis">
       <em>
        Urobili sme karé
       </em>
      </span>
      (franc.) — taktický štvorhran, do ktorého sa
               sťahovali nielen prápory, ale i celé pluky. Vojaci v nich sa tak postavili na všetky
               štyri strany, aby mohli z každej strany čeliť útoku prípadného nepriateľa.
     </p>
    </div>
    <div class="footnote">
     <p>
      <sup>
       [
       <a class="para" href="#id2588962" name="ftn.id2588962">
        281
       </a>
       ]
      </sup>
      <span class="emphasis">
       <em>
        Na deň príchodu početnej chorvátskej národnej deputácie
       </em>
      </span>
      —
               Vyslali ju štyristočlennú do Viedne, ale prv než ta prišla, už bol Jelačić vymenovaný
               za chorvátskeho bána a ujal sa moci 14. apríla 1848 v Záhrebe. Deputácia prišla do
               Viedne 31. marca 1848.
     </p>
    </div>
    <div class="footnote">
     <p>
      <sup>
       [
       <a class="para" href="#id2589042" name="ftn.id2589042">
        282
       </a>
       ]
      </sup>
      <span class="emphasis">
       <em>
        V prospech… svojej autonómie
       </em>
      </span>
      (gréc.) — samosprávy. Chorváti
               mali totiž vlastnú správu, s bánom ako náčelníkom, takže nepodliehali uhorskej
               správe. Na toto svoje staré výsadné postavenie boli veľmi hrdí a žiarliví. (Pravda,
               absolutizmus sa aj tam uplatňoval, keďže rakúsky centralizmus mal na to dosť možností
               a spôsobov.)
     </p>
    </div>
    <div class="footnote">
     <p>
      <sup>
       [
       <a class="para" href="#id2589067" name="ftn.id2589067">
        283
       </a>
       ]
      </sup>
      <span class="emphasis">
       <em>
        Gróf Albert Montecuccoli
       </em>
      </span>
      (1802 — 1852) — r. 1848 — 49 rakúsky
               minister vnútra, ináč prednosta prvej sekcie v tom istom ministerstve
     </p>
    </div>
    <div class="footnote">
     <p>
      <sup>
       [
       <a class="para" href="#id2589091" name="ftn.id2589091">
        284
       </a>
       ]
      </sup>
      <span class="emphasis">
       <em>
        A to potom odoslal do Štúrových Národných novín
       </em>
      </span>
      —
               (Slovenských národných novín) kde príspevok vyšiel bez mena v čísle 276 (7. apríla),
               na str. 1103: Rakúska. Vjeďen d. 31. brezna.
     </p>
    </div>
    <div class="footnote">
     <p>
      <sup>
       [
       <a class="para" href="#id2589187" name="ftn.id2589187">
        285
       </a>
       ]
      </sup>
      <span class="emphasis">
       <em>
        Jedno- a či dvojkomorový spôsob
       </em>
      </span>
      — pri ktorom bolo treba pre
               platnosť zákonov ich prijatie a schválenie v obidvoch snemovniach, hornej i dolnej.
               Horná snemovňa bývala inak zložená ako dolná, kde boli poslanci voličstvom priamo
               volení, mohla sa preto ľahko stať nástrojom reakcie. V revolučnej Viedni to dobre
               pochopili, a preto boli len za jednu snemovňu, teda za jednokomorový systém.
     </p>
    </div>
    <div class="footnote">
     <p>
      <sup>
       [
       <a class="para" href="#id2589217" name="ftn.id2589217">
        286
       </a>
       ]
      </sup>
      <span class="emphasis">
       <em>
        Námestie okolo krásnej sochy cisára Jozefa
       </em>
      </span>
      — totiž Jozefa II.
               Bola to jazdecká socha od výtvarníka Zaunera z r. 1807.
     </p>
    </div>
    <div class="footnote">
     <p>
      <sup>
       [
       <a class="para" href="#id2589255" name="ftn.id2589255">
        287
       </a>
       ]
      </sup>
      (franc. skomol.) Nanútenú.
     </p>
    </div>
    <div class="footnote">
     <p>
      <sup>
       [
       <a class="para" href="#id2589334" name="ftn.id2589334">
        288
       </a>
       ]
      </sup>
      <span class="emphasis">
       <em>
        Aby ma nedržali za schwarzgelba
       </em>
      </span>
      (nem.) — čierno-žltého,
               prívrženca dvornej „kamarily“ (Čierna a žltá boli farby cisárskej rodiny, odtiaľ
               pochádzalo toto pomenovanie.)
     </p>
    </div>
    <div class="footnote">
     <p>
      <sup>
       [
       <a class="para" href="#id2589361" name="ftn.id2589361">
        289
       </a>
       ]
      </sup>
      <span class="emphasis">
       <em>
        Takrečených „gutgesinterov“
       </em>
      </span>
      (nem.) — dobre zmýšľajúcich,
               naklonených každej vláde, teda i tej najreakčnejšej
     </p>
    </div>
    <div class="footnote">
     <p>
      <sup>
       [
       <a class="para" href="#id2589518" name="ftn.id2589518">
        290
       </a>
       ]
      </sup>
      <span class="emphasis">
       <em>
        Tu i tu dopisoval do jeho novín
       </em>
      </span>
      — Mal v nich novinové správy
               vo všetkých štyroch ročníkoch (od r. 1845 až do r. 1848).
     </p>
    </div>
    <div class="footnote">
     <p>
      <sup>
       [
       <a class="para" href="#id2589539" name="ftn.id2589539">
        291
       </a>
       ]
      </sup>
      <span class="emphasis">
       <em>
        Bol vyslancom mesta Zvolena
       </em>
      </span>
      — roku 1847 — 48. Zvolen ako
               slobodné kráľovské mesto vysielal vlastného voleného zástupcu na uhorský stavovský
               snem a posledným takým jeho zástupcom bol práve Ľudovít Štúr.
     </p>
    </div>
    <div class="footnote">
     <p>
      <sup>
       [
       <a class="para" href="#id2589598" name="ftn.id2589598">
        292
       </a>
       ]
      </sup>
      <span class="emphasis">
       <em>
        Jedna kompánia lesných chovancov
       </em>
      </span>
      — stotina (rota) študentov
               lesníctva, ktorí vojenčili na podobný spôsob ako i Zechenter a ostatní poslucháči
               lekárstva
     </p>
    </div>
    <div class="footnote">
     <p>
      <sup>
       [
       <a class="para" href="#id2589724" name="ftn.id2589724">
        293
       </a>
       ]
      </sup>
      <span class="emphasis">
       <em>
        Na slimačích… schodoch
       </em>
      </span>
      — točitých (preto ich autor nazýva
               slimačími)
     </p>
    </div>
    <div class="footnote">
     <p>
      <sup>
       [
       <a class="para" href="#id2589744" name="ftn.id2589744">
        294
       </a>
       ]
      </sup>
      <span class="emphasis">
       <em>
        Barón Franz von Sommaruga
       </em>
      </span>
      (1780 — 1860) — referent v súdnej
               sekcii štátnej rady, potom druhý predseda dolnorakúskeho odvolacieho súdu, bol r.
               1848 prvým rakúskym ministrom výučby a potom i ministrom spravodlivosti.
               Pravdepodobne však ide o jeho syna Franza von Sommaruga (1815 — 1884), ktorý bol
               predákom veľkonemeckej strany v Rakúsku a mal účasť aj na revolučných udalostiach vo
               Viedni.
     </p>
    </div>
    <div class="footnote">
     <p>
      <sup>
       [
       <a class="para" href="#id2589880" name="ftn.id2589880">
        295
       </a>
       ]
      </sup>
      (nem.) Brána pri Červenej veži.
     </p>
    </div>
    <div class="footnote">
     <p>
      <sup>
       [
       <a class="para" href="#id2589919" name="ftn.id2589919">
        296
       </a>
       ]
      </sup>
      <span class="emphasis">
       <em>
        Na priora bohatých škótskych mníchov
       </em>
      </span>
      (lat.) — predstaveného
               kláštora. Škótski mnísi boli benediktíni, ktorí sa v 10. storočí osadili v Nemecku,
               kde pozakladali početné kláštory. Podobný kláštor mali i vo Viedni.
     </p>
    </div>
    <div class="footnote">
     <p>
      <sup>
       [
       <a class="para" href="#id2589967" name="ftn.id2589967">
        297
       </a>
       ]
      </sup>
      (nem.) Univerzitná štvrť.
     </p>
    </div>
    <div class="footnote">
     <p>
      <sup>
       [
       <a class="para" href="#id2589984" name="ftn.id2589984">
        298
       </a>
       ]
      </sup>
      (lat.) Domov (na svoj byt).
     </p>
    </div>
    <div class="footnote">
     <p>
      <sup>
       [
       <a class="para" href="#id2590091" name="ftn.id2590091">
        299
       </a>
       ]
      </sup>
      <span class="emphasis">
       <em>
        V talianskych krajoch monarchie
       </em>
      </span>
      — v takrečenom
               Lombardsko-benátskom kráľovstve. Skladalo sa z Lombardska, ktoré získali Habsburgovci
               ešte r. 1713, a z územia bývalej Benátskej republiky (od r. 1797). Rakúšania stratili
               Lombardsko r. 1859 a Benátsko r. 1866, keď sa tieto krajiny stali súčasťami
               zjednoteného Talianska.
     </p>
    </div>
    <div class="footnote">
     <p>
      <sup>
       [
       <a class="para" href="#id2590210" name="ftn.id2590210">
        300
       </a>
       ]
      </sup>
      <span class="emphasis">
       <em>
        Knieža Alfred Windischgrätz
       </em>
      </span>
      (1787 — 1862) — rakúsky
               kontrarevolučný generál, ktorý potlačil najprv pražské povstanie v júni a potom
               viedenské v októbri r. 1848. Začas bol i hlavným veliteľom rakúskych vojsk,
               bojujúcich s maďarskou revolučnou armádou.
     </p>
    </div>
    <div class="footnote">
     <p>
      <sup>
       [
       <a class="para" href="#id2590232" name="ftn.id2590232">
        301
       </a>
       ]
      </sup>
      <span class="emphasis">
       <em>
        Barón Josip Jelačić
       </em>
      </span>
      (1801 — 1859) — pôvodne hraničiarsky
               plukovník, od r. 1848 chorvátsky bán, známy ako veľký nepriateľ uhorskej revolúcie a
               pomáhač reakčnej viedenskej vlády
     </p>
    </div>
    <div class="footnote">
     <p>
      <sup>
       [
       <a class="para" href="#id2590320" name="ftn.id2590320">
        302
       </a>
       ]
      </sup>
      (nem.) Pre ľud.
     </p>
    </div>
    <div class="footnote">
     <p>
      <sup>
       [
       <a class="para" href="#id2590328" name="ftn.id2590328">
        303
       </a>
       ]
      </sup>
      (nem.) Robotník.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2590418">
       </a>
       Revolúcia v Uhrách
      </h2>
     </div>
    </div>
   </div>
   <p>
   </p>
   <p>
   </p>
   <p>
    Lebo som svoj príchod vopred oznámil, na prešporskom prístave ma čakali mladí ľudia.
         Jedného-dvoch z nich som poznal, s druhými som sa až tu obznámil. Privítali ma srdečne a
         stal som sa vo svojom rúchu živým predmetom obzerania a nielen zo strany svojich nových
         známych, ale i zo strany zhromaždeného obecenstva. Všetko ma obsýpalo otázkami a každý
         chcel vychytiť nejakú novinu. Vyprevadili ma potom in corpore
    <sup>
     [
     <a class="footnote" href="#ftn.id2590443" name="id2590443">
      304
     </a>
     ]
    </sup>
    do redakcie Národných novín. Štúr nebol doma
    <sup>
     [
     <a class="footnote" href="#ftn.id2590452" name="id2590452">
      305
     </a>
     ]
    </sup>
    a zastupoval ho Peter Kellner-Hostinský,
    <sup>
     [
     <a class="footnote" href="#ftn.id2590470" name="id2590470">
      306
     </a>
     ]
    </sup>
    a tomu vypomáhali niektorí mladíci, právnici a bohoslovci. Celá tá redakcia
         bola, i čo sa úradnej, i čo sa pospolitej čiastky týka, to jest domácnosti, ako
         hospodárenie mládenca, keď si i variť sám musí. Tuto, v herbergu
    <sup>
     [
     <a class="footnote" href="#ftn.id2590492" name="id2590492">
      307
     </a>
     ]
    </sup>
    pre putujúcich Slovákov, ma usalašili. Tu sa povaľovali celé Tatry papierov,
         novín, listov, a kráčajúc cez ne museli sme si cestu prebíjať, ako hentam vo Viedni 26.
         mája cez barikády. Prejdúc sa kus po Bratislave, upravili ma na večeru do miestnosti až
         príliš demokratickej. Bola to akási šalanda, kde sa schádzali rozliční nádenníci. Strava
         bola, pravdaže, lacná, ale ona, ako i celá miestnosť, páchnúca bryndzou, masťou a nápojmi,
         bola nečistá, a okrem toho bol tu hlavný stan všetkých prešporských múch. Druhý deň hneď
         ráno zaviedli ma do obchodu, kde náš Peter Makovický
    <sup>
     [
     <a class="footnote" href="#ftn.id2590523" name="id2590523">
      308
     </a>
     ]
    </sup>
    bol ako kupecký pomocník. Tu som sa po prvý raz s ním zoznámil. Dlho sme sa s
         ním nebavili, lebo bol pilne zamestnaný, najmä vojaci akéhosi poľského pluku si chodili
         kupovať „slance“ (haringy). Zabavil som sa jeden deň a tretí deň potom odviezol som sa konkou
    <sup>
     [
     <a class="footnote" href="#ftn.id2590545" name="id2590545">
      309
     </a>
     ]
    </sup>
    ďalej na Trnavu a zabočil som do Modry ku Kalinčiakovi. Bol tam profesorom —
         dobrý, prostosrdečný človek a znamenitý spisovateľ. Podľa môjho vkusu najlepší a
         najoriginálnejší kus je jeho
    <span class="emphasis">
     <em>
      Reštaurácia
     </em>
    </span>
    . V nej znamenite, stručne a
         trefne znázornil časové žitie a bytie nášho zemianstva; vo svojom spôsobe je to klasická
         práca. Predstavil ma i farárovi Karolovi Štúrovi
    <sup>
     [
     <a class="footnote" href="#ftn.id2590575" name="id2590575">
      310
     </a>
     ]
    </sup>
    a povolali ma na majáles, ktorý sa odbavoval v modranských viniciach. Rozhovory
         sa točili takmer výlučne okolo revolúcie, okolo politiky; ešte to nepreniklo do ľudu, ale
         badať to už bolo na všetkých príznakoch, že sa chýli k čomusi vážnemu, lebo od hora, od
         stolíc, od snemu sa to už dokonale podkurovalo. Pospolitý ľud si toho nebol povedomý, čo je
         vo veci. Vyslobodenie sedliactva z poddanstva prijal vďačne, ale nedôverčivo, ako deti, keď
         si ešte netrúfajú na vlastných nohách stáť. Najväčšmi zrazené bolo zemianstvo, a malo dosť
         príčin na to, pretvarujúc sa s kyslou tvárou, že to ono vymáha platnosť urovnoprávňujúcim
         slobodným ideám.
   </p>
   <p>
    Z Modry som sa pobral cez Svinice na Nitru. Pretože som bol pechúrením unavený, chcel
         som sa ďalej odviezť, ale keď mi už samý večer príležitosť nechodila, zobral som sa pešo
         ďalej a bolo mi veľmi vhod chládkom cestovať. Prešiel som šťastlivo niekoľko dedín a už
         mohlo byť po polnoci, keď ma počal nadchodiť sen. Ešte som sa vyredikal na hladký kopček,
         obrobený široko-ďaleko roľami. Na južnej strane toho kopca černel sa voňavý sosnový háj;
         zakeroval som ta a vyvalil som sa pod strom, pritvoril som svoje unavené obločnice. Svrčky,
         sprvu mojím príchodom preľaknuté, zase veselo húdli a legionár spal, spal prikrytý nebeským
         modrým paplónom a pre bezpečnosť kapsy a hlavy strčil som tamtú pod túto.
   </p>
   <p>
    Otvorím oči a nebo na východe bolo podliate pomarančovým leskom. Videl som už všetko
         okolo seba i v ďalšom okolí, ale tvár a ruky ma pálili; musel som ležať niekde blízo
         Komárna, to jest blízo močariny a tá skutočne bola podo mnou na dolinke.
   </p>
   <p>
    Keď už dobre slnko ohrievalo, škrabúc sa po popichanej tvári, došiel som do Vrábeľ. Keď
         som vkročil do krčmy, našiel som tam už niekoľko pilných hasičov, ktorí svedomite
         terkelicou hasili. Naraňajkujúc sa mlieka a chleba, cestoval som ďalej. Keď som dorazil k
         môjmu milému zemkovi, ku Hronu, tiahol som popri ňom hore. Umorený namáhavou chôdzou,
         sparnom a hladom, došiel som podvečer do Žarnovice, aby som si tu oddýchol a okrial na
         ďalšiu cestu. Zostúpil som tu u svojho kamaráta, bývalého spoluobyvateľa, vlastne u jeho
         otca, prenájomníka erárnej krčmy Andreja Kaldroviča, ktorý odbaviac právnické štúdiá v
         Pešti, navštevoval prednášky na štiavnickej banskej akadémii. Keď som sa dobre najedol a
         dokonale si oddýchol, vybral som sa podvečer pri zapadajúcom slnci okúpať sa do Hrona. Tam
         som sa zase asi po siedmich rokoch zišiel so svojím priateľom z peštianskej doby, Júliusom
         Plošicom, teraz kaplánom u farára Scherera. Aj on sa prišiel kúpať a naše stretnutie bolo
         srdečné. Viedol tu už dobre činný život, najmä v národnom ohľade; bol tiež činným v
         zakladaní spolkov miernosti
    <sup>
     [
     <a class="footnote" href="#ftn.id2590699" name="id2590699">
      311
     </a>
     ]
    </sup>
    atď. S týmto horlivým, ohnivým zurvalcom som sa zabavil znamenite. Správanie
         Andreja Kaldroviča oproti Plošicovi bolo síce zdvorilé, ale chladné, pretože už vtedy v
         náhľadoch vecí národných boli odchodní, slovom Kaldrovič bol už maďarónom a Julko verným,
         poctivým Slovákom. Keď som u Kaldrovičov za jeden deň okrial a Andrejov strýčik, hlinícky
         krčmár, sa ku svojmu bratovi doviezol na návštevu, pojal ma až do Hliníka so sebou. Stadiaľ
         vychytil som sa zase pešo do Banskej Bystrice. Pri kozelníckom moste som sa občerstvil,
         vydýchol a vykúpal a nechajúc mokré spodné šaty na sebe, pechúril som proti večeru za
         chládku tak dobre mi známou cestou a chodníkmi domov.
   </p>
   <p>
    Práve bilo jednu hodinu po polnoci, keď som zaklopal u Marov v Dolnej ulici na oblok
         matkinho bytu. Bolo mi clivo, akú odpoveď dostanem, keďže matka mi je chorá! No ale,
         chvalabohu, nebolo jej nič, ako som sa o tom hneď presvedčil; bolo to len vymyslené, aby
         som tým istejšie domov prišiel.
   </p>
   <p>
    Banská Bystrica už bola značne rozkývaná, mysle rozbúrené, lebo tam bolo mnoho krikľúňov
         súcich na búrenie a roznecovanie myslí. Bola už zriadená, hoci ešte zďaleka nie vycvičená,
         garda. Bývalí pôvodní, takrečení schützeri už boli zanikli a malé ich zvyšky sa roztopili v
         teraz utvorenej národnej garde. Ale i táto garda mala veľmi známy meštiansky ráz. Tam si
         videl v rade stolára, pekára s farárom, učiteľom a úradníkom a pri tom kamenára, záhradníka
         a murára s banským radcom a statkárom. Čo sa telesného vyvinutia týka, stál za tebou a či
         pred tebou plešivý, širokoplecí, bruchatý, zdýmajúci chlap a za ním suchý, vysoký, šedivý
         pisár. A potom veliteľ žiada, aby si ty, štíhly chudes, v prvom rade kryl za sebou tú
         strašnú mastnú opachu! Bol to zaujímavý pohľad pri defilovaní.
   </p>
   <p>
    Bystrickú gardu cvičil kraľovniansky cisársko-kráľovský nadporučík tam ležiaceho
         verbovaného veliteľstva, Kardhordó, zrelý to skamenený vojenský zurvalec. On, ako i jeho
         zrelé mužstvo — vtedy štrnásť rokov bez prestania museli slúžiť — mašírovalo, stálo a
         všetky vojenské cvičebné kvinty vykonávalo s takou dôkladnosťou, akoby boli z dreva
         vykresaní. Všetka váha celého vojenského žitia a bytia kládla sa na túto dôkladnú
         vycibrenosť. Aby som však nepretrhol niť opisu, musím sa vrátiť nazad.
   </p>
   <p>
    Ledva som si doma odpočinul a urobil niekoľko návštev, povolaný som bol do gardy, aby
         sme sa v príhodný čas a tak temer denne na Dolných lúkach cvičili vo vojenčine. Ako som
         riekol, táto zväčša z usadlých, ale i sadlových mešťanov zlátaná garda sa mi páčila a ma
         veľmi zabávala. Nebola to tá ľahká, pohyblivá akademická légia. Vidieť týchto nemotorných,
         pokojamilovných obrancov vlasti, ako sa oni vážne zvŕtali, bol nadmieru smiešny výjav. No a
         k tomu toho tvrdého prepečeného nadporučíka Kardhordóa. Bol on starý šomroš, prísny a v
         slovách vonkoncom nie prieberčivý majster. Žiadal bezpodmienečnú poslušnosť. Oznámil
         gardistom, že v radoch prestali byť pánmi, tam stratili panstvo, meno a titul a každý je
         gardistom a punktum. V priebehu cvičenia im vyčítal, že sú napodiv ku cviku neschopní,
         nemotorní. Nepovedal by som vraj ani slova, keby nechápali štyri-päť ráz opakované velenie,
         ale keď na desiaty-pätnásty raz nemôžu pochopiť, čo moji obyčajní vojaci Liptáci si už na
         piaty raz zapamätajú, to je veru už vraj hanba a posmech! A takto hanil pred čelom gardu a
         ona si to ticho dala povedať, lebo museli byť radi, že sa s nimi tento železný junák
         zapodieva. Do rozpuku bolo, čo sme si my mladí žiadali, keď nám Kardhordó velil bežať do
         surmy — šturmlaufen
    <sup>
     [
     <a class="footnote" href="#ftn.id2590841" name="id2590841">
      312
     </a>
     ]
    </sup>
    — ako tí bruchatí páni padali, akoby ich kartáče boli ráňali!
   </p>
   <p>
    Ja, ktorý som, pravda, ako legionársky obšitoš — nadporučík vo Viedni — už i druhých
         muštroval, neušiel som jeho pozornosti a priazni a s tým lichotením, že sa zručnosťou od
         súdruhov líšim, vyvolal ma pred čelo gardy, aby som tam na poučenie iným prednášal tempá a
         druhé vojenské vývody. „Vy, pane, sa líšite v línii“, povedal mi, chváliac ma svojím
         šomravým spôsobom pred celým zborom. Pravdaže, ako viedenský legionársky nadporučík vstúpil
         som tu ako prostý, obyčajný gardista do služby a do radov gardy.
   </p>
   <p>
    Vyslúžený poručík toho istého Gyulayho pluku, Lacko Kürthy, v Bystrici žijúci ženáč, bol
         veliteľom banskobystrickej gardy. On sa však s Kardhordóom, čo sa cvičenia, ale i
         prostosrdečnosti týka, ani zďaleka porovnať nedá. Chodil tu i tu tiež na cvičenia a pritom
         velil obidvom stotinám.
   </p>
   <p>
    I obratnosťou i krojom legionára budil som pozornosť obecenstva, najmä keď som stál na
         hlavnom stane pred mestským domom na stráži. Len čo odbila poludňajšia hodina, keď som ja,
         stojac na stráži, čo mi pľúca stačili, zvrešťal do zbrane: „Gewehr aus!“,
    <sup>
     [
     <a class="footnote" href="#ftn.id2590891" name="id2590891">
      313
     </a>
     ]
    </sup>
    až sa celým mestom ozývalo a my sme pritom obvyklé modlitebné obrady konali,
         všetci rínkoví kupci a ich stránky vystúpili pred sklepy.
   </p>
   <p>
    Medzitým sa politické veci v krajine vždy väčšmi a väčšmi zamotávali, antagonizmus medzi
         dvorom a krajinskými stavmi rástol a rástol natoľko, nakoľko z Viedne všetky vynútené
         výdobytky snažili sa zničiť a nakoľko z druhej strany uhorské ministerstvo a s ním väčšina
         nespokojencov na prekot, áno, voslep celú vec hnali. Každý, kto sa len honosil zdravými
         zmyslami, predvídal, že sa to bez zrážky skončiť nemôže. Masy už boli zagitované, hoci
         správne nevedeli, čo je vo veci. Zbrojili, cvičili všetko, nakoľko sa zbrojiť a cvičiť
         dalo, teda nielen meštiakov, ale napospol po obciach i roľníkov, a vôbec čo zbraň nosiť
         vládalo. Ľud, z pokojnej práce tým odťahovaný, predstavoval po krajine jeden veľký tábor,
         veľký na počet, ale malý, slabý, čo sa súcosti týkalo.
   </p>
   <p>
    Kým sme sa tu hrali na vojakov, krajinská vzbura klokotala a posiaľ nevšímané,
         potlačené, ale už polovedomé národy krajiny hlásili sa ku svojmu prirodzenému právu —
         „národnej rovnosti“ podľa zásady „rovné ťarchy, rovné práva“; a keď ich volanie, hlásenie
         sa počuť nechceli, ba ich práve naduto a surovo odstrkovali, začali sa vždy viac a viac po
         stoliciach hýbať. Keď prosebný spôsob neosožil, začali zbraňou, päsťou hroziť a vystupovať.
         Smelí jednotliví junáci postavili sa im na čelo: Štúr, Hurban, Hodža, Daxner, Francisci
    <sup>
     [
     <a class="footnote" href="#ftn.id2590961" name="id2590961">
      314
     </a>
     ]
    </sup>
    a iní otvorili ľudu oči a pozdejšie utvorili čaty. A tak ako na Slovensku dialo
         sa aj medzi Chorvátmi, Srbmi a Rumunmi.
   </p>
   <p>
    Viedenská vláda podporovala národný pohyb svojím spôsobom, asi tak: „Inter duos
         litigantes tertius gaudet“.
    <sup>
     [
     <a class="footnote" href="#ftn.id2591012" name="id2591012">
      315
     </a>
     ]
    </sup>
    Nemaďarské národy, bojac sa inštinktívne brutálneho počínania Kossuthovho,
         trudili a usilovali sa za svoju svätú vec, ale s úprimnou dôverou tým operovali aj za vec
         právneho mocnára. A tak rástli nenávisť, prenasledovanie a zmätky. Priateľské, ba i rodinné
         zväzky sa trhali, podľa toho, ku ktorej stránke sa ten-onen priznával; nastali časy, aké
         bohužiaľ v občianskych vojnách bývajú.
   </p>
   <p>
    Môj úprimný priateľ, tichý Samko Bodorovský,
    <sup>
     [
     <a class="footnote" href="#ftn.id2591035" name="id2591035">
      316
     </a>
     ]
    </sup>
    statočný človek, bol v ten čas ako patvarista
    <sup>
     [
     <a class="footnote" href="#ftn.id2591050" name="id2591050">
      317
     </a>
     ]
    </sup>
    zaneprázdnený u zvolenského podžupana Štefana Ruttkayho. On teda, pravá ruka
         Ruttkayho, konajúc uňho službu tajomníka, bol zasvätený do všetkých vtedajších politických
         vecí a pohybov, a tak sme my už vtedy boli orientovaní i v slovenských dielach. Keď ony už
         tak ďaleko dospeli, že slovenskí dobrovoľníci prekročiac moravskú hranicu vtrhli do
         uhorskej krajiny,
    <sup>
     [
     <a class="footnote" href="#ftn.id2591076" name="id2591076">
      318
     </a>
     ]
    </sup>
    vtedy už i sám Ruttkay medzi svojimi priateľmi hovoril proti Slovákom. Ale
         takým spôsobom, že moja sestra Petronela, ktorá ako priateľka jeho ženy často ju
         navštevovala, príduc domov s veľkým rozhorčením vyprávala strašnú zvesť, že hurbanisti —
         tak volali slovenských dobrovoľníkov — do Nitrianskej stolice vtrhnúc, všetko pálili a
         deti, ženy, pánov vraždili. Teda načas i moju sestru, ktorá predsa Slovákom vždy priala,
         nabláznili. Pretože som však ja bol o stave vecí dobre upovedomený, o tom hlúpom luhaní som
         ju presvedčil. Nerobili to Slováci, nie, a nikde, ale keby to boli robili, boli by im
         odporní páni, ktorým nie srdce a právo, ale len surová sila imponuje, boli by inakší
         rešpekt pred nimi mali; ale pomsty neznajúci dobrosrdeční Slováci dali sa vešať a strieľať
         ako barany. Oni, Slováci, a mali k tomu príležitostí dosť, ani jedného týmto spôsobom o
         život nepripravili. Však mali zväčša kňazov za vodcov, a za to im večitá sláva. Ale suroví
         ľudia sa tomu nerozumejú a dobrote sa nepozvolia.
   </p>
   <p>
    Uhorské ministerstvo nahliadlo, že pritom, ako sa veci vyvinujú, maďarská vláda sa na
         nemotornú putnanú gardu samú spoliehať nemôže, ale že potrebuje stále vojsko „honvédov“.
    <sup>
     [
     <a class="footnote" href="#ftn.id2591130" name="id2591130">
      319
     </a>
     ]
    </sup>
    A tento úmysel skutočne vykonala tým, že po celej krajine nariadila nováčenie.
         Robila to ozaj parnou silou. Jedného dňa som dostal povolanie na stoličný dom do dvorany,
         kde sa odbavovalo veľké zhromaždenie. Bola reč o nováčení honvédov a ich zaopatrení, ako,
         kedy sa nováčenie má diať atď. Podelili stolicu na okresy a vo všetkých sa malo naraz
         nováčiť. Ale nemali nadostač lekárov, a tu razom čítajú v menoslove lekárov s týmto cieľom
         i moje meno, a to: pre Zvolen, Môťovú, Ostrolúku, Kozelník, Hronskú Breznicu, Buču. O pár
         dní vypravili nás do práce. Pohlavárom mojej komisie bol akýsi Szilasy, fiškál vígľašského
         panstva. Asi za štyri-päť dní nováčenie bolo zakončené.
   </p>
   <p>
    Potom bola poskytnutá patriotizmu vhodná príležitosť preukázať sa štedrým; patriotizmus,
         ktorý siahal až po honvédske gate. Totižto patriotizmom blčiace ženské kládli na oltár
         znebezpečenej vlasti i hrubé plátno pre obrancov vlasti, ktoré na gatky pre honvédov
         prerábať žertvovali sa útle pršteky bystrických slečien, čo sa všetko dialo palam et professo
    <sup>
     [
     <a class="footnote" href="#ftn.id2591184" name="id2591184">
      320
     </a>
     ]
    </sup>
    na stoličnom dome. Pri poznámke, že toto plátno je na bielizeň predsa prihrubé
         a surové a ono by azda lepšie bolo na zemiakové mechy — čiže vrecia, Anton Radvánszky,
    <sup>
     [
     <a class="footnote" href="#ftn.id2591198" name="id2591198">
      321
     </a>
     ]
    </sup>
    hlavný župan, odvetil, že ono práve cieľu úplne zodpovedá, lebo ako také bude
         nosiča dokonale škriabať, a chlap že sa potom najmä v atakoch
    <sup>
     [
     <a class="footnote" href="#ftn.id2591223" name="id2591223">
      322
     </a>
     ]
    </sup>
    bude živšie pohybovať. Zabudol, že tým istým spôsobom bude pomáhať i v rýchlom
         úteku.
   </p>
   <p>
    Keď tak severné čiastky krajiny sčiastky slovenskými dobrovoľníkmi, sčiastky cisárskymi
         vojenskými čatami boli znepokojované, keď totiž generál Simunić
    <sup>
     [
     <a class="footnote" href="#ftn.id2591243" name="id2591243">
      323
     </a>
     ]
    </sup>
    tiahol so svojím oddielom z Haliče cez Trenčín proti pevnosti Leopoldovu,
         strojili sa z tejto strany i národná garda i honvédske batalióny, keď už aj nie cestu mu
         zastúpiť, aspoň jeho boky diverziou ohrozovať a jeho postup, nakoľko možno, znepokojovať.
         Pri takejto príležitosti bol zajatý vojenský nadlekár dr. Fischer, ktorý sa poberal za
         Simunićovou čatou dolu Trenčianskou a ako zajatec bol ubytovaný u Pavla Sumráka v Banskej
         Bystrici, kde smutnému ináč dobre sa vodilo. Garda však hlavne i preto bola vypravená, aby
         slovenských vodcov a vôbec ku svojmu právu hlásivších sa Slovákov lapala a väznila, ako
         najmä v Nitre, Gemeri, Turci, Liptove a na mnohých iných miestach, čo však nielenže
         neutíšilo Slovákov, ale ich tým viac rozdráždilo. Videl som na vlastné oči, ako bodrých,
         ináč čo sa spoločenského postavenia týka nevýznamných, zväčša mladých Slovákov v sprievode
         gardy doviezli na vozoch do banskobystrického stoličného žalára z Turca. Hoci boli
         zaputnaní, skákajúc takmer napospol s veselou tvárou a jarým rozhovorom z vozov, kráčali
         ľahostajne do stoličného domu, to jest do žalára. My, ja a Bodorovský, dívajúc sa z obloka
         susedného domu, obývaného podžupanom Štefanom Ruttkaym, hoci s trpkým pohľadom, predsa sme
         sa tešili nad rozhodným vykračovaním týchto povedomých šuhajcov.
   </p>
   <p>
    Pohyb v tomto smere bol na všetkých stranách pro et contra,
    <sup>
     [
     <a class="footnote" href="#ftn.id2591293" name="id2591293">
      324
     </a>
     ]
    </sup>
    a to slovensko-národný — cisársky, a revolucionársko-antidynastický — maďarský.
         Maďarská vláda, cisárom-kráľom vymenovaná, vyvinula ohromnú činnosť, pravdaže, v antidiagonálnom
    <sup>
     [
     <a class="footnote" href="#ftn.id2591307" name="id2591307">
      325
     </a>
     ]
    </sup>
    smere so zmýšľaním dvora, a tak skrsla anomália, že to, čo bolo legálnym, stalo
         sa priestupkom, ba áno vlastizradou, a naopak — ako z jednej tak z druhej strany, z akého
         stanoviska totiž kto na tú vec hľadel.
   </p>
   <p>
    Cieľom hrozby a diverzie proti vtrhnuvším cisárskym vojskám
    <sup>
     [
     <a class="footnote" href="#ftn.id2591328" name="id2591328">
      326
     </a>
     ]
    </sup>
    — ako som už riekol, pod generálom Simunićom, a na postrach národným pohybom,
         ktoré zdali sa dostávať oporu zo strany Sliezska, Čiech a Moravy, vydala uhorská vláda
         rozkazy: rozličné zbory národnej gardy a všeobecného krajinského povstania — Landsturmu —
         postaviť na hranice severných stolíc. Tak i národná garda zvolenská, na čele s
         banskobystrickou, vytiahla do Svätého Jakuba, druhej obce nad Banskou Bystricou — vlastne k
         susednej tam kráľovskej drotárni, aby stadiaľ pozorovala nepriateľa, strašiaceho tam kdesi
         za hranicou, a zároveň sa cvičila v poli v zbrani.
   </p>
   <p>
    A to sa stalo v auguste r. 1848, keď sa banskobystrická garda, a ja s ňou, vybrala na
         ten pochod. Celá tá výprava vypasenej, pohodlnej bystrickej gardy podobala sa viac
         hasičskému majálesu, neškodnému žartu ako nejakému vážnemu podniku. Muníciu niesli vedľa
         radov a za radmi slúžky v košoch v podobe pečienok a fliaš a príslušníci rodín vyprevádzali
         týchto statných Búrov
    <sup>
     [
     <a class="footnote" href="#ftn.id2591386" name="id2591386">
      327
     </a>
     ]
    </sup>
    ďaleko za Lazovnú bránu. A tak zbohom, Bystrica, kráčali sme žehnaní do
         krvavého boja.
   </p>
   <p>
    Ako sme sa v tábore, tam v samej drotárni, usalašili, a najviac mešťania objemného tela
         po hodinovom pochode unavení, na slame vyvalení, vyťahovali svoje umorené telá a zoslabnuté
         ich posilňovali pečienkami a vínom — medzi ktorými vynikala ako amazonka pani Nikolayka,
         stoličného kastelánova žena v krátkej sukni, s čákovom na hlave a pištoľami za pásom —
         pripadla mi strážna služba pred hlavným táborom, pri mostíku na hradskej ceste. Stále ešte
         prichodili gardy, zväčša vidieckych obcí. Práši sa hradskou, blyštia sa kosy — „brusmo
         sablje, brusmo kose“
    <sup>
     [
     <a class="footnote" href="#ftn.id2591434" name="id2591434">
      328
     </a>
     ]
    </sup>
    — čnejú do výsosti piky a pred valiacou sa čatou kráča, oblečený v národnom
         kroji, Zrínimu podobnom
    <sup>
     [
     <a class="footnote" href="#ftn.id2591446" name="id2591446">
      329
     </a>
     ]
    </sup>
    — kučma s forgom na hlave,
    <sup>
     [
     <a class="footnote" href="#ftn.id2591465" name="id2591465">
      330
     </a>
     ]
    </sup>
    s vytiahnutou šabľou — môj dobre známy chlebový Slovák, obecný notár
         podlavicko-riečansko-tajovský so svojimí chlapmi. Hrdo vytiera si dlhé belavé fúzy a žmurká
         jedným okom — to druhé sa mu dávno už bolo odpúdilo. A tak tvárou, ale duchom nie, podobal
         sa na čele tých kosatých husitov veľmi Žižkovi. Ako sa mi asi na pol strelenia priblížil,
         strhnúc pušku z pleca, postavím sa do pohotovosti a zavolám ťahavým zvučným výkrikom, ako
         sa stráži svedčí: „Stoj, kto si?“ (Halt! wer da?!) Zmätený na chvíľu týmto neočakávaným
         privítaním, cúvol, potom sa pohol ďalej. No ale ja opakujem svoje volanie s tým väčším
         dôrazom a pýtam od neho táborové heslo, ináč že pálim. Toto moje počínanie môjho statného
         zemana Ferka Takácsa už celkom vynieslo z rovnováhy: čože on vedel o hesle, o tom ani len
         nesníval, a krútiac zarazený hlavou, cúvol zase nazad. Odvracal tvár od mojej naň
         namierenej cievy, akoby sa jej bol hanbil.
   </p>
   <p>
    „No, no, vedže sa neblázni, Gusto! Veď som to ja, či ma nepoznáš?“
   </p>
   <p>
    Ja, nepohnúc sa z miesta, v tom istom hrozivom postavení skríknem: „Stoj! kto si? Ja
         teba teraz poznať nesmiem!“ a zavolám, čo mi hrdlo stačilo, kým mi smiech hlas neudusí:
         „Gewehr aus!“ (So zbraňou von!)
   </p>
   <p>
    To už nášho Ferka úplne pomútilo. A keď sa celá hlavná stráž chvatom vyrútila a do radu
         sa postaviac vystrčila bodáky, už ho na čele jeho čaty nebolo; stratil sa medzi
         podlavickými kabanicami.
   </p>
   <p>
    Keď už potom vodca stráže dal vec do poriadku a Ferovi z mojej strany viacej nehrozilo
         nijaké nebezpečenstvo, videl som ho statným krokom, s vysokým forgom, zase narovnaného,
         opätovne na čele svojej čaty a chrabrého mužstva kráčať malým mostíkom do táborového
         priestoru, cez priekopu hradskej cesty. Kukol jedným nahnevaným okom na mňa, a ak som dobre
         vyrozumel, zašomral čosi medzi zuby, čo ma upomínalo akosi na mesto Krupinu.
   </p>
   <p>
    Okrem národnej gardy bola v tomto svätojakubskom tábore zastúpená i krajinská
         pohotovosť, Landsturm. Veliteľom gardy, ako som už spomenul, bol Ladislav Kürthy, mešťan a
         cisársko-kráľovský nadporučík pešieho Gyulayho pluku na odpočinku. Ale bál sa, že by mohol
         prísť o penziu, preto v tábore nechcel byť veliteľom gardy. Skutočným veliteľom bol
         zvolenský podžupan Štefan Ruttkay — veliteľom celého tábora, ako predstaviteľ tunajšej
         krajinskej pohotovosti. Župan Anton Radvánszky bol tiež osobne prítomný, hral zástoj
         politického prostredníka vlády — slovom, bol tu najvyššou politickou vrchnosťou. V tábore
         bolo ešte niekoľko iných, povolaných i nepovolaných, úradníkov i hostí.
   </p>
   <p>
    Po večeri, keď sa už všetko utíšilo, velitelia s komonstvom, napodobňujúc obyčaj
         povestných vodcov, obchodili a prezerali celý tábor. Ruttkay vykračoval s povedomím
         Napoleona I. Jedine Anton Radvánszky nezdal sa brať vec veľmi vážne a pri každej
         príležitosti robil posmešky, a ako známy humorista, podarené vtipy.
   </p>
   <p>
    Ja som pozoroval všetko so zaujatosťou, ale správal som sa skromne. Ležím pokojne pri
         ohni, keď pristúpi ku mne Radvánszky a pýta sa ma celkom zdvorilo, ako sa cítim. „Podľa
         okolností dobre,“ odpovedám. On bez ďalších rečí pozval ma k sebe: že má v poschodovom dome
         v drotárni pohodlnú izbu, miesta dosť; aby som s ním býval a ešte s niekoľkými pánmi s ním
         i obedoval. On mal svoju kuchyňu.
   </p>
   <p>
    Hneď som sa presťahoval k županovi. On spal v posteli, ja na slamníku na zemi. Druhá
         izba, vedľajšia, bola obývaná podžupanom; ďalej boli jeho pisári, potom kasa. V zadnom
         oddiele bola hlavná stráž s bubeníkom. Všetko na poschodí.
   </p>
   <p>
    Tú noc som ešte konal službu obyčajného gardistu a stál som na stráži pred vchodom do
         domu. Pri prvom obede sa určilo, že predpoludním budem bývať pri svojej kompánii cvičiacim
         nadporučíkom a popoludní pre celý tábor nadlekárom. Ráno som teda narábal šabľou, popoludní
         nožíkom. Tou istou rukou, ktorou som mal rany dávať, tou istou som mal rany zašívať.
   </p>
   <p>
    Ako nadporučík účinkoval som pri stotine, ktorej kapitánom bol sám župan Radvánszky; a
         že on nebol zbehlý v cvičení mužstva, dostala sa tá úloha vlastne mne. A naša stotina boli
         číri Detvania, chlapi vyberaní, ako hora.
   </p>
   <p>
    Onedlho sa rozniesol chýr, že má prísť navštíviť náš tábor a prehliadnuť mužstvo vládou
         vyslaný plukovník Pulszky.
    <sup>
     [
     <a class="footnote" href="#ftn.id2591654" name="id2591654">
      331
     </a>
     ]
    </sup>
    Bolo sa teda treba pochlapiť. Cvičili sme sa ozlomkrky.
   </p>
   <p>
    Roboty teda bolo dosť, keďže pri stotine okrem mňa, čo sa cvičenia týkalo, málokto čo
         rozumel. Naše mužstvo bez uniformy, vystrojené pikami a pozostávajúce temer zo samých
         ženáčov, celú tú hru už bolo i zunovalo.
   </p>
   <p>
    Na podlhovastej lúke, rozloženej hneď niže drotárne a obrúbenej z troch strán doštenými
         búdami, bol náš tábor. Priestor otvorený proti hradskej nebol rovinkou, a na ňom hore
         vŕškom — dolu vŕškom vykonávali sa naše manévre. Náš kapitán, aby dodal veci väčšej
         vážnosti, upozorňoval Detvanov s celou prísnosťou na toho veľkého pána, Pulszkého, ktorý má
         prísť na prehliadku. „Vidíte, chlapci,“ — hovoril — „ja som hlavný išpán tejto stolice a
         som i vaším kapitánom; a pán Ruttkay je ešte väčším pánom — je komandantom nad celým týmto
         táborom; a ten pán Pulszky, čo z Pešti príde, to je až veľký pán! Držteže sa teda, aby ste
         sa mu zapáčili. Držte sa po vojensky! Hrmen vozov! Keď prejde popred vás, vystrite sa ako
         jedle, hlavu rovno hore: taktohľa, nehnite sa ani zamak, čo by vám hneď i šidlom do zadku
         pichol, a pozerajte mu strmo, smelo do očú. — No, či ste ma rozumeli? Či tak urobíte?“ —
         „Áno, prosíme ponížene pána osvieceného!“ znela odpoveď.
   </p>
   <p>
    A svitol konečne ten dôležitý predpovedaný deň a zavítal Pulszky. Celý tábor stál v
         pohotovosti na nohách, tak upravený ako pri daných okolnostiach a v takom krátkom čase
         upravený byť mohol. Pulszky s Ruttkayom a so sprievodom v parádnom gardistickom kroji
         pohyboval sa vážnym, krokom pred postavenými radmi gardy a krajinskej pohotovosti. Moji
         Detvania stáli rozkročení ani zápole, ozruty, chlap na chlapa, Pulszky vytiahnutým krokom
         blíži sa k nám a s obdivom a úsmevom hľadí na tieto zvolenské pyramídy. Toho meria okom od
         hlavy po päty, toho tľapká po pleci: „Hej, švárni chlapi, udatní zurvalci, však udriete
         smelo na nepriateľa vlasti?“ pýta sa ich ten veľký pán.
   </p>
   <p>
    A tu sa stalo to, čo sa stať nemalo. Hoci sa im pri cvičení dôrazne prikázalo, že v
         radoch a vôbec pod zbraňou chlap pred nikým klobúk strhnúť nesmie, lebo vtedy úctu len
         zbraňou vzdávať slobodno, oni, naši Detvania, rozpamätajúc sa na slová pána kapitána, ktorý
         v jednej a tej istej osobe bol aj ich hlavným županom — že ten pán Pulszky je takým
         veličizným pánom, začali na jeho prívetivý príhovor podľa obyčaje siahať za svojimi
         širočiznými širákmi. Tu ja z jedného a Radvánszky z druhého konca sme im mihali, aby
         klobúkom pokoj dali, čo ich chudákov tým viac pomútilo, a nevediac už vonkoncom čo robiť,
         neprestajne v rozpakoch súc, aby sa proti slušnosti neprehrešili, rukami hore-dolu
         holengali. Plukovník Pulszky prikročí potom k jednému chlapovi, podíva sa naň hore ako na
         nejaké vežové hodiny a prerečie: „Eh, chlapisko, toľká záhybeľ! Vy sa len nebojíte
         nepriateľa?“ — „Nie ver,“ usmeje sa Detvan, a šklbe širák prstami, „čo by som sa mal báť,
         prosím ponížene — pána osvieceného,“ a už zase si nevedel rady s klobúkom. „Čo by sa bál.
         Ale tieto šparcháče,“ ukážuc na piku, „sú ľahké ako pierko, a keď začneme týmito rázštepmi
         ráňať, ostane nám len kus poriska v ruke.“
   </p>
   <p>
    „To máte, bratku, úplnú pravdu; ale dostanete druhú zbraň.“
   </p>
   <p>
    Ako videl náš detviansky junák, čo mu pika pierkom bola, že sa Pulszky už ďalej poberá,
         ohlási sa ešte: „Ale by som voľačo prosil pána osvieceného.“
   </p>
   <p>
    „Nuž čo takého, môj milý?“ Obor Detvan, keď na klobúk nesmel, aspoň si opasok pravicou
         šúchal a prosto, dôverne vybúšil: „Keby ste nás ráčili už domov prepustiť.“
   </p>
   <p>
    Rýchlym krokom odbehol Pulszky ku druhej stotine a onedlho bola prehliadka skončená.
         Pulszky prišiel skúmať pulz nášho tábora a odniesol neočakávanú diagnózu, zrkadliacu sa v
         klasickej žiadosti prostosrdečného Detvana.
   </p>
   <p>
    Radvánszky, s ktorým som býval, vyslovoval sa tu i tu predo mnou, mladým šuhajom, dosť
         otvorene; on síce šiel naoko s revolúciou, ale dosť trpne a vyhyboval, kde bolo možné,
         každému kameňu urážky. Nenadarmo ho v Prešporku vychodiace snemové
    <span class="emphasis">
     <em>
      Xenie
     </em>
    </span>
    <sup>
     [
     <a class="footnote" href="#ftn.id2591830" name="id2591830">
      332
     </a>
     ]
    </sup>
    označili ako plávajúceho v politickom mori, neznajúceho, na ktorom brehu má
         vystúpiť. Toľko som z jeho rečí mohol vyrozumieť, že on antidynastickú Kossuthovu akciu v
         hĺbke srdca zavrhoval a ako starý, korenistý, prepálený zeman z duše nenávidel jeho snahy,
         podkopávajúce prastaré privilégiá aristokratizmu. Slovom, Radvánszky bol skamenený
         dynastický zeman. Pretože mu však i revolučná vláda lichotila, netrúfal si vystúpiť so
         svojimi tajnými myšlienkami.
   </p>
   <p>
    Dochodili naňho — ako na šéfa — jednostajne štafety vo dne i v noci, od civilnej i od
         vojenskej vrchnosti. Tak raz pozde večer dobehol kuriér s heslom, že centrum uhorskej
         armády, pospiechajúcej 30. októbra 1848 pod Kossuthom proti Viedni, ktorá sa mala spojiť s
         viedenskými povstalcami — bolo rozbité pri Švechate cisárskym vojskom pod velením generála
         Jelačića. Druhý deň hneď pri raňajkách Radvánszky oznámil zvesť s veselou mysľou prítomným
         predstaviteľom svätojakubského tábora, nasledujúcimi slovami: „Páni, či viete, kde je
         centrum?“ — Pozerajúc jeden na druhého zadivene odpovedajú: „Nuž centrum je pri Švechate.“
         — „Ach, veru nie — centrum je v r…!“
   </p>
   <p>
    Túto smutnú zvesť prijali spočiatku s veľkým smiechom, ale keď im poslanú správu o tom
         bližšie vysvetlili čítaním, smiech prestal.
   </p>
   <p>
    Pre akú príčinu, neviem, ale myslím pre turčiansky strach, kde sa národný slovenský duch
         očividome zosilňoval a rozširoval, pošinuli nás gardistov do Harmancov, kde sme sa však za
         krátky čas povaľovali. A možno zato, že na šope spať už bolo chladno a v izbách bolo veľa
         múch a ploštíc, vrátili sme sa zase do drotárne. Radvánszky sa už pred naším odchodom do
         Harmanca vrátil po svojich úradných povinnostiach do Banskej Bystrice.
   </p>
   <p>
    Počet mužstva, najmä krajinskej pohotovosti, sa denne zmenšoval bez toho, žeby sme na
         poli bitky boli utratili čo len jedného chlapa. Večer ešte boli pohromade, a cez noc sa
         vyparili ani tá dažďová voda. Piky ostali, chlapi zmizli. Byt veliteľa bol prenesený
         nižšie, do bývalého mlyna, teraz papiernického domu. Zaujímavé boli pre mňa šaržové
         raporty. Prichodili ku veliteľovi, namyslenému Ruttkaymu, poddôstojníci, a keď už jedno
         druhé oznámili a sa vyponosovali, koniec raportov bol vždy jeden a ten istý: „Toľkí a toľkí
         chlapi nám túto noc zutekali!“ Oj, dobrá polovica našej junáckej Detvy už po Stožkoch a
         lazoch behala. Veliteľ Ruttkay Ištván, skrz-naskrz udatný veliteľ a hodný následník Xerxa a Daria,
    <sup>
     [
     <a class="footnote" href="#ftn.id2591944" name="id2591944">
      333
     </a>
     ]
    </sup>
    hneval sa a nešeredne zlorečil na zbabelých úskokov, ktorí tak nehanebne
         opúšťajú zástavy našej drahej vlasti. Opakovalo sa to denne, ale nič neosožilo a na veci
         nič nezmenilo. A keď na koniec presolenej a paprikovanej kázne, posúriac vlastenectvo
         pozostalých prítomných, s predvedčením svätého vlasteneckého ohňa tým výrečnosť svoju
         dovŕšil, že aspoň títo, oni, verne do ostatného chlapa, ba áno do poslednej kvapky krvi
         vydržia — títo, takto oslovení, ticho síce, ale jednohlasne prosili, aby veru aj ich už
         domov prepustili. Plameň opovržlivej nevole šľahol veliteľovou tvárou a na posmech mydlil a
         karhal skormútených opovážlivcov.
   </p>
   <p>
    Stojac opretý o kachle, hľadel som a načúval túto smiešnu komédiu. Ale škoda hnevu a
         rozhadzovania sa veliteľovho. Na druhé ráno sa už aj zo šarží menej na raport dostanovilo z
         týchto obrancov vlasti.
   </p>
   <p>
    Konečne prišiel rozkaz domov sa pobrať, čo celý tábor bez výnimky vďačne vykonal. V
         oveľa menšom počte, ale s veľkým sebavedomím kráčali v ohni — pri gulášových kotloch —
         vyskúsení, ohorení veteráni do obdivujúcej a oslavujúcej ich Banskej Bystrice.
   </p>
   <p>
    Po nedlhom oddychu dostali nováci zvolenského honvédstva, nanáhlo a neúplne zašatení a
         tým menej vycvičení, rozkaz brať sa pochodom na sever. Veliteľom zvolenského bataliónu stal
         sa bývalý náčelník svätojakubského tábora, major Štefan Ruttkay, a tak vicišpánsku tógu
         zamenil majorskou ságou,
    <sup>
     [
     <a class="footnote" href="#ftn.id2592039" name="id2592039">
      334
     </a>
     ]
    </sup>
    to jest z tichého podžupanského remesla postúpil zrazu na hodnosť majora,
         veliteľa zvolenskej honvédskej zástavy. Kapitánmi jednotlivých stotín stali sa zväčša
         vyslúžení poddôstojníci cisársko-kráľovskej armády, napríklad Gašparec, pasionátny
         poľovník, znamenitý strelec, ináč človek bez zamestnania, bol granatierskym kaprálom;
         Gansstuck, prenájomník a hostinský sliačskych kúpeľov, bývalý cisársko-kráľovský kaprál;
         Lehocký, merník z Poník, veľké chlapisko; barón Šluga, bývalý dvorný gardista, a ešte druhý
         dvorný uhorský gardista, ktorého meno mi už vypadlo z pamäti. V Žiline potom ešte pristúpil
         akýsi Takács, tak isto vyslúžený vojak, chlap prísny, až surový. Poddôstojníkmi stali sa
         mnohí mladí šuhajci, študenti, moji vrstovníci a známi, napríklad Obereigner, Pápa,
         Aschenbrier, Glanzer atď. a krem tých tiež už vyslúžení vojaci a jeden veľmi hrdý Cigán,
         ktorý následkom svojej kaprálskej hodnosti veľmi pyšne vystupoval a budil moju zvláštnu
         pozornosť. Tých druhých podriadených, subalterných dôstojníkov, zastupovali rozliční
         notári, malí zemani, úradníci bez služieb a všakoví iní dobrodruhovia. S veliteľovou
         Ruttkayho kanceláriou šiel môj intimus Samko Bodorovský a istý Šteiner ako pisár. Tento
         posledný cynik bol veľký figliar. Mňa ustanovili za hlavného lekára bataliónu a ku boku mi
         pridali Erendiča, mestského zvolenského ránhojiča, muža asi desať rokov staršieho odo mňa.
         A tak som sa stal koruhevným lekárom, hoci som ešte lekárskeho diplomu vo vačku nemal, a to
         s mesačným platom osemdesiat zlatých, čo vtedy znamenalo značný peniaz. A týmto začalo sa
         skutočné ťaženie do poľa so skutočnou, hoci nie vycvičenou, ale vojensky vystrojenou čatou.
   </p>
   <p>
    Mužstvo s veliteľom tiahlo na Turiec vopred, ja som dostal rozkaz s vozmi, s muníciou,
         kasou a tomu pridanou strážou stúpať za nimi. My sme sa neskoršie pohli, popoludní, s
         ťažkými vozmi to išlo pomaly, a to tým pomalšie, že ako už v pozdnú jeseň, v harmanských
         vrchoch už primŕzalo a miesty sa zjavil dosť tuhý srieň. Kone sa kĺzali, musel som ísť veľa
         pešo, vozy tískali a kone sa neobyčajne morili. Bola to namáhavá cesta, a keď sme dorazili
         do Hája, bolo to už za rána. Tam prenocovavší honvédi už vstávali a na evanjelickej fare,
         kde major nocoval, som ja na špik premrznutý zavítal, práve keď chystali raňajky. O spaní
         nebolo reči, lebo hneď po raňajkách, ako začalo svitať, pohýnali sme sa do Turčianskeho Sv.
         Martina.
   </p>
   <p>
    Moja rovnošata pozostávala v základoch z tej, čo som ako legionár bol priniesol domov.
         Nohavice, kabát. Miesto klobúka „kalabrézera“ vzal som si pohodlnejšiu študentskú čiapku,
         známu pod menom „cerevis“,
    <sup>
     [
     <a class="footnote" href="#ftn.id2592167" name="id2592167">
      335
     </a>
     ]
    </sup>
    z hodvábneho zamatu. Pretože sa však už i mrazy začali ukazovať, poskytol mi
         pán veliteľ akýsi hajdúsky súkenný biely kepeň. A ten sa mi veru dobre zišiel. Pre
         pohodlie, ale najhlavnejšie preto, že som sa domnieval o krátky čas môcť sa navrátiť domov,
         pojal som so sebou len dva páry bielizne, a to bola, ako som sa pozdejšie so škodou
         presvedčil, veľká chyba.
   </p>
   <p>
    Prenocujúc v Turčianskom Sv. Martine, tiahli sme ďalej do Žiliny a tu nám bolo súdené za
         dlhší čas ležať posádkou, ako to obyčajní vojaci menujú, „vši pásť“. Ja som bol ubytovaný s
         Bodorovským, Šteinerom a ešte s druhými dvoma poddôstojníkmi u istého kupca Micelyho.
         Žilina krátko predtým, zvlášť rínok, bola vyhorela. Do kostola tak prehorelo, že sa oheň
         predral až do krypty a rakvy tam uložené nadhoreli. Pohľad na ubiedenú Žilinu bol smutný.
   </p>
   <p>
    Ja som tu už s cvičením nemal do činenia a lekárska služba ma tiež príliš netlačila; mal
         som pomocníka Erendiča, nebolo zriadenej nemocnice a k tomu chlapi nechceli chorľavieť.
         Viedol som teda život ako hus v krmníku. Chovu sme mali v akomsi hostinci nad rínkovými
         arkádami, lacnú, dobrú a boli sme veselí. Z dlhej chvíle sme na hospode len fígle zmýšľali.
   </p>
   <p>
    Náš veliteľ jazdil na bielom koni a spravoval zverenú čatu k budúcim bojom.
   </p>
   <p>
    V Sliezsku na uhorskej hranici podľa došlých chýrov to neprestajne mátalo; tam plukovník
         Frischeisen a major Götz
    <sup>
     [
     <a class="footnote" href="#ftn.id2592231" name="id2592231">
      336
     </a>
     ]
    </sup>
    operovali so svojimi zbormi, a čo veci dodávalo tým väčšej vážnosti, už boli s
         nimi spojení slovenskí dobrovoľníci pod spoluúčinkovaním Hurbana a Štúra. Takéto správy
         účinkovali nedobre na mysle a následkom toho prichádzali rozliční neriadni ozbrojenci a
         vládni povereníci do Žiliny, tak menovite Ludvik Benicky,
    <sup>
     [
     <a class="footnote" href="#ftn.id2592258" name="id2592258">
      337
     </a>
     ]
    </sup>
    Balogh
    <sup>
     [
     <a class="footnote" href="#ftn.id2592276" name="id2592276">
      338
     </a>
     ]
    </sup>
    a mnohí iní, až bol vydaný rozkaz stúpať Kysuckou dolinou hore na Čadcu.
   </p>
   <p>
    Pri vystrojení sa na pochod bolo zmätku dosť, nebolo hlavy, a čo nevystačil rozum, to
         chcel vybaviť veliteľ Ruttkay zakríknutím; tak zvrešťal na mňa, že nechcem na kase sedieť,
         že ma dá do želiez okovať, akoby povinnosťou lekára bolo kasu strážiť. Ako je však lekár
         bataliónu vystrojený, o to starosti, ale ani pochopu nemal. Celé moje lekárske náčinie
         záležalo z batôžka plátenných šklbancov — šarpie — niekoľkých ránd a malého ručného
         bugilára s ránhojičskými nástrojmi. Po mnohom kriku a strkaní sme sa pohli.
   </p>
   <p>
    Po namáhavom pochode došli sme večer za tmy do Čadce. Mňa s Erendičom uhospodili u
         richtára, vedno i poštára, ktorý sa časom stal i snemovým vyslancom. Tento človek bol
         veľkým vlastencom, pravdepodobne, ako pri veľkom počte toho druhu ľudí, pokiaľ sa to jeho
         vačku týkalo a netýkalo. Hospodu sme dostali u neho, ale bez všetkého pohodlia; postele
         boli, ale okrem slamníkov prázdne, a ja som spával v detskej posteli so šrámkami. Bola mi
         veľmi krátka, nuž som sa musel ako penálik dovedna zložiť, keď som si ľahol, a pod hlavou
         som mal miesto podušky detský slamený klobúčik. Chovu sme mali v krčme u žida. Domový pán,
         ktorého sme medzitým zriedka vídavali, nás raz v nedeľu uctil obedom, poslal nám po
         zamazanej slúžke-Kysučanke za misu zapraženej kapusty so zázračnými lipkavými haluškami.
         Mäso bolo v tej kapuste úplne neprítomné.
   </p>
   <p>
    Ináč sme nemali nijakej roboty a darebáčili sme vosvet a na ukrátenie času robili sme
         alotriá. Šteiner tvrdil verejne v hostinci, že čo, že sa on Hurbana nič nebojí, on že ho
         pozná, to že je chlap dobrý, a s ním že sa často v karty hrával.
   </p>
   <p>
    V okolí Čadce bývajú lazníci a tam, nadovšetko hradskou oproti Jablunkovskému priesmyku,
         stáli honvédske predné stráže. Ta som niekoľko ráz vyšiel s poddôstojníkmi, keď išli stráže
         zamieňať, a mal som príležitosť presvedčiť sa o biede tohto ľudu. Kopce na okolí sú
         oholené, strmé, a preto dažďom strašne vyjarčené; obrábané pole a lúky tým činom od roka do
         roka viac miznú, na čom veľkú vinu nesú panstvá a tiež nedbanlivé vrchnosti. Biedne
         bývanie, kultúrneho človeka nehodné, lebo ľudia a statok pre usporenie dreva, teda pre
         vlastnú zvieraciu teplotu a získanie miesta, bývajú v jednom a tom istom priestore. Chova:
         zemiaky, kapusta a ovsený chlieb, to je pravidelná strava a pri neúrode je navyše aj hlad.
         A predsa to ľud dosť pekný, lenže i chudý ako Arabi, vysoký a — ponížený. Najväčšia jeho
         túžba a najväčší pôžitok je pálenka; keď sa jej ochlechce, sníva sa mu, že je pánom a pri
         takom šťastlivo pomútenom rozume zabudne na všetky tlačiace ho neresti. A ako všade, tak i
         tu, kde najväčšia núdza, tam je pálenka kotvou potešenia — a tam, kde je ním pálenka, je
         najväčšia núdza. A naši páni pri pohľade na to len rukou hodia ako na vec dešperátnu, už
         odbavenú, nenapraviteľnú. Na blízkej hranici, akoby šabľou preťal; pri tých istých
         pozemných, tých istých geologických polohách, pri tom istom národe, len hraničnou čiarou do
         týchto chudesov oddelenom, vidíš krásne lesy, chudobné, ale pravidelne obrábané polia, lúky
         a záhrady; čistotné, poriadne domy a taký i ľud. Musíš sa zadiviť: tu všetko poriadne,
         úhľadné — tam v slobodnej vlasti trhani, bedári. Na slobode samej je ešte nie dosť, však sú
         i Cigáni slobodní. Hriešne hospodárenie našich pánov priviedlo náš ľahkomyseľný ľud ta, kde
         trčí, a dnešní ich následníci, židia, ktorí i pánov — pravdaže, tiež nadmier ľahkomyseľných
         — pripravili o majetky, neprivedú náš ľud na ten stupeň hodnosti a kultúry, na ktorom sú
         blažení ich bratia tam v blízkom Sliezsku. A takto, sám zavšivavený z Čadce z Madayovej
         postele, konal som smutné etnografické štúdiá.
   </p>
   <p>
    Tak už raz jedno ráno pre vydaný rozkaz stúpať napred skrsol strmý pohyb. Bolo jasné,
         ale mrazivé ráno. Tiahli sme cestou proti Sliezsku. Pri pochode, prirodzene, boli
         posťahované a pridelené všetky stráže. Major Ruttkay, ukrútený v bielom plášti, hojdal sa
         hrdo na bielom koni. Tvár vážna, čierne obrvy dovedna stiahnuté značili čosi zvláštneho. V
         ľavej ruke držal pohotovo ďalekohľad a my s jeho sprievodom sme tiahli okolo neho a za ním.
         Zastanúc asi po hodinovom pochode na malom, na všetky strany voľnom kopčeku, pozoroval hore
         cestou do diaľky; mužstvo stálo nižšie za nami. Ja som si sadol na zem. V tú chvíľu vidím,
         že sa odhora dolinou pohybuje čosi podobné obrovskej húsenici a blyští sa. Áno, blyšťali
         sa, a to bodáky a obrnenie cisárskeho vojska, Poliakov, a za nimi oddiel dragúnov. Zazrúc
         nás, na chvíľu zastali. Počuť bolo velenie, a za tými čatami sa ešte prášilo, znak toho, že
         tam čosi ešte nasleduje. Môžem povedať, bol to utešený obraz, krásna malebná vidina — a
         moja zvedavosť vystúpila na najvyšší stupeň, čo teraz bude nasledovať. Náš veliteľ však,
         opatrný muž, nedočkal na rozhovor s prišelci, ale obratne zvrtnúc koňa a strčiac ďalekohľad
         pod pazuchu, velil nazad; a my, navyknutí poslúchnuť, stúpali sme ochotne späť. Nehodno sa
         vraj s takými čerty zapodievať. A stalo sa to s takým oduševnením, že sme v tomto momente
         cisárske vojsko, ktoré nás tiež nemienilo ohnivo prenasledovať, stratili z očú.
   </p>
   <p>
    Čochvíľa sme boli zase doma, v Čadci, v tom sladkom domnení, že sa obedom, ktorý nám už
         boli navarili — a už i tak blízko poludnia bolo — občerstvíme. Hja! Ale na to výhľadu
         nebolo; na všetky strany hádzali do vozov kde-čo ozlomkrky, ba tak to rýchlo išlo, že som
         ešte i ja vlastnoručne pomáhal Samkovi Bodorovskému, Ruttkayho tajomníkovi, tejto tichej,
         úprimnej slovenskej duši, bielizeň a veliteľove nohavice hádzať do kufríka. Šlo to všetko
         dve na tri, a kto dosiaľ pochyboval, mohol sa teraz presvedčiť, že sme na úteku. Nakoľko sa
         pamätám, nechali sme tam našim nepovolaným hosťom okrem hotového obeda, za ktorým som tak
         vrúcne banoval, ešte niekoľko debien s muníciou, puškami, šatstvom atď. Pán Balogh, ozruta
         chlap, vládny komisár a nešetrný zúrivec, mal tak náhlo, že i koňa, na ktorom sa niesť mal,
         tam zabudol.
   </p>
   <p>
    Nuž takí prestrašení, lační, a tým samým i ľahší prášili sme do Žiliny, obzerajúc sa
         cestou, či nám už do zadku nepichajú, alebo či nás, ako sa náš chrabrý kapitán Gašparec
         úplným právom obával, neobídu, a tak nás neprichlopia. No ale tí boli spokojní s denným
         výsledkom a hoveli si v pokoji pri našom obede v Čadci.
   </p>
   <p>
    Asi v polovici cesty nášho egyptského úteku
    <sup>
     [
     <a class="footnote" href="#ftn.id2592504" name="id2592504">
      339
     </a>
     ]
    </sup>
    zrýchlil som kroky, jedno preto, aby som sa tým viac oddialil od našich hostí —
         ak by im prišlo na um za nami sa podať — a po druhé preto, aby som sa prvý dostal do dosť
         biednej osamotenej židovskej krčmy. Ale som tu už našiel klbko honvédov, majúcich ešte
         bystrejšie nohy ako ja. Kúpil som si chvatom peceň chleba, takrečený fukáč; ale mne za
         pätami sa hrnuli honvédi a brali, čo sa jesť a dopadnúť dalo. Keď naši vedúci dotiahli, už
         bolo čisto, nenašli nič, len židove náreky, niečo pálenky a slivovice. Keď som ja tak pred
         krčmou naťahoval svoj peceň, usmial sa pán náčelník Ruttkay, či by som mu nedoprial jeden
         hryz. Ja mu podám fukáč a on si zahryzne. Tam však zase pýta od neho jeden hryz kapitán, od
         kapitána druhý, tretí, a o krátku chvíľu mne už neostalo čo hrýzť. A veru v tomto smutnom
         postavení neviem, či by sa teraz tak bol ošklivil nad starým zakolomaženým sadlom, ktoré
         prehltol môj kysucký vozkár v Žiline. Zunovaní, lační, ale s nenarušenou kožou dorazili sme
         večerom do Žiliny, kde sme sa opätne za dlhší čas ponevierali.
   </p>
   <p>
    Medzitým som ja dostal hospodu von z mesta, v akomsi mestskom majeri, kde bol zriadený i
         vojenský špitál, ktorý však mal všetky tie vlastnosti, aké nemocnica mať nemá. Celé to
         osamote stojace stavisko smrdelo myšami a kade človek stúpal, vŕzgali dosky ako po
         klávesoch. Na všetky strany bol voľný prievan, i slnce malo voľný prístup dierami do krovu
         po chýbajúcich šindľoch. Náradie mojej skromnej izbietky — zdá sa mi, že bola pôvodne
         holubincu venovaná — bolo veľmi jednoduché: posteľ, stolík, stolec, a k tomu som ešte
         patril ja.
   </p>
   <p>
    Podistým následkom chýru, že nás cisárski vykúrili z Čadce, nahnalo sa do Žiliny z
         rozličných strán ozbrojeného ľudu; gardy, potom pozbieraný zbor „ostrostrelcov“ z
         Trenčianskej stolice, polesní, pytliaci, poľovníci, ináč úplne nezriadená tlupa, došli
         štiavnické delá malého kalibru, tuším starožitné pozostatky starého zámku, a prišiel k tomu
         i malý oddiel z Talianskej sa vrátivších gyulayovcov. Mohlo ich byť asi
         tridsaťpäť-štyridsať chlapov, starí, vyslúžení, v prachu vyprobovaní vojaci, takmer samí
         Liptáci, ktorí ozaj s hrdým opovržením pozerali na honvédov. Stáli pod velením mladého, asi
         dvadsaťročného poručíka, Chorváta Marića. Ako tí prišli, ako nie, neviem; len toľko viem,
         že tu v bitke účasti nemali, a ako prikvitli, tak sa i stratili — kam, ako, čo, to som sa
         nedozvedel. Boli to tie politické zmätky! Uhorské, kráľom potvrdené ministerstvo
         rozkazovalo tak, cisárska vláda inak; alebo správnejšie rečeno, rakúsky cisár viedol vojnu
         proti uhorskému kráľovi a naopak. Do akého položenia už potom prišiel, kto musí poslúchať?
   </p>
   <p>
    Bolo to 11. decembra 1848, práve na poludnie. Ja som s niekoľkými kamarátmi v istom
         rožnom dome, kde sme obedúvali, začal robiť tak veľmi obľúbené palacinky, keď celkom
         neočakávane udreli na poplach. Krkolomne, ale s nevôľou opustiac obložený stôl, rojili sme
         sa von, každý po svojom. Surmou hnali sme do blízkeho Budatína proti cisárskym, ktorí mali
         stúpať tou cestou. Ja — s mojimi niekoľkými ránhojičskými parhámami a strapkami pod
         pazuchou — vybehol som na budatínsku hradnú vežu obzrieť si okolie a budúcu bitku. A
         vskutku, videl som, krvavý dej sa už blížil; či sa mu i teraz zase vyhneme? — Kysuckou
         dolinou postupovalo riadne pešie vojsko, za ním malý oddiel dragúnov a za tými pol batérie rakiet.
    <sup>
     [
     <a class="footnote" href="#ftn.id2592638" name="id2592638">
      340
     </a>
     ]
    </sup>
    Rakety už mrskali granáty v polkruhoch, dymiac sem i ta. Na ľavom krídle tohto
         postupu bežali tlupy slovenského dobrovoľníctva, skákajúc cez kopce, plytčiny a ploty proti
         delám pravého honvédskeho krídla, ktoré práve dovezené, boli uvedené do pohotovosti a
         začali brechať.
   </p>
   <p>
    Podo mnou na rovine pred Budatínom, oproti dorážajúcim cisárskym, rozprestierali sa
         honvédi a tlupa neriadnych trenčianskych ostrostrelcov v dlhých roztiahnutých reťaziach.
         Vznešený pohľad to bol na ten vírovitý obraz pri tichom, svetlom počasí. Pri suchej zime
         snehu nebolo nič. Ako sa to tam dolu blýskalo, mrvilo, rozťahovalo, krútilo! Plamene ako
         hadí jazyk vyskakovali z pušiek a výstrely hrkotali, akoby hrach do merice sypal. Dym,
         vyhnaný streľbou do povetria, vynášal ľahký vietor v dlhých pásoch. K rapotu pušiek pridal
         sa hrubý brechot diel a tlamou vychrlený dym hnal sa nad hlavami začadených delostrelcov.
         Tamto na ľavom krídle chytrí dobrovoľníci v krpcoch, bielych chološniach a čiernych
         hunkách, poskakujúc ani veverice, v hustých kŕdľoch sa ženú briežkom, a len-len že krajné
         delo neobišli a nezaujali. Hodili sa sem s veľkou rýchlosťou a krikom. A bolo by sa im to
         podarilo, keby zavčasu, v pár minútach, neboli do dela zapriahli a uvrzli.
   </p>
   <p>
    A blýskalo sa ďalej, pušky rachotili, delá hrmeli a rakety, pľujúc granáty, jedna za
         druhou križovali povetrie.
   </p>
   <p>
    S najväčšou napnutosťou hľadel som ani prikutý z cimburia hradnej veže; vidiac však, že
         nastupuje moje povolanie, zbehol som dolu; a bol veru zvrchovaný čas. Len čo som sa dostal
         za linaj vojska, už praskali za mojím chrbtom škridlicové krovy budatínskych majerov;
         škridle, do ktorých hlasno práskali raketové, prenikavo pískajúce granáty, fŕkali a
         cvendžali povetrím. Hlas, aký ony vydávajú pri tej práci, podobá sa tomu, aký vydávajú
         chlapcami krútené a potom na zem pustené, dierkou opatrené, vnútri prázdne „pumy“. Sem-tam
         do zeme prskavicou vrhnuté a roztrhnuté granáty rýpali a do výšky vyhadzovali zem a štrk.
         Nevedel si, kam sa uhnúť, hoci by ani to nič neosožilo. Jedna taká zlostná beštia vletela a
         čapla do Váhu, vystreknúc vodu vysoko do vzduchu, jedna zase frkla za ohradu medzi tých
         tichých obyvateľov cintorína, a pretože to bolo blízo mňa a stalo sa neočakávane, vyskočil
         som na dobrý meter, a práve nedobre, lebo granát, keď sa roztreskne, hádže kusy vo forme
         nálevníka nahor, a tak, keď vidíš padnúť dymiaci granát, prospešnejšie je hodiť sa na zem.
         Ale som veru nemal času na tú reguľu myslieť. Videl som kúr, počul som hvizd a ďalej
         nestalo sa nič. Len čo som sa spamätal, už mi doviedli dvaja vojaci tretieho sediaceho na
         jeho podloženej puške a o ich spojené ramená chrbtom opretého bledého vojaka; bol ranený do
         kolena, odkiaľ mu krv cídlikom tiekla. Ale i tu len čo som mu stačil po biede nohu zaviazať
         a jeho ďalej napred odoslať, už pred nami granáty vždy hustejšie plieskali a mušketové
         guľky pískali.
   </p>
   <p>
    A tu bez ďalšej väčšej škody v najväčšej rýchlosti honvédstvo sa zvrtlo a vo veľkom
         zhone bez ladu a skladu proti mostu utekalo.
   </p>
   <p>
    Kým som sa rozhliadol, čo sa deje, už chlapi, vozy, kone, pretekajúc sa vo veľkom
         stisku, valili sa napred. Keď som ja dobehol na most, už sa brali palánky mosta do Váhu
         zhadzovať, a ledva toto pri veľkom náhlení čiastočne vykonali, už cisárski zaujali
         budatínsky zámok, potom stromoradie za vodou, a slovenskí dobrovoľníci sa usadili na brehu
         za domami, skadiaľ ihneď iskrenne pálili na tento breh Váhu.
   </p>
   <p>
    Honvédi a čo bolo s nimi spojené, najmä delostrelci a ostrostrelci, usporadovali sa na
         rovine, dosť málo ich chrániacej; boli veľmi vystavení ohňu protivníka. Mne bolo vykázané
         miesto pri kaplici niže mosta, kde som mal obväzovať ranených. Ostrostrelci, plaziac sa po
         výmoľoch, vrbinách a stadiaľ strieľajúc ponad Váh, sa rozťahovali po brehoch Váhu až poniže
         mňa. Hneď spočiatku stál som za prvou stotinou, kde môjmu bývalému spolužiakovi Emilovi
         Obereignerovi, práve v tej chvíli, ako chytil pušku, guľka prestrelila dlaň. Vykríkol a tak
         kŕčovito ranu prstami zachytil, že som mu ich len s námahou mohol roztvoriť.
   </p>
   <p>
    Streľba sa začala asi o tretej popoludní a skončila sa asi o šiestej večer. Bol to
         dokonalý praskot, k tomu tam hrali granáty a tu duneli delá, púšťali gule a kartáče, a keď
         búchali do zámku a tam zasiahli kartáče veľký skleník grófky Ľudmily Čákyovej, hrmotali a
         cvendžali kvetníky a sklá, až to bola hrúza počúvať. Dobrovoľnícke guľky púšťané z kopca
         niesli napodiv ďaleko. Keď zase môjmu známemu bystrickému mladíkovi Pápovi guľka vytrhla
         kúsok z plecového svalu a nachytro som mu to obviazal, stotník Gansstuk mi ponúkol cigaru a
         ohňa k tomu. Ale tu fuk! Uhli sme obaja; guľka nám prebehla okolo ušú tým podivným šuchotom
         a zaryjúc sa do zeme tam zdochla. Na tieto zreteľné úkazy a výstrahy pobral som sa na svoje
         miesto za kaplicu, ktorá ma svojím chrbtom mala chrániť. Jedného mi ta doviedli
         krívajúceho, guľka vrazila mu do podošvy pri veľkom palci. Zďaleka pustená, už bez sily
         nestačila remeň prebiť, uspokojila sa len tým, že ho dokonale udrela. O pár dní už chodil.
   </p>
   <p>
    A tak to šlo ďalej. Ako si raz tak pri robote vydýchnem, príde mi pozrieť na
         ostrostrelcov rozplazených na zemi, a vtom neďaleko seba počujem to nepríjemné krátke pfuk,
         a už zbľačí obstarný, širokoplecí chlap, vyskočí hore, chytí sa ramena a s potlačeným
         stonom poberá sa ku mne. Aha, reku, už ho máš, chudák! Veru máš. Guľka mu prebehla a
         zlomila hornú časť ľavého ramena.
   </p>
   <p>
    Známy dobrodruh, krásny chlap a vládny komisár Ludvik Benický stál opodiaľ mňa; tiež mal
         byť podľa vlastného udania a po novinách roztrúseného chýru — ranený, vlastne, že mu guľka
         na pleci kus atily vytrhla. Ale ten skutok okrem neho nikto nevidel, a otobôž nikto dokázať
         nemohol.
   </p>
   <p>
    Keď sa už bolo zatmelo, podpálili na druhej strane Váhu hore nad Budatínom dom. Oheň
         osvecoval okolie na široko-ďaleko a najkrajšie samé pole bitky, a vid to bol ozaj malebný,
         k tomu tu i tam velenie, krik, rachot pušiek, rinkot kartáčmi drúzganých oblokov
         budatínskeho hradu, praskot v haluzinách parkového stromovia. Bola to démonická krása. Len
         Váh, sám jediný Váh, v povedomí svojej moci v čiernom smútku valil sa hrdo, nedotknuto,
         ticho svojím prastarým hlbokým korytom ta, kam ho zadržať nikto nemôže.
   </p>
   <p>
    Čo vlastne mala znamenať táto šarvátka, delená bezmostovým Váhom — neviem, keď predsa
         stránky nemali výhľadu prísť do osobného styku. Či si len strachu jeden druhému nahnať
         chceli?
   </p>
   <p>
    Ľahšie i ťažšie ranených bolo asi tridsaťšesť — ich menovitý zoznam mi zhorel v Brezne —
         a padol jeden z Kremničky pri Banskej Bystrici, kus roztrepaného granátu frkol mu do
         žalúdka.
   </p>
   <p>
    Žilina čupela medzitým v strachu; našťastie, šarapatiace prskavice nedosiahli jej
         strechy. A keď už cez pár hodín z oboch strán bez výsledku a do chuti sa nastrieľali a dom
         na vŕšku doháral, začala sa streľba tíšiť. Ja po dostatočnej práci zdvihnúc oči a hľadiac
         dookola, ocitol som sa takmer sám na bojišti. Navyknutému na neprestajný huk zdalo sa mi
         clivo v tej nenadálej podozrivej tisine a mraku, a keď som si veci doniesol naponáhle do
         poriadku, poberal som sa rýchlym krokom do mesta.
   </p>
   <p>
    Vrátiac sa do mesta unavený, vylačnený a vymrznutý, chcel som sa občerstviť niečím, a tu
         idúcky narazil som na hlavnú stráž dvadsaťštyri chlapov silnú, opustenú a pred ňou kráčať
         jednotvárnym krokom dvoch ozbrojencov. Očividome, keďže sa celý zbor narýchlo vzdialil, ich
         tu zabudli. Už hneď po bitke zvečera pobrali sa na Predmier a týchto chudákov nechali na
         pánaboha. Prečo to urobili, neviem; ani to neviem, prečo tak náhle utekali dolu Váhom.
         Pravdepodobne preto, že sa obávali, že by ich cisárski niekde mohli zaobísť. A ako som sa
         dozvedel, azda z tej istej príčiny utiahli sa aj cisárski nazad, a to, ako vysvitlo, až po
         samú Čadcu. Žilinčania, zoberúc sa potom po skončenej bitke skúmavo do Budatína, v
         opustenom našli len dvoch dobrovoľníkov, jedného z nich raneného do zhybu nohy a druhého
         desiatnika, nízkeho, ale územčistého chlapa, tam zapozdeného. Poslednému, keď sa bránil,
         zaťali bajonetom do čela. Toho hunkára s postreleným zhybom odovzdali do mojej nemocnice a
         na čele raneného odviezli honvédi so sebou do Predmiera. Keby sa cisárski boli miesto
         reterírovania dali na postup do Žiliny, boli by mohli opustenú hlavnú stráž zajať a v meste
         a na okolí polapať, koho by len boli chceli. Zato na pravom brehu Váhu niekoľkých tiež
         chmatli, tak akéhosi krikľúňa farára
    <sup>
     [
     <a class="footnote" href="#ftn.id2592936" name="id2592936">
      341
     </a>
     ]
    </sup>
    z okolitých obcí, jedného značnejšieho zemana a druhých kossuthovcov menšieho
         významu.
   </p>
   <p>
    Pri tomto stave vecí som ja, odkázaný na samého seba, nevedel, čo začať, či ísť za čatou
         a či ostať na mieste pri ranených. Na mňa pán náčelník zabudol tak, ako zabudol na hlavnú
         stráž. Rozhodol som sa potom pobrať sa za zborom. Prehliadol som si ranených a hľadal som
         mestského lekára, ale toho nebolo doma; išiel som teda do lekárne, užil pohár čaju,
         zostavil som zoznam chorých a ranených a oddajúc ho stráži na mestskom dome, aby ho
         mestskému fyzikusovi, keď príde, bez meškania doručili — dal som sa dobre po polnoci na
         cestu do Predmiera. Nad obzorom svietil mesiac, ale nad zemou rozprestierala sa riedka
         strieborná hmla a zem bola sychravá. Keď som takto pri tom mátožnom osvetlení kráčal cez
         rovinu, kde pred niekoľkými hodinami panoval pri ligote horiaceho domu toľký huk a vresk,
         teraz však stálo hrobové ticho a neukázal sa živý tvor, bolo mi ozaj clivo. Nič, len môj
         strmý krok a úder paloša o nohu sa ohlasoval v tejto pustatine posiatej guľkami a para,
         vypúšťaná z mojich úst, sa krútila. I obce, kadiaľ som zaberal, boli akoby vymreté, ba čo
         podivnejšie, i psy, inokedy bezohľadné, čušali. Len žblnkot vĺn blízkeho Váhu bolo tu i tu
         slúchať smutným tempom. Ej, ten Váh, ten Váh, koľké takéto a oveľa vážnejšie príhody a
         nehody on už od dávnych, dávnych čias na svojich brehoch videl!
   </p>
   <p>
    Bolo ráno, ale ešte za tmy som došiel ustatý a vytrovený do Predmiera. Bral som sa do
         hostinca; tam po dlážke ležali a chrápali honvédi sťa kláty, nehýbal sa nik. Stoly stáli
         pokryté, poliate, sklenice poprevŕhané, pobité, akoby po tvrdom obliehaní, misky vylízané,
         koštiale rozmetané, všetko pojedené, popité ako po kobylkách. Mne sa nedostalo nič a nič.
         Krčmár mnou vyburcovaný zívol, ani oči neotvoril, rukou hodil, plecom mrdol a zamrmlal:
         „Všetko pojedli, nemám nič, zhola nič.“
   </p>
   <p>
    Išiel som teda na faru, kde stanoval pán Ruttkay. I tam tak bolo ako toť v krčme. Vtisol
         som sa do izby, a ako som bol, pokrčiac sa v hŕbku, ľahol som si ako pán pes pod pec na zem
         a naskutku som zaspal; pravda, len na krátko, lebo ma po chvíli zobudili. A ledvaže som si
         oči pretrel rukávom, už sa pán major ostro osopil na mňa, pýtajúc sa, kde ostala hlavná
         stráž. Keď som mu odpovedal, že tam ešte Žilinčanov stráži, naskočil na mňa nasršený, akoby
         ma už prehltnúť chcel, že prečo som ju tak a tak nevyzdvihol. Týmto hlúpym, neslušným
         správaním pána veliteľovým tak som bol urazený, že by som ho, ale len v duchu, rád bol
         čapil. Ale čo? Preglgnúc zlosť a pohoršenie, sucho som mu odvetil, že som ja ako lekár na
         to nemal povolania ani rozkazu, ale toľko predsa viem, že stráž len ten mohol dať vymeniť,
         kto ju tam postavil; vôbec, že ja na to práva nemám. Na toto moje krátke vysvetlenie
         neobyčajne chytro skrotol a s prívetivým úsmevom začal sa vypytovať o povšedných veciach,
         ale ja namrzene salutujúc išiel som do kuchyne, kde starček-farár Ihlický, dobrý Slovák,
         honvédmi sekírovaný, ma priateľsky prijal a ochotne mi dal raňajky. Tomuto dobrákovi
         navalilo sa celé dôstojníctvo i s veliteľom, a pre svätý pokoj ich uhostil, ako len mohol,
         ale oni sa jednako nepriam vľúdne oproti nemu správali. Starý pánko mal v obyčaji, že keď
         ho niečo omínalo, vtedy si pískal; no i vtedy, keď som sa s ním v kuchyni zišiel, prenikavo
         pískal, a to bol znak, že ho tí nevolaní hostia už dokonale domrzeli. Samko Bodorovský,
         ktorého tiež rád videl, ho síce ľutoval, ale sa veru ani smiechu pri jeho áriách a trilkoch
         nemohol zdržať. Tu som sa dozvedel, že pred desiatimi dňami arciknieža Franc Jozef zaujal
         cisársko-kráľovský prestol.
    <sup>
     [
     <a class="footnote" href="#ftn.id2593076" name="id2593076">
      342
     </a>
     ]
    </sup>
   </p>
   <p>
    Len čo som sa napochytro naraňajkoval, už znelo velenie nazad do Žiliny.
   </p>
   <p>
    V Žiline som sa usalašil v nemocnici, v spomenutom mestskom majeri, a o svoju i tak nie
         priestrannú izbu delil som sa s mŕtvym honvédom — s tým, čo mu granát žalúdok roztrhol. Že
         nemali preň primeranejšieho miesta, aby ho potkany nehrýzli. Dobrovoľník ranený v zhybe bol
         strčený pod lavicou na slame; ja som tohto trpezlivého, ani slova bolesti, nijakého stonu
         nevypustivšieho Kysučana zaraz kázal, tak ako tých druhých ranených, vyložiť na pričňu a
         jeho všetkým tak zásobiť, ako tých ostatných. Keď sme o pár dní zase tiahli na Čadcu, tento
         biedny človek umrel.
   </p>
   <p>
    Tu som ešte zabudol niečo, bohužiaľ, veľmi odporného. Keď sme sa hýbali z Predmiera,
         videl som na dvore horespomenutého dobrovoľníckeho desiatnika. Nemal na sebe nič inšie ako
         chološne, krpce a košeľu; ruky nazad zviazané, na modro zapuchnuté, preťaté čelo a tvár
         zohavenú sadnutou krvou. Stál pod silnou strážou, a ako mi povedali, cez noc bol zamknutý
         vo svinskom chlieve, tak ako som ho videl, bez teplej háby v tej ozaj už citeľnej zime.
         Tento skutok, takéto zaobchádzanie sa mi z duše bridilo. Chcel som ho obriadiť, ale duriac
         kolóny napred, nedovolili mi meškať. V Žiline dali chudáka kamsi do poriadnejšieho,
         teplejšieho väzenia. No, však sa tam dlho netrápil.
   </p>
   <p>
    Túto poľutovaniahodnú korisť odsúdili nakrátko vojenským súdom na šibenicu, a aby si i
         šibenicu usporili, obesili ho na hrušku ad faciem loci,
    <sup>
     [
     <a class="footnote" href="#ftn.id2593159" name="id2593159">
      343
     </a>
     ]
    </sup>
    tam hneď v blízkosti na brehu nad Váhom pri Budatíne, v susedstve vyhoreného
         domu. Celá posádka musela k tomu deju vytiahnuť, aby to urobilo čím väčší dojem. A pod
         samým tým odporným skutkom kapitán Lehocký, spomenutý Poničan, obrátiac sa k nám, ku mne,
         Bodorovskému a Šteinerovi, robil úškľabné, neslušné poznámky. Ja celým dejom rozhorčený som
         mu odpoveď neostal dlžen, a od tých čias, hoci medzi mnou a ním i tak zvláštne sympatie
         nebolo pozorovať ani predtým, nastala medzi nami napnutosť. Po niekoľkých rokoch následkom
         sňatku s obďalšou príbuznou vstúpil s nami do rodinného zväzku, ale naše vzťahy ostali vždy
         až do jeho skonania chladné a zhovárali sme sa, keď to bolo nevyhnutné, len tak pomedzi
         zuby.
   </p>
   <p>
    Nebolo dosť potupiť odsúdeného chudáka smrťou obesením, ešte po jeho skonaní tam hore na
         haluzi junácki obrancovia vlasti vyzváňali s jeho mŕtvym trupom na tým väčší posmech. Že to
         vraj na výstrahu.
   </p>
   <p>
    Hneď po poprave stúpali sme do Kysuckého Nového Mesta. Ja som ani najmenej netušil, aký
         heroický kúsok nás má tu zase prekvapiť. Tak sa zdá, že táto celá výprava mala jediný
         zámer, hrozným hrdúsením chudobných ľudí účinkovať na masy prestrašeného kysuckého
         obyvateľstva. Mňa ubytovali u učiteľa. Boli to ešte mladí a krotkí ľudkovia; čo mali,
         chudáci, to vďačne dali.
   </p>
   <p>
    Zarazilo ma, i každého citom obdareného obyvateľa tohto mestečka, keď som videl na jeho
         námestí stáť šesť šibeničných stĺpov, akoby vyrastených zo zeme. A hneď šiestich
         zažalovaných z dobrovoľníctva rad-radom na ne zavesili. Piati z nich boli roľníci a jeden
         tamojší klobučník, otec viacerých nedospelých detí. I túto exekúciu vykonali s veľkou
         okázalosťou. Ja som sa vykrútil, a aspoň tú hrôzu som nemusel vidieť; moja myseľ bola však
         hrozne rozčúlená, veľmi sa ma to dotklo, ľud už doprosta nevedel, čí je a čo je.
   </p>
   <p>
    Po tomto heroizme vyšli sme zase na Čadcu, skade sa cisárske vojsko bolo vypratalo. Tu
         sme sa krátko zdržali; nedlho po našej prechádzke prišiel rozkaz, že náš batalión má stúpať
         do Komárna. Ja som išiel na raport k majorovi Ruttkaymu a pýtal som sa domov ako tamtí naši
         Detvania vo svätojakubskom tábore. On o prepustení nechcel ani počuť. Uvádzal som všetky
         možné slabšie i silnejšie dôvody, že ma matka čaká, že som nie zaopatrený bielizňou, že som
         zavšivavený, že sa necítim dobre atď., atď., že som ja neprisahal. Po dlhom parlírovaní
    <sup>
     [
     <a class="footnote" href="#ftn.id2593247" name="id2593247">
      344
     </a>
     ]
    </sup>
    mi mrzuto odsekol, že teda dobre, že ma prepustí, ale to že sa teraz ešte
         nemôže stať, že musím s nimi do Komárna; stadiaľ ma potom prepustí. Čo bolo robiť, musel
         som i s tým byť spokojný, ak som nechcel ešte horšie prejsť.
   </p>
   <p>
    A tak sme sa dali na pochod najprv nazad na Žilinu, stadiaľ na Rajec; ta sme prišli
         práve na Dohviezdny večer. Ubytovaný som bol v hostinci u žida. Ešte hneď večer som bol na
         poklone u mestského lekára, potom som sa utiahol na svoj byt. Bolo mi clivo samotnému,
         chcel som si aspoň večerou vynahradiť, ale nedostal som okrem pohára mlieka a akéhosi
         pečiva s makom nič inšieho. Znechutený všetkým ľahol som si a spal som sen spravodlivých.
         Zarána som šiel na veliteľovu hospodu a tam som videl na stole, ešte neupratanom, aký
         zbytok tam včera večer prevládal. Tak sa mi zdá, že pán veliteľ Ruttkay býval v richtárovom
         príbytku.
   </p>
   <p>
    Ostrostrelci, garda a iní hrdinovia toho druhu, čo sa boli v Žiline popletali, sa po
         budatínskej bitke rozišli na všetky štyri strany sveta a do Komárna tiahol zo všetkých sám
         zvolenský batalión.
   </p>
   <p>
    Zima roku 1848 bola suchá, ale náramne ostrá, naozaj mnohé vtáčiky hladom, ale ešte viac
         zimou umorené padali a dochli. Aj chudáci honvédi trpeli následkom tejto neobyčajnej zimy.
         Zle ich ošatili; dostali síce rovnošatu a zbraň, ale na kepene akosi či zabudli a či nemali
         času, a tak v krutej zime museli chodiť bez kepeňov. Okrúcali si šatkami a randami uši a
         ruky, hlavy sťahovali medzi plecia a poskakujúc mašírovali. Najhoršie to bolo, keď stáli
         potom v noci na strážach. Ináč by dobre chované mužstvo bolo bývalo zdravé, ale prenikavá
         zima zapríčinila, že im uši pomrzli, za nechty im zašlo a mnohým namrzli palce na nohách.
         Tam kdesi pred Nitrou pridružili sa k nám úskoci z pluku Prinz von Preussen,
    <sup>
     [
     <a class="footnote" href="#ftn.id2593335" name="id2593335">
      345
     </a>
     ]
    </sup>
    osadeného v Haliči, s výložkami višňovej farby, samí číri Maďari, beťári
         trinástej próby, čo potom skutočne i na mne dokázali.
   </p>
   <p>
    Ďalej tiahli sme cez Uherce, Kovarce a ubytovaní sme boli kde v kaštieľoch, kde v
         pansko-úradníckych bytoch a vodilo sa nám dobre, ale tým, čo nás pohostinne počastovali,
         odplácali sme sa — všami. I ľúto mi bolo i hanbil som sa, ale vši boli u nás už všeobecnou
         neresťou. Myslel som si vždy, už na ceste, aké bolo prekvapenie našich hostiteľov, keď
         komorné, postieľajúc nádherné postele za nami, svojim pánom o nájdených všiach rozprávali.
   </p>
   <p>
    Na tomto postupe, nepamätám sa už, na ktorom mieste, začuli sme delový hrmot od
         obliehaného Leopoldova, pevnosti, vystavanej kedysi proti novozámskym Turkom. Naši
         skúsenejší kapitáni sa vyslovili, že keby cisárski stade vŕškami urobili teraz diverziu,
         mohli by nás obklopiť odpredku, odzadku a do chlapa pobiť alebo polapať. No nestalo sa ani
         jedno ani druhé, ani pokusu nebolo o to a my, stískajúc plecami, preliezli sme šťastlivo
         toto strategicky nebezpečné miesto. V Nitre sme nocovali. Na nocľah nás poslali do
         nádherného aristokratického domu, k akejsi obstarnej zemianskej vdove. Ubytovali nás tam
         asi šiestich. Zo všetkého odmeraného správania tejto hrdej panej bolo zjavné, že sa ona
         neženie za kossuthovským prúdom, ale že sa radšej pridŕža cisárskeho zmýšľania. Ale úfali
         sme sa dobrej večeri. Obsluha bola panská, náradie lesklé. Okolo stola obsluhujúci stáli
         napohotove v bielych rukaviciach. Pred usadením k stolu, keď sa ukázala domáca pani, všetci
         do radu a pokorne sme jej lízali biele mäkké ruky. Sadneme k stolu: prišla zapražená
         polievka a za tou grísové trhance. My, v domnienke, že toto je len úvod k ďalšej chutnej
         večeri, brali sme si, hoci na dno žalúdka vyprázdnení, len pre samý móres, maznavo, veľmi
         málo. Načo si aj máme žalúdok hneď prvým ledačím preplniť? Sluha, idúc ešte raz okolo
         stola, vľúdne, ale tíško ponúkal grísové trhance. Keď sme si v nádeji dalších lepších jedál
         viac nebrali, vstala pani s prísnym pohľadom zrazu od stola a pokloniac sa chladne,
         vinšujúc nám dobrú noc, vzdialila sa do svojej izby. A my sme boli odbavení. Potom sme už
         chápali a rozjímali, že to istotne švarcgelb dáma. S dlhými tvárami a ešte s dlhším
         žalúdkom sme pozde večer vyhľadali krčmu, kde sme zameškané potom vynahradili. Ráno zavčasu
         bez raňajok a bez bozkávania rúk našej hostiteľke sme Nitru zase opustili.
   </p>
   <p>
    Prišli sme do Komjatíc. Tu sme boli ubytovaní na fare, ale farára nebolo doma,
         odcestoval v povinnostiach do fílií. Jednako na jeho rozkaz boli sme znamenite uhostení.
         Farár sa volal Ján Caban,
    <sup>
     [
     <a class="footnote" href="#ftn.id2593456" name="id2593456">
      346
     </a>
     ]
    </sup>
    pochádzal zo Seliec vo Zvolenskej stolici ako syn majetného a vzdelaného
         vozkára. Jeho otec bol už tiež bohoslovcom, ale že mu vtom otec — farára starý otec —
         majetný hospodár a tak isto vozkár, náhle umrel, prinútený bol opustiť seminár, bič do ruky
         chytiť. Tohto učeného vozkára viedenskí kupci nazvali: „Der lateinische Fuhrmann“.
    <sup>
     [
     <a class="footnote" href="#ftn.id2593479" name="id2593479">
      347
     </a>
     ]
    </sup>
    Janko Caban, o ktorom tu reč, bol úprimnou slovenskou dušou. Naši páni
         dôstojníci, poučení o jeho politickom zmýšľaní, zle-nedobre na neho, najmä pod obedom
         reptali, takže sa mi už prichodilo báť o jeho bezpečnosť a kožu, keď sa navráti. A
         neočakávane skoro sa navrátil. Vojdúc — vysoký, vľúdny pán — každého srdečne privítal. A
         tuhľa tí, čo pred chvíľou, tešiac sa z jeho štedrého pohostinstva, naň vo všetkých možných
         škálach brýzgali, vyskakovali od stola, podávali a stískali mu opreteky ruky, akoby to ani
         tí istí krikľúni neboli. Pripíjali mu rad-radom, že to už ani konca-kraja nemalo. Ono je
         pravda, dalo sa to pripíjať takým znamenitým vínom, aké nám nastolili, a k tomu obed taký,
         akého som už dávno neokúsil; to všetko im chutilo, hoci od pansláva pochodilo. Keď kus
         chvíle ušlo, stranou som sa s ním dôverne pozhováral. Osobne som Cabana posiaľ nepoznal a
         po dlhom, udalosťami plnom čase, roku 1849 zjari som ho ako ubehlíka vídaval vo Viedni. I
         tomuto poctivému pohostinnému mužovi sme sa odslúžili po švihácky, nechajúc mu čiastku zo
         svojho zbytočného stáda.
   </p>
   <p>
    Na ďalšej ceste do Komárna sa mi prihodilo, že som prišiel do nepríjemného styku s
         jedným členom ubehlíkov, tvorivších Benického légiu z pluku Prinz Preussen. Poriadok, akým
         sa majú pohybovať vozy naložené batožinou, bol prísne určený, ale málokým povšimnutý. Na
         jednom takom vozíku bolo súdené mne sedieť na pokladnici. Na druhom vozíku sedel obstarný
         vyslúžený husársky strážmajster so svojou ženou, zmraštenou markotánkou,
    <sup>
     [
     <a class="footnote" href="#ftn.id2593532" name="id2593532">
      348
     </a>
     ]
    </sup>
    podnapitý. Mal okolo krku obojok, remeň, a z toho remeňa holengali sa mu na
         prsiach dve pištole. So svojím vozíkom, rušiac poriadok, vždy predbehával, takže sa každú
         chvíľu prichodilo obávať, že sa prekotíme. Viacnásobné volanie, napomínanie neosožilo, až
         mi trpezlivosť vyšla. Skočím z voza a vytaseným palošom, širinou zaháňal som nazad kone,
         ktoré i skutočne cofli nazad. Vtom čujem za sebou zahrešiť a čosi čudne podozrivého
         štrknúť. V okamihu sa obzrúc, vidím stáť jedného z ubehlíkov, čierneho ako satanáš chlapa,
         s natiahnutým kohútikom a cievou pušky na mňa obrátenou, pripraveného pohotove streliť.
         Zarazený nevedel som sa napochytro spamätať, ale prv ako by som bol mohol upotrebiť palošku
         mojej bezpochyby už pripozdnej obrany, už ho jeden z kapitánov za hrdlo chmatol a s teremtetovaním
    <sup>
     [
     <a class="footnote" href="#ftn.id2593576" name="id2593576">
      349
     </a>
     ]
    </sup>
    odsotil nabok.
   </p>
   <p>
    Aká disciplína a podriadenosť panovala pri tomto vojsku, a najmä pri takrečenej
         Benického légii, nech svedčí ďalej nasledujúca udalosť. Asi hodinu po mojej skúsenosti som
         videl, ako ten istý starý strážmajster kráčal za kapitánom, sediacim na voze predo mnou so
         svojím kamarátom, prenasledujúc ho s natiahnutou pištoľou za ušami a preklínajúc ho
         cifrovanou maďarčinou, vyhrážal sa mu. Voľky-nevolky musel kapitán v tom položení, ak si
         nechcel dať mozog s ohňom namiešať, nadávky pokojne znášať, kým sa tomu opitému divochovi
         zazdalo ustúpiť od prenasledovania. Vybrali sme sa hneď potom obidvaja na ponosu k
         majorovi, ktorý nám prisľúbil hneď, ako do Komárna dôjdeme, vinných potrestať, čo sa však
         nestalo, ba ani len spomienky o tom nebolo.
   </p>
   <p>
    Cestou pridružil sa nám plukovník Gerlon. Ak sa nemýlim, pôvodom Francúz, chlap
         červeno-radikálny, ktorý už vo viedenských nepokojoch hral značnú úlohu, ale stadiaľ, keď
         už veľmi tesno začalo byť, zavčasu ešte uvrzol. A tak i Poliak Bem;
    <sup>
     [
     <a class="footnote" href="#ftn.id2593630" name="id2593630">
      350
     </a>
     ]
    </sup>
    kdežto chudák Messenhauser,
    <sup>
     [
     <a class="footnote" href="#ftn.id2593649" name="id2593649">
      351
     </a>
     ]
    </sup>
    Blum
    <sup>
     [
     <a class="footnote" href="#ftn.id2593669" name="id2593669">
      352
     </a>
     ]
    </sup>
    a mnohí iní boli zastihnutí a vojenským súdom, pušným prachom odpravení. Tento
         pán Gerlon — tuším gróf — mal i svoju manželku pri boku.
   </p>
   <p>
    Už sa hodne zmrklo, keď sme sa blížili k bránam komárňanskej pevnosti, ba práve tma už
         bola, a tu zjavil sa našim očiam čudný a hrozivý pohľad. Od Komárna na západ v šerej tme,
         po rovinách, v dlhom-dlhom polkruhu ťahal sa ligotajúci pruh ohňov v diaľke asi jednej míle
         od nás. Ligotalo sa to sťaby vyleštené gombíky na vojenskom kabáte. Boli to stá strážnych
         ohňov cisárskeho vojska, určeného vždy užšie a užšie pevnosť okrúžiť a okrúženú zamknúť.
         Oči všetkých nás boli obrátené na tie tajomné plápolajúce ohne. Ináč ticho tam bolo, až
         úzkostlivo ticho, a my sme tiež kráčali ticho, ale vážne ohromnými bránami do strojeného
         nám klepca, do Komárna.
   </p>
   <p>
    Mesto Komárno tiež bolo pusté, keďže pred krátkym časom takmer celé vyhorelo. Ja s
         Erendičom sme dostali hospodu u pekára. Dom bol ešte bez strechy, ale izba bola pohodlná,
         postele dobré. Zašli sme na večeru do hostinca k „Čiernemu orlovi“. Tam sa hemžili
         všelijakí dôstojníci, rozličného povolania, rangu a strihu. Našiel som tam i mladého
         legionára-Nemca, zatáraného poručíka, mal na kalabrézeri
    <span class="emphasis">
     <em>
      M
     </em>
    </span>
    , odznak
         medika. Boli tam Poliaci, Francúzi, ba práve napodiv i Tirolci, Taliani, všetkého druhu
         nespokojenci, ktorí sa len tam spokojne cítili, kde sa ľudia tĺkli. Bolo tam nazháňaného
         dobrodružného národa dosť a dosť. Dôstojníci nášho zboru prešli sme potom do osobitnej, nám
         prichystanej izby a sadli sme si okolo stola, pripraveného nám štedro, ako bolo povedané,
         pánom plukovníkom Gerlonom. Jeho pani predsedala. Bolo to práve na Silvestra. Dobrým vínom
         sa páni skoro rozohnali, rozhovor začal byť živý, až krikľavý. V najväčšom šume sa ktosi s
         tým vytasí — a tak sa mi zdá, hoci s istotou sa už nepamätám, že to bol on sám, Gerlon — že
         oni viac dynastiu za legálnu neuznávajú a — pravdepodobne, že k tomu už prichystaní boli —
         na svoje čákovy a čiapky vystrčili si červené perá. Bolo tomu vtedy práve dvadsaťdeväť dní
         po nastúpení prestolu skrze mladého a teraz ešte panujúceho Franca Jozefa. Ja som práve
         sedel pri bočnom stolíku s pár mladíkmi a otvoril som oči a uši na túto silvestrovskú reč a
         tušil som ťažké následky, aké budú nasledovať po takomto výjave. A v svojom predpokladaní
         som sa nemýlil. Pravdaže, to bol okamžitý, vínom nadchnutý výbuch, ale — stalo sa, k tomu
         to množstvo ohníkov okolo Komárna! Ako sa to reku zrovnáva s tou večne omáľanou vernosťou
         oproti kráľovi, „az őseink szokására“?
    <sup>
     [
     <a class="footnote" href="#ftn.id2593776" name="id2593776">
      353
     </a>
     ]
    </sup>
    Nuž reči sa vravia a chlieb sa je.
   </p>
   <p>
    Ráno, ešte sme ležali v posteliach, nastal hrmot, až sa zem a obloky triasli. „Preboha,
         čo je to?“ pýta sa preľaknutý Erendič. „Delami strieľajú, a nemáme ani strechy nad hlavami,
         poletia bomby,“ odpovedám mu. Erendič strčil hlavu pod perinu.
   </p>
   <p>
    Po raňajkách šli sme obzrieť pevnosť, kde na hradbách ťažké kusy ležiac vyplazovali do
         diaľky jazyky. Delostrelci boli ešte napospol v cisárskom kroji. Práve pri našom príchode
         pálili delá ponad široký Dunaj, ta na druhý breh k Áču, kde sme videli poľom švihať oddiel
         kyrysníkov ani šarkanov, azda furažujúcich,
    <sup>
     [
     <a class="footnote" href="#ftn.id2593812" name="id2593812">
      354
     </a>
     ]
    </sup>
    v bielych vejúcich plášťoch a blýskavých šišakoch. Tie hrubé delové pozdravy
         boli im venované. Či sa ich dotkli, či nie, na tú diaľku som rozoznať nemohol. Ale pravda
         je, že tie delá veľmi hrubo rozprávali.
   </p>
   <p>
    Povážiac všetko to videné a skúsené, zbridilo sa mi to až po uši a umienil som si tomuto
         už raz koniec urobiť, lebo teraz zvyšovalo času k tomu kroku. Pobral som sa teda k
         veliteľovi žiadať o prepustenie. Ledvaže som predniesol prosbu, naberúc tvár prísnosťou,
         pán Ruttkay ako besný naskočil na mňa, len-len, ako obyčajne, že ma vlastizradcom nenazval
         a dvermi nevyhodil. Nechcel ani počuť o prepustení domov. Hovorilo sa sem-tam, a to veľmi
         ostro z oboch strán. Strach ma nadišiel, že keď cisárski úplne Komárno obklopia, ostanem
         zachlopený tam, a to bohzná dokiaľ; a či konečne tam nezahyniem, že na každý pád rigorózum
         zameškám atď. Napokon riskujúc i tú možnosť, že ma nahnevaný náš náčelník dá do chládku
         posadiť, odhodlal som sa odvolať sa na svoju vetu, prednesenú už raz v Čadci, že som sa
         nikomu nezaviazal a neprisahal, že moja osoba je teda slobodná. Bedákal som, že nie som už
         ani študent, ale ani kvalifikovaný, graduovaný lekár, a keď ani to neúčinkovalo, hodil som
         mu na oči, že komu už človek má veriť, keď sa ani na veliteľom zaručené slovo spoľahnúť
         nemôže! To účinkovalo — z pohľadu jeho čiernych hlbokých očú, akoby ma prebodnúť chcel, som
         hneď vyčítal, že to prasklo; ale, reku, ako? Opovržlivo sa odvrátiac, zafufnal do fúzov:
         „No, teda choďte!“ Vydal mi priepustný list a poukážku na zvyšný plat a po krátkom a
         nadmier chladnom lúčení bežal som na hospodu robiť si poriadok.
   </p>
   <p>
    Druhý deň včasráno, po mojom asi trojdňovom pobyte v Komárne, tiahol som podľa rozkazu s
         Benického légiou, zlátanou zo všakových elementov, na východ od Komárna, ako jediným, ešte
         cisárskymi neobsadeným otvorom; tie druhé cesty na sever a západ boli už cisárskym vojskom
         založené. Mne podľa skúseností táto cestovná spoločnosť nebola naskrz po chuti, ale čo
         robiť. Neporiadnym životom, námahami, zimou som bol zoslabnutý, ba bol som nezdravý, a
         preto som srdečne túžil za domovom. Ležal som, nie, sedel na batožinách pod plachtou na
         voze, tým bielym kepienkom prikrytý, a zima bola suchá, krutá.
   </p>
   <p>
    Pritiahli sme do Mikulky, kde mi vykázali hospodu vo mlyne. Opaternej pani matke
         zdôveril som chúlostivo, že som ja veru už od dlhšieho času zavšivavený. A ona, táto
         znamenitá, milosrdná žena, sa nehoršila, ale rozšafná, ako bola, hneď našla spôsob pomoci.
         Musel som sa donaha vyzliecť a len do plachty ukrútený sedel som pod pecou. Spodné moje
         háby lúhom a sapúnom vymydlila a posušila, vrchné šaty dala do horúcej pece, kde sa všetok
         môj statok na spôsob „pattant kukurica“ v krátkom čase rozpukal. Spal som v nekúrenej izbe
         — však ani kachieľ nemala — tam hneď v susedstve kolesa. Ale spal som, nemýlený hmyzom, ani
         v oleji. Steny izbičky sa ligotali pri svetle kryštálmi namrznutého srieňa ani nejaký
         emirský palác
    <sup>
     [
     <a class="footnote" href="#ftn.id2593921" name="id2593921">
      355
     </a>
     ]
    </sup>
    a ráno, keď som sa prebudil, vlasy a brada mi boli primrznuté o vankúš.
   </p>
   <p>
    Obriadený, očistený, ale i povďačný zanechal som týchto poctivých, dobrosrdečných
         mlynárov a Mikulku a tiahli sme proti Banskej Štiavnici ďalej.
   </p>
   <p>
    Na tejto ceste oddychovali sme na istej hontianskej dedine — tuším v Hrkovciach — u
         grófky a či barónky Steinleinky. Jedna z jej dcér bola zverená s istým honvédskym
         dôstojníkom, bojovavším pri Svätom Tomáši proti Srbom.
    <sup>
     [
     <a class="footnote" href="#ftn.id2593959" name="id2593959">
      356
     </a>
     ]
    </sup>
    Ktorýsi z Benického legionárskych dôstojníkov, jeho priateľ, jej povedal, že
         jej snúbenec je ranený, čo dievčatko veľmi zronilo; a čo ešte, keby bola vedela pravdu, že
         je nielen ranený, ale mŕtvy!
   </p>
   <p>
    Keď sme prišli do Banskej Štiavnice, ubytovali ma u kominára Pakaldiho. Jeho dcéra bola
         veľmi fantastická, výstredná, vždy s rozpustenými kaderami po pleciach. Vidiac, že som nie
         úplne zdravý, sama mi navarila čaju, ten som teplý vypil, ľahol som hneď zvečera do
         postele, spal som — už nie viac zavšivavený — dobre, potiac sa, a ráno som sa cítil
         skutočne dobre. Benického légia ostala tu a ja rád, že som zase slobodný, najal som si koč
         a viezol som sa pohodlne domov do Banskej Bystrice.
   </p>
   <p>
    Tu som si pri svojej dobrej matke z hlbín srdca vydýchol a opäť som sa zotavil. A zase
         potom po nečase našli ma a brali ma do roboty. Čo som medzitým od času svojho odchodu z
         domu videl, skúsil, prežil, všetko to moju myseľ kľúčilo. Surovosť, neprávosť, násilie na
         všetky strany — a predsa si inšie nepočul ako o slobode bleptať. Aký to prevrátený pochop o
         slobode! V každom tábore — tu i tam ju niesli, a kde bola? A keď to kto voslep nechcel
         veriť, toho hneď obesili; len Slováci to neverili, a tí pritom najhoršie obišli.
   </p>
   <p>
    Zrážky cisárskych s honvédmi sa blížili, bola teda starosť o nemocnice pre opatrenie
         chorých a ranených vojakov. Ako som už vyprával, dr. Fischera zo zboru generála Simunića
         boli v Trenčíne zajali. Ubytovaný u Pavla Sumráka, aj Fischer bol teda ako plukovný lekár
         určený konať službu, a mňa podriadili jemu. On teda zariadil dva lazarety, jeden v
         evanjelických školách za Lazovnou bránou, druhý v istom oddiele kapitulského, na ten čas
         prázdneho bytu; a tretí ešte k tomu, ale na veľmi krátky čas, v súkromnom dome v Hornej
         ulici pre štyridsať ranených. Honvédske vojská ustupovali, chorých a ranených dovážali a
         nemocnice sa začali plniť. Mne bola pridelená nemocnica zriadená v kapitule, dr. Fischerovi
         boli zverené tie druhé dve; vrchnú správu nad všetkými viedol on. Bitky sa už zviedli v
         Hodruši, na Vindšachte a pozdejšie pri Kremnici na Dolnom Turčeku 17. a 18. januára. Na
         Dolnom Turčeku hlavným stredom celej zrážky, zvedenej nočnou hodinou, bola dedinská, mestu
         Kremnici patriaca poschodová krčma, kde ešte, keď som sem roku 1868 do Kremnice bol
         presadený, ba ešte i v osemdesiatych rokoch toho storočia bolo vidno po stene okolo oblokov
         diery, vystrieľané mušketovými guľkami. Najmä na pitvore mala byť tuhá borba, tam že
         jedného mladého cisárskeho poručíka, ktorý sa nechcel poddať a šabľou sa veselo bránil, do
         smrti zrúbali. Na kaplnke v rohu pod strechou zamúraná je delová guľa. Pri Hodruši a na
         Vindšachte sa Görgeyho armáde
    <sup>
     [
     <a class="footnote" href="#ftn.id2594044" name="id2594044">
      357
     </a>
     ]
    </sup>
    zle vodilo. Tam jeho ľudia pri Hodruši prišli do úzkej doliny, zarastenej lesom
         a obsadenej z oboch strán cisárskymi strelci a pechotou a tam mu mnohých, zvlášť konníkov,
         veľmi vystavených guliam, postrieľali. Tam vyše Hodruše majú vtedy padnutí honvédi pomník.
         Povedali mi, že po rokoch našli kostru v hustých haluziach zastreleného, podľa zvyšku šiat,
         cisárskeho strelca. Na Vindšachte tak isto boli görgeyovci nabití a útekom hnali na Banskú
         Bystricu, a s tými prišli mnohí z ranených, čo prísť mohli. Tak sa pamätám, dostal som do
         opatery raneného husára, ktorý, hoci mu delová guľa nielen šuchla hodný kus lýtka, zadku, a
         veru dosť hlboko obielila, ako junácky šuhaj predsa ešte na koni sediac vedel až do Banskej
         Bystrice dojazdiť. Ranení boli najviac do chrbta, znak toho, že posielali za nimi guľky,
         keď boli na úteku. Hlavná čiastka görgeyovských vojov, naháňaná cisárskymi, ozaj
         velikánskym, smelým a geniálnym ťahom tiahla cez Kremnicu a kremnické vrchy do Bystrice.
         Kto zná tie lesné strmé, neschodné pirte a komu je známe, že to prekonal v zimnej dobe, pri
         veľkom snehu, s konníctvom a delostrelectvom, ten sa tomu dosť prenačudovať nemôže. A stalo
         sa: Görgey to vykonal, a to nočnou hodinou a zachoval svoje vojská.
   </p>
   <p>
    Ako som riekol, priechod tou cestou a v tej dobe roku (24. januára) bol bez otázky
         virtuózny. Dni boli krátke a sneh veľký; ako povedajú, viedol ich, okrem iných, hajdúch
         tunajšej mincovne s lampášom. Postup bol náramne namáhavý, zvlášť konníctvu a delám, ktoré
         sa ťažko brodili a ich i pešiaci museli tískať. Šli dolinou Sohlergrundskou na východ popri
         riečke, na konci doliny obrátili sa starou zapustenou cestou naľavo hore nad Horný Turček,
         potom prejdúc bývalým jaskom,
    <sup>
     [
     <a class="footnote" href="#ftn.id2594110" name="id2594110">
      358
     </a>
     ]
    </sup>
    pustil sa dolu strminou, už pre peších dosť nepríležitou, na Tajov a tak na
         Banskú Bystricu. Spomenutý jask sa už asi v osemdesiatych rokoch zarútil. Pred jaskom na
         svahu vrchu, medze to medzi Tekovskou a Zvolenskou stolicou, je hlboká strmina do
         Turčekovianskej doliny, tam sa im dve delá a dva vozy s muníciou prevalili a dolu strminou
         zošuchli. Tam že potom delá na jar po stopení snehu našli. Tak mi vyprávali; za pravdivosť
         neručím. Tento oddiel viedol generál Aulich.
    <sup>
     [
     <a class="footnote" href="#ftn.id2594132" name="id2594132">
      359
     </a>
     ]
    </sup>
   </p>
   <p>
    Následkom bitiek roboty v nemocniciach už bolo dosť. Veliteľom mojej nemocnice bol
         nadporučík Gyulayho cisársko-kráľovského pluku, istý Seifried, pôvodom Lipták, a jemu ako
         účtovník bol pridaný feldvébel, starý a vypitý vojak. S nadporučíkom prišiel som málo do
         osobného potyku, obyčajne len vtedy, keď sme sa ráno občerstvovali v menáži, a to špikom,
         chlebom a vínom a niekoľkými sušenými alebo varenými slivkami. Nemocných a ranených táto
         nemocnica v kapitulskom dome počitovala do sto. Od siedmej rána do dvanástej a od jednej
         popoludní do siedmej večer trvala moja každodenná namáhavá služba v prízemí a v dvoch
         poschodiach. Dalo sa čo to stúpať hore a dolu schodmi. Každý deň som sa musel doma
         preobliekať, lebo som v nemocnici nabral viac vší, ako mi bolo treba. Keď som, skúmajúc
         chorého, preklopávajúc ho a naslúchajúc, hlavou priľnul k jeho hrudi, v chlpatých
         pokrovcoch pred mojimi očami hemžili sa tieto bobáky ani tie ovce v húštine. Stala sa mi,
         vlastne nie mne, ale na klanie v prsiach chorému husárovi, nemilá príhoda, že priložiac mu
         na prsia pre zapálenie pľúcnej blany horčicového, s vodou namiešaného prachu — vtedy ešte
         horčicového papieru nebolo — pri opatrení tých veľa chorých zameškal som mu na určitý čas
         obklad zosňať — a bohužiaľ, mali sme len novákov ako vonkoncom nespôsobných, nespoľahlivých
         opatrovníkov — a tak kým som k nemu dobehol, pálilo ho to nešeredne, kričal, po husársky
         bohoval, a v tom maďarská reč má veru výtečnú frazeológiu. Celý takmer bok, kde mu tá kaša
         ležala, mal opálený, čierny. Koža mu zišla, ale mu aj zapálenie prsnej blany do základu
         prešlo.
   </p>
   <p>
    Medzitým sa neprestajne hrnuli prenasledované görgeyovské čaty. Pestrý vojenský obraz sa
         neprestajne menil; nepredpojatému pozorovateľovi nadmier zaujímavý, tlačenému,
         znepokojovanému obyvateľstvu bol nevítaný. Pri görgeyovskom vojenskom štábnom náčelníctve
         boli i dvaja štábni náčelní lekári. Za mojich študijných čias vo Viedni boli obidvaja
         chirurgickí štipendovaní elévi u profesora Wattmanna. Jeden sa menoval Lumnitzer, druhého
         meno mi už z pamäti vypadlo. Keď som im bol na poklone, našiel som dr. Lumnitzera ešte v
         posteli odpočívať. Bol cele zakrvavený. V noci totižto musel odbehnúť do Hájnik istému
         sedliakovi nohu odpíliť. Stalo sa to tak, že nezbedný honvéd nasilu žiadal slaniny; keď mu
         však sedliak dať nechcel, strelil mu do nohy. Druhý taký násilný prípad sa stal v
         Medzibrodí, kde honvéd sedliaka naskutku zastrelil. Podľa počutia oba títo zlosynovia boli
         zastrelení. Dňa 26. februára Görgey odmašíroval.
   </p>
   <p>
    V týchto okolnostiach kossuthovci náramne krotli, cisársky zmýšľajúcim kochle rástli a
         následkom toho sa vzmáhali trenice, vyhrážky a povstávali nemilé, smutné rozopre nielen v
         obecenstve, ale čo najhoršie, medzi rodinami; zvady, hnusné, komisné udavačstvá boli v
         kvete. Neistota na všetky strany, spoločenský život bol okutý v putách strachu, zlosti a
         pomsty. Bolo to už proti jari a začal sa už i sneh púšťať a ako sa topil, tak s
         približujúcimi sa cisárskymi badať bolo na mojom predstavenom dr. Fischerovi, že sa aj kôra
         jeho dúm a smútku topí, cítil už čas svojho vyslobodenia. Ako tak raz (2. februára) s ním
         tiahneme z nemocnice domov na obed, tu vidíme v dolnom kúte rínku, pred ústím ulice
         Kakatky, stáť malý oddiel cisárskeho vojska pešieho pluku Nassau. Prešli cez kremnické
         vrchy, kade pred nimi bol uvrzol Görgey. Napredku na čákove mali dve biele stužky, aby ich
         bolo rozoznať od honvédov, najmä od ubehlíkov, ktorí ešte chodili v cisárskom mundúre. Celý
         ich výzor bol plachý, lebo malý oddiel, asi tridsať chlapov počítajúci, nebol si istý, či
         nebude niekde poschovávanými honvédmi prepadnutý a zrúbaný. No nemali sa už čoho obávať,
         lebo celá Görgeyho armáda už pred pár dňami (26. januára) brala sa ďalej na sever. Čo
         Görgey dosiahnuť chcel a dosiahnuť mohol, to dosiahol; pretiahol sa úplne z nebezpečenstva.
   </p>
   <p>
    Pri pohľade tých akoby z neba padlých vojakov i nášmu dr. Fischerovi akoby sa boli
         krídla rozviazali; s pozdvihnutou hlavou, pískajúc pobehol k nim, a s úsmevom ich vítajúc
         vypytoval sa o ich príchode. Ale ako mu mohlo byť okolo srdca, keď o chvíľu počul, ako i
         ja, keď som prichodil do Dolnej ulice, že celý batalión strelcov kráča strmým krokom pri
         veselom trúbení od Dolnej brány hore na námestie. Ako malý a pohybujúci sa zelený háj
         knísali sa im na klobúkoch tmavoblýskavé kohútie perá.
   </p>
   <p>
    Nastala zatým doba, povedal by, doba interregna a či exlege,
    <sup>
     [
     <a class="footnote" href="#ftn.id2594304" name="id2594304">
      360
     </a>
     ]
    </sup>
    ani jedna ani druhá strana nevládla. Neistý, nerozhodný stav v meste a na okolí
         tlačil myseľ národa: čo to bude, ako to bude? Nepriateľské stránky náruživo a zvedavo sa
         pozorovali. Krátko zatým, ako nohy streleckého cisárskeho práporu na banskobystrickom
         námestí zdupotali, môj vľúdny predstavený dr. Fischer nás opustil a nikdy som ho viac
         nevidel, ani som o ňom neslýchal. Vďačná mu pamäť!
   </p>
   <p>
    Teraz, pod vladárením cisárskych, nastal zase ruch u stránky takrečených švarcgelbov.
         Kossuthovci sa síce so zaťatými päsťami uťahovali, ale neustupovali, dúfajúc pevne vo svoju
         vec a vo svojich vodcov, v ktorých sa oni veru, ako sa to potom dokázalo, ani nesklamali,
         najmä v geniálnosť a chrabrosť svojho Görgeyho a jeho honvédov. Cisárska strana vynikala
         nadutosťou a neschopnosťou, a to i v okruhu politickom i strategickom.
   </p>
   <p>
    V občianskych vojnách sa politický teplomer neočakávane mení a dáva podnet náruživým
         stranám, hľadajúcim odplatu, pomstiť sa na svojich odporníkoch. Túto príležitosť
         rozdráždené mysle, a zvlášť slabé charaktery, často a obyčajne dosť nerozumne využitkujú na
         svoju vlastnú záhubu.
   </p>
   <p>
    S cisárskym vojskom došli i slovenskí dobrovoľníci a s nimi ich národní vodcovia a
         kriesitelia. Medzi nimi prišiel do Banskej Bystrice i Ľudovít Štúr a zostúpiac v hostinci
         na námestí u „Rakov“,
    <sup>
     [
     <a class="footnote" href="#ftn.id2594362" name="id2594362">
      361
     </a>
     ]
    </sup>
    krátko sa tu pobavil. Bol on mojím známym z viedenskej doby a prijal ma, keď
         som ho navštívil, veľmi vľúdne. Náš obsahom obyčajný rozhovor sa točil okolo povšedných
         vecí; čo sa politických záležitostí týka, bol povrchný. Ale i ten priateľský rozhovor skoro
         došiel konca, keďže Štúr, veliteľovým poslom náhle k nemu volaný, musel sa vzdialiť. V tú
         samú chvíľu, ako som sa vrátil domov, vbehne ku mne zronený, zúfalý Ladislav Kürthy,
         penzionovaný cisársko-kráľovský poručík a teraz major banskobystrickej gardy, môj prajný
         sused, tichý, statočný človek. Rukami zalamujúc prechodí sa po izbe, kvíli, bedáka, že ho
         cisárski chytia, pojmú a pred vojenský súd postavia. Žeby som zhliadol naň a jeho početnú
         rodinu a žeby som zaň u dobrovoľníctva preriekol priaznivé slovo a orodoval zaň.
         Uspokojoval som ho, že je to nie tak, že som len pred chvíľou bol u Štúra, a on sa o tom
         ani slovom nezmienil. Ale na jeho urputné doliehanie vybral som sa opätovne, a hneď k
         Ľudovítovi Štúrovi, a tam doprosta vyslovil som sa o tejto veci. Štúr ma uistil, že je to
         chýr bez základu a z púheho strachu pochodiaca povedačka. Milé mi bolo, že som
         nastráchaného otca početnej rodiny mohol potešiť a ubezpečiť. A vskutku, nestalo sa mu nič,
         ba ani nebolo začo. Ale mi je podnes ešte smiešne a divné, akú vážnu úlohu mne, vtedy
         bezvýznamnému šuhajovi, pripisoval tento v spoločenskom živote významný, hmotne dobre
         postavený a strachom hnaný pán.
   </p>
   <p>
    Behom dejov a divným riadením osudov bol začas veliteľom mesta — platzkommandantom — v
         Banskej Bystrici cisársko-kráľovský stotník Moga, jednooký vojak, prísne sa držiaci svojej
         zástavy a verný svojmu cisárovi, kdežto jeho otec bojoval ako generál
    <sup>
     [
     <a class="footnote" href="#ftn.id2594418" name="id2594418">
      362
     </a>
     ]
    </sup>
    v uhorskom vojsku. Nuž hľa, natoľko boli pomätené pochopy o pravde, práve a
         zákonitosti.
   </p>
   <p>
    Mal som pod svojou opaterou istého honvédskeho poddôstojníka so zmrznutými nohami, asi
         tridsaťročného muža, čeľadného otca, bývalého špána akejsi šopronskej zemianskej rodiny.
         Tento chlapík pozdal sa mi svojou otvorenosťou, vľúdnosťou a v krátkych oddychoch svojich
         namáhavých povinností rád som sa s ním zabával. Bol to človek srdcom i umom vzdelaný,
         šovinistom nebol, jeho náhľady v tom smere boli správne, v ničom neprehnané. Jeho liečenie
         napredovalo veselo, ale on, ako sa mu zdravie blížilo — a nie bez príčiny — mal starosti,
         čo s ním potom cisárski urobia, keď úplne vyzdravejúc bude z nemocnice prepustený. Pohnutý
         týmto nárekom, odhodlal som sa síce ku kroku dobre mienenému, srdečnému, ale veru v tých
         časiech opovážlivému a pre oboch nebezpečnému. Opustiac večerom potajme nemocnicu,
         pritiahol sa tmou krytý ku mne, kde som ho držal schovaného v zadnej izbe. Pár dní čupel u
         mňa, ale keď som mu pomocou dobrodejky, pani Júlie Sumrákovej, zaopatril civilné háby a
         okrem toho strčil do rúk pár zlatých na cestu, on zase nocou, keď sa už pochody cisárskeho
         vojska preriedili, pobral sa do svojho domova a k svojmu opustenému rodinnému krbu. Podivné
         nám bolo po jeho odchode, kam on odpeľal svoje honvédske háby; až po viac týždňoch našli
         sme ich všetky ležať v balíku poriadne ukrútené v kútiku pod kachľami. Ešte po štyroch
         rokoch som ich upotrebil v Brezne, keď som z nich pre môjho šuhaja, sluhu-kočiša, dal
         pristrihnúť parádne háby, ako pamiatku na toho vyslobodeného chudáka honvéda. O ňom som
         nikdy nič viac nepočul, ani na jeho meno sa viac nepamätám. Či sa on, môj zásadný, ale
         statočný antagonista, ak ešte žije, na mňa Slováka, svojho osloboditeľa, rozpamätá?
   </p>
   <p>
    Ale to dlho takto neostalo. Veci sa zvrtli v prospech Maďarov. Cisárskymi naháňaný,
         vycibrený Görgey ukázal im skoro figu, nabil ich na Branisku
    <sup>
     [
     <a class="footnote" href="#ftn.id2594522" name="id2594522">
      363
     </a>
     ]
    </sup>
    a prešiel z defenzívy do ofenzívy, z naháňaného stal sa honiteľom, duril
         cisárskych vodcov pred sebou na posmech, a tak čosi-kamsi nastal i v Banskej Bystrici ruch:
         Hannibal ad portam.
    <sup>
     [
     <a class="footnote" href="#ftn.id2594548" name="id2594548">
      364
     </a>
     ]
    </sup>
    S cisárskymi vodcami i celá strana potratila koncepty a inšej pomoci nebolo ako
         útek, kto totiž utekať mohol. Kossuthovci, alebo takzvaní maďaróni, sa škľabili.
         Cisársko-kráľovský hlavný vojenský komisár Lefour zobral všetky erárne úradné pokladnice a
         košútky okrúhlym železom naskrz prebijúc, to jest zničiac, pobral sa ešte pred večerom na
         otvorenom vozíku do Sliezska, nahovárajúc ma, aby som urobil to isté. Stotník Venceslav
         Lander so svojou preriedenou gyulayovskou stotinou oddialil sa z Kráľovej do úkrytu na
         Španiu Dolinu ku svojmu priateľovi banskému správcovi Paterovi. Mne ako lekárovi nezdalo sa
         práve utekať, ale podľa skúsenosti, nadobudnutej ešte v Komárne na silvestrovský večer,
         predvídal som ďalší a ešte väčší zmätok, a že na každý pád nevystane veľmi smutný koniec.
         Teda čo mám započať? Proti mojej vôli budú ma vláčiť so sebou, mňa, ktorý som nie ešte ani
         dokonalý, kvalifikovaný ako lekár. A kto môže predvídať, kedy a ako sa ten prevrat skončí —
         či potom, a kedy budem mať príležitosť pri pokoji chystať sa na prísne lekárske skúšky a
         ich konečne môcť zložiť, aby som sa už raz dožil cieľa. A keď potom môjmu rozhodnutiu
         dodali závažia matkine a sestrine dôvody, rozhodol som sa budúci deň s poštou (takzvanou Malé-poštou)
    <sup>
     [
     <a class="footnote" href="#ftn.id2594598" name="id2594598">
      365
     </a>
     ]
    </sup>
    odísť do Viedne, už úplne pacifikovanej. A bol veru zvrchovaný čas, lebo to
         bola posledná pošta, ktorá ešte bez prekážky prešla na určené miesto do Prešporka.
   </p>
   <p>
    A na tejto ceste som mal príležitosť obdivovať bystrosť ľudí v pomykove. Aby cisársky
         zmýšľajúci a slovenskému ľudu verne oddaní, a tak teda pred maďarónmi kompromitovaní
         mužovia mali času a spôsobu zobrať sa na nohy, prišiel jeden z nich na zvláštnu myšlienku a
         fígeľ.
   </p>
   <p>
    Zvolenská stolica bola takmer bez posádky, vynímajúc maličké, i to na pochod sa
         chystajúce oddiely. Všetky mysle stáli napnuté ako pred búrkou, ledvaže sa kto dýchnuť a
         kýchnuť opovážil. Dôjduc na Buču, kde sa poštárske kone premieňali a cestovatelia
         obedúvali, divné nám boli vo veľkom počte čakajúce nahotovo zapriahnuté vozy. Sedliaci,
         opýtaní, na koho tu čakajú, odpovedali, že sú zohnaní pánom slúžnym z okolitých obcí, aby
         cisárskemu vojsku, postupujúcemu hore Hronom proti Banskej Bystrici, k hotovosti stáli. A
         stáli ešte i vtedy, keď sme my odišli. Vezúc sa ďalej, nevideli, nestretli sme nič takého,
         čo by na vojenský postup poukazovalo. Príduc do Štiavnice, vyhľadal som veliteľa mesta, aby
         mi podpísal sprievodný list. Pýtal sa ma o noviny. Keď som mu povedal, že v Buči očakávala
         cisárske vojská kopa vozov, pozrel strmo, nedôverčivo na mňa, mysliac, že si robím z neho
         žarty. Na moje tvrdenie a uisťovanie o pravde nemohol sa v celej veci vyznať, lebo že on
         ani najmenšiu správu o takom pohybe nemá, čo by mať musel, a že ani nevie, skadiaľ by tie
         vojská hore Hronom prísť mali, keď ich tam niet. Pýtal sa o veci i konduktora pošty a ten
         mu moju výpoveď dosvedčil.
   </p>
   <p>
    A na našej ďalšej ceste ani stopy nejakého vojenského pohybu. Až potom po krátkom čase
         vo Viedni, keď sa už zišiel hodný počet slovenských emigrantov, tá vec mi skrze vlastného
         jej pôvodcu bola vysvetlená. Adam Kardoš,
    <sup>
     [
     <a class="footnote" href="#ftn.id2594684" name="id2594684">
      366
     </a>
     ]
    </sup>
    hlavný slúžny vo Zvolene a verný slovenský národovec, aby sa on a mnohí druhí,
         čo im od maďarónov nebezpečenstvo hrozilo, možnému prepadnutiu vyhnúť a zachrániť mohli,
         vymyslel úradne vojenský cisársky postup. Týmto činom zostrašil na čas napajedených
         kossuthovcov a umožnil emigrantom svoju kožu zavčasu zachrániť pred istým nápadom a
         nevypočitateľnými následkami, čo sa im vskutku podarilo, lebo kým sa tamtí spamätali a o
         veci presvedčili, boli títo fujas, a Adam Kardoš medzi nimi.
   </p>
   <p>
    Dôjduc šťastlivo a bez ďalšej prekážky do Viedne, úfal som sa už teraz svojmu povolaniu,
         dosiahnutiu svojho konečného cieľa — môcť sa tu pokojne, nemýlene pripraviť na rigorózum.
         No i tu zase mal som byť podrobený rozličným pokušeniam. Očakával ma vo Viedni očistec a
         žiadali odo mňa, aby som všetok nazbieraný revolucionársky prach zo seba striasol. Ešte som
         si z cesty nestačil vyfúknuť, a už ma polícia predvolala pred svoju prísnu, teraz už predsa
         fúzato-bradatú tvár, aká jej už narásť stačila, a odo mňa pýtala, aby som sa vykázal
         svedectvom lojality, kde som bol, čo som bol a čo som tam robil. To veru na ten čas bola
         ťažká odpoveď na tú otázku. Skade vziať svedectvo, keď mi mosty za chrbtom boli spálené a
         keď i nie celkom v skutkoch, tak aspoň v obraze, lebo ako som ostatnou poštou prešiel,
         všetko spojenie s Viedňou bolo Kossuthovými vojskami pretrhnuté a cisárskym sa veľmi zle
         vodilo. Toto som predniesol na svoje ospravedlnenie slávnemu policajnému úradu; úradník
         hlavou krútiac odvetil: „Nichts da“.
    <sup>
     [
     <a class="footnote" href="#ftn.id2594744" name="id2594744">
      367
     </a>
     ]
    </sup>
    Až potom na moje naliehanie, že ma vyhnaním z Viedne prinútia vrátiť sa zase na
         tie isté chodníky, do toho istého chaosu, z ktorého som len s núdzou vyliezol, ustanovili
         mi termín, kedy sa musím legitimovať.
   </p>
   <p>
    Čo tu robiť? Sadol som a písal nazdarboh na banskobystrický magistrát, prosiac ho o čím
         skoršie poslanie legitimácie pre moju osobu. Môj list došiel cieľa a dostal som svedectvo,
         ale aké? — úplne písané v duchu kossuthovskom, v ktorom konečne i to ako zvláštnu, ale
         bočnú zásluhu vyzdvihli, že som popri svedomitom lekárskom opatrení chorých a ranených
         vlasteneckých domobrancov — honvédov — ešte hen i cisárskych vojakov liečil. Toto
         dvojzmyselné svedectvo som si netrúfal polícii predostrieť, aby ono opačne neúčinkovalo. Z
         tej príčiny som sa vyhovoril, že môj list, pravdepodobne honvédmi zachytený, cieľa svojho
         nedošiel, a tak že som ani svedectva nedostal, a že ak ma viedenská polícia odsotí a
         vyženie, nebudem môcť rigorózovať, a mňa tým činom vyženú do náručia honvédstva. Predstata
         polície, tvrdý chlap, dlho nechcel od svojho odstúpiť, až konečne predsa dal sa nakloniť,
         že ma ponechá vo Viedni s tým dodatkom, ak mu donesiem od dobre akreditovanej
    <sup>
     [
     <a class="footnote" href="#ftn.id2594783" name="id2594783">
      368
     </a>
     ]
    </sup>
    osoby, bývajúcej tu vo Viedni, dostatočnú záruku svojho politického správania.
         A na moje šťastie našla sa taká osoba — výtečný chorvátsky národný muž barón Metell Ožegović,
    <sup>
     [
     <a class="footnote" href="#ftn.id2594798" name="id2594798">
      369
     </a>
     ]
    </sup>
    cisársko-kráľovský ministerský radca, ktorého som dobre znal z našich
         slovanských zábav a svojich chorvátskych návštev. Vybral som sa ihneď k nemu, on mi vďačne
         vyhotovil svedectvo. Keď som to oddal, bolo mi bez prekážky dovolené ďalšie tu sa bavenie,
         aby som sa už raz pri pokoji na prísne skúšky chystať a i skladať ich mohol.
   </p>
   <p>
    V Uhrách revolúcia držala vrch. Prívrženci cisárskej strany a mnohí kruto prenasledovaní
         slovenskí národovci ušli. Slovákov, čo ujsť nestačili, väznili a vešali. Navešali ich počas
         revolúcie blízo sto, ako to svojím časom vysvetlil Daniel Lichard
    <sup>
     [
     <a class="footnote" href="#ftn.id2594836" name="id2594836">
      370
     </a>
     ]
    </sup>
    vo svojej
    <span class="emphasis">
     <em>
      Pokladnici
     </em>
    </span>
    . Slováci však z tých odporníkov, čo
         im do rúk padli, ani jedného nezmárnili. Cisárski, pravdaže, zvlášť pozdejšie, keď sa pri
         pomoci Rusov zase navrch dostali, neboli takí útli, ale zavládnuc silou, tvrdo sa
         odsluhovali svojim odporcom. Keď tu inšie pominiem, ukážem len na aradský akt.
    <sup>
     [
     <a class="footnote" href="#ftn.id2594867" name="id2594867">
      371
     </a>
     ]
    </sup>
   </p>
   <p>
    Ako rečeno, značnejších, vynikajúcejších Slovákov zhŕkol sa tu značný počet. Medzi nimi
         poznal som nášho komjatického farára Cabana; z Banskej Bystrice Michala Rárusa,
    <sup>
     [
     <a class="footnote" href="#ftn.id2594891" name="id2594891">
      372
     </a>
     ]
    </sup>
    bývalého mestského senátora po pacifikácii stoličného cisárskeho komisára
         zvolenského; evanjelického farára Karola Kuzmányho,
    <sup>
     [
     <a class="footnote" href="#ftn.id2594909" name="id2594909">
      373
     </a>
     ]
    </sup>
    potom profesora teológie vo Viedni a superintendenta; farára Andreja Radlinského;
    <sup>
     [
     <a class="footnote" href="#ftn.id2594925" name="id2594925">
      374
     </a>
     ]
    </sup>
    Jozefa Kozáčka,
    <sup>
     [
     <a class="footnote" href="#ftn.id2594939" name="id2594939">
      375
     </a>
     ]
    </sup>
    potom inšpektora škôl a kapitulského vo Veľkom Varadíne; Adama Kardoša, Ďorďa Országha,
    <sup>
     [
     <a class="footnote" href="#ftn.id2594957" name="id2594957">
      376
     </a>
     ]
    </sup>
    Palárika,
    <sup>
     [
     <a class="footnote" href="#ftn.id2594976" name="id2594976">
      377
     </a>
     ]
    </sup>
    Geromettu,
    <sup>
     [
     <a class="footnote" href="#ftn.id2594988" name="id2594988">
      378
     </a>
     ]
    </sup>
    Bodorovského atď., atď. S týmito početnými vyhnanci som sa častejšie
         schádzaval, niekedy v hostinci, napríklad u „Červeného ježka“, ale najobyčajnejšie v
         Slovanskej kaviarni u Gerloviča. Najčastejšie obcovali sme pospolu ja, Samko Bodorovský a
         Móric Kellner, ktorý ešte potom za dlhší čas bol zamestnaný ako banský praktikant pri
         finančnom ministerstve.
   </p>
   <p>
    Väčšia čiastka týchto ubehlíkov, vyplašená nepriaznivými udalosťami nanáhle zo svojho
         hniezda, nebola ani najpotrebnejším zaopatrená, najmenej však peniazmi, a boli následkom
         toho vystavení najväčšej núdzi. Odkázaní boli na podporu od cisárskej vlády, ktorú im ona
         skutočne, kým sa veci zase v jej prospech nezvrtli, poskytla.
   </p>
   <p>
    Ja som sa zase dal na lekárskej fakulte viedenskej univerzity imatrikulovať ako
         poslucháč a načúval som ako riadny poslucháč predmety, ktoré mi ešte k rigorózu chýbali.
         Boli to: chirurgická anatómia pod výtečným profesorom Hyrtlom a okulistika (očná liečba)
         pod profesorom Rosasom.
    <sup>
     [
     <a class="footnote" href="#ftn.id2595055" name="id2595055">
      379
     </a>
     ]
    </sup>
    Obidvaja boli moji krajania; tento pochodil z Baranskej, tamten zo Železnej
         stolice. Profesor Rosas mi bol zvláštne naklonený a spravil ma na svojich prednáškach
         examinátorom. Ako taký musel som pred prednáškami príchodzích chorých vypočuť a ich
         preskúmať, examinovať a svoje skúsenosti pod prednáškou na chorom dokazovať, čo mi v
         poznaní a liečení očných chorôb bolo veľmi osožné. Prednášky vtipného profesora Hyrtla boli
         nadmier zaujímavé a navštevované veľkým obecenstvom, z väčšej čiastky starších poslucháčov,
         už i diplomovaných lekárov.
   </p>
   <p>
    Čo sa vtipu týka, chcem tu predniesť jeden veselý výjav z Hyrtlových prednášok.
         Prednášajúc vysvetľoval polohu priehlbiny utvorenej brušnou blanou medzi zadným črevom a
         medzi mechúrom, vedecky nazvanou plica Douglasi. Vysvetľoval to na ľudskej mŕtvole, potom
         to isté vykreslil kriedou na tabuli, a aby sa to do pamäti tým hlbšie zakorenilo, chytiac
         do ruky koniec uteráka, vyzval ostýchavého prvoročného medika, aby vystúpil naprostred
         teátra, ponúkol mu druhý koniec uteráka a tak priľnúc k mladíkovi, profesor Hyrtl utvoril
         medzi ním a sebou priehyb a s veľkým šibalským pátosom doložil: „Nuž hľa, páni moji, ja som
         mechúr, toto“ — ukazujúc na zohnutý uterák — „je plica Douglasi a tento pán je — ritné
         črevo.“ Nasledoval ohromný smiech; zmätený mladík sa zapýril, ale kde a čo je plica
         Douglasi, pamätal si z prítomných jakživ každý.
   </p>
   <p>
    Tak vedel profesor Hyrtl dosť suchopárnu anatómiu ad captandum prednášať. Jeho prednášky
         neboli a nemohli byť nudné.
   </p>
   <p>
    Druhý príklad z jeho prednášok. Mladíci popoludní pracovali pri anatomických stoloch.
         Pri osobitnom stole pracovali samí židia. Pred obedom bolo rigorózum, ktoré podstúpil medzi
         inými istý Haličan, žid, menom Jerusalem. Po obede prišiel profesor Hyrtl do teremu na
         anatomickú inšpekciu. Ako sa priblížil k židovskému stolu, oslovil ho a pýtal sa jeden zo
         študentov, ako prešiel Jerusalem na prísnej skúške. Hyrtl zastal, zdvihol ruku, zavolajúc
         hlasno a pateticky slová sv. Písma: „Trauere, o Israel, Jerusalem ist gefallen!“
    <sup>
     [
     <a class="footnote" href="#ftn.id2595126" name="id2595126">
      380
     </a>
     ]
    </sup>
   </p>
   <p>
    Cisárska vec v Uhrách zo dňa na deň tratila pôdu pod nohami. V Taliansku sa síce šťastie
         pod Radeckým
    <sup>
     [
     <a class="footnote" href="#ftn.id2595142" name="id2595142">
      381
     </a>
     ]
    </sup>
    a Hessom
    <sup>
     [
     <a class="footnote" href="#ftn.id2595161" name="id2595161">
      382
     </a>
     ]
    </sup>
    klonilo na stranu Rakúska, ale jeho sily boli už vyčerpané. Sama Viedeň dala do
         jedenásťtisíc dobrovoľníkov, ktorí sa tam v Talianskej chrabro tĺkli, boli to nezamestnanci
         a postávači, ozaj na bremä mestu, ale na boj iste sa dobre hodili. Keď týchto jedenásťtisíc
         darebákov z Viedne vytiahlo, mesto si vydýchlo a pozdalo sa to tak, akoby boli mestské
         kanále poriadne prečistili. Všetky tieto tisíce zverbovali sa na verejnom námestí. Ale v
         Uhrách to zle a zle išlo, tam sa zase zbehli nespokojenci celého sveta.
   </p>
   <p>
    Náhodou som videl pluk skvelých kyrysníkov, poberajúci sa do poľa na Uhry a náhodou zase
         som uzrel asi po dvoch mesiacoch ten istý, odtiaľ navracajúci sa pluk. Ale koľký to
         rozdiel! Ta idúc — krásne silné mužstvo, ozrutní Česi na tlstých, dobre opatrených pyšných
         koňoch, chlapi ako hora, všetkým nadostač zásobení. Istého víťazstva povedomí, hrdí vojaci,
         máchajúc plnými čutorami veselo povetrím, spievali, hulákali, k tomu koniská bijúc
         mohutnými kopytami zem, rehtali, len to tak dunelo. — Oj, ale akí sa navrátili! Na
         nepoznanie umazaní, ich kabáty a plášte, predtým biele, boli špinavé, otrhané, ošklbané,
         chlapi schudorľavení, biedni, smutní, tichí, kone chudé — kto ešte koňa mal; mnohí boli bez
         nich, tmolili sa zamyslení, ďalekí hulákaniu a spevu. Neviem, či sa ich všetkých tretina
         navrátila. Tí druhí alebo už zahryzli do zeme, alebo sa ponevierali po nemocniciach. Tak to
         išlo s vojnou v Uhrách, kým pomocní Rusi nedobehli.
   </p>
   <p>
    Každodenne tiahli dlhé rady chorých a ranených vojakov z bojišťa do Viedne zo všetkých
         možných vojenských zborov, pričom, pravdaže, boli zastúpení i kossuthovskí vojaci. Bola to
         opravdivá chujavica najpestrejších krojov. Dobrosrdeční Viedenčania týchto príchodzích a
         poľutovaniahodných nešťastníkov občerstvovali, peniazmi obdarúvali, a to nielen majetnejší
         mešťania, ale robila to podľa svojich síl a trudný osud nemocných ulahodiť sa usilovala i
         chudobná robotnícka trieda. V takomto jednom smutnom, dlhom pochode medzi mnohými inými
         mrzákmi zazrel som dlhého, chudého, červeno odetého seržanta, s dlhými, nadol visiacimi
         fúzmi. Za uchom mal takú veľkú, pravdepodobne šabľou preťatú ranu, že sa mu ucho na dobrý
         palec pošinulo napred do tvári a ju na divný, až smiešny spôsob ohyzdilo.
   </p>
   <p>
    Pred a pod zaujatím i po zaujatí mesta Viedne skrze Windischgrätza roku 1848 veľkú a
         strašnú úlohu hrali medzi Jelačićovými Chorvátmi takrečení šerežani; bol to zvláštny zbor
         hraničiarov susediacich zväčša s tureckými krajinami. Mali to byť akoby granátnické oddiely
         hraničiarskej pechoty, ale celým svojím vystrojením odchylní a celým zovňajškom strašní
         zurvalci. Na hlave nosili červené, nabok visiace kápy, tak asi ako grécki mornári,
         veneciánski gondolieri, jakobínske — frygické — čiapky,
    <sup>
     [
     <a class="footnote" href="#ftn.id2595270" name="id2595270">
      383
     </a>
     ]
    </sup>
    kabátik, široké pulidery a dlhý široký plášť: všetko červené, akoby celý chlap
         z krvi bol vybrodil, na nohách klimentky — kapčeky a na nich opánky — krpce. Okolo drieku
         široký pojas — pás, opasok a v tom hrozný, dlhý známy krivý nôž s rukoväťou často z ľudskej
         kolennej kosti, to jest handžár, na klanie, sekanie a rezanie, dve pištole a pri tom čibuk,
         práchno a kresivo. Bolo to, akoby na bruchu nosil pevnosť a spolu zásobnú komoru. Ozrutní,
         vysokí, dlhofúzatí strašiaci mali cez plecia prehodené dlhé flinty s tenkými rúrami, flinty
         to, aké u nás voláme kačičiarky. Strunitosť nášho disciplinovaného cvičeného vojska im
         úplne chybovala, patrili medzi neriadnych vojakov, ako to bolo vidieť, keď vyrukovali hoci
         do parády. Oni nepostupovali odmeraným krokom za hudbou alebo za bubnom, ale kráčali voľne,
         ako ktorý chcel, ako hus, ako morka. Seno — slama, seno — slama, to im bolo jedno, a v
         radoch nekládli pätu k päte, ale stáli na širokom základe podľa vôle rozkročení, ako
         Colossus Rhodi,
    <sup>
     [
     <a class="footnote" href="#ftn.id2595318" name="id2595318">
      384
     </a>
     ]
    </sup>
    krútiac hlavou, ako sa im práve chcelo. Boli to ľudia diví, suroví, udatní,
         ináč mimo vojny prirodzene dobrosrdeční. Ako mi dôstojníci — svedkovia — vyprávali, pri
         dobýjaní Viedne číhali nadovšetko na legionárov, a keď ktorého dopadli, najprv mu, držiac
         medzi zubmi hrozný handžár, prehliadli vrecká a potom mu, tešiac chudáka „neboj sa, neboj“,
         odzadku handžárom máchnuc, jedným šmahom prerezali hrdlo. Takýmto spôsobom stali sa
         šerežani strašnými a nenávidenými hosťami a pri útoku na Viedeň, tak najmä na Burgthore,
         kam pri vystrelenej breši
    <sup>
     [
     <a class="footnote" href="#ftn.id2595356" name="id2595356">
      385
     </a>
     ]
    </sup>
    doň oni zvlášť útokom hnali, kartáčmi boli povstalcami hrozne kosení.
    <sup>
     [
     <a class="footnote" href="#ftn.id2595366" name="id2595366">
      386
     </a>
     ]
    </sup>
    Ale predsa sa dostali do mesta a tam ušlých Viedenčanov, gardistov atď.
         handžármi kruto naháňali a kde stačili, nemilosrdne lúpili. Pretože obyvateľstvo pociťovalo
         pred týmito „Rothmäntlermi“
    <sup>
     [
     <a class="footnote" href="#ftn.id2595393" name="id2595393">
      387
     </a>
     ]
    </sup>
    veľkú bázeň, boli určení ešte za dlhší čas patrolovať po uliciach, najmä v noci
         pre udržanie pokoja.
   </p>
   <p>
    Keď som sa navrátil do Viedne, ešte som ich hodný počet našiel posádkou. Ubytovaní boli
         v jednom univerzitnom oddiele. Šerežani a múzy! To veru bolo komické. Často som sa s nimi
         schádzal na ulici a s jedným ich veľmi pekným dôstojníkom som sa spoznal v Slovanskej
         kaviarni u Gerloviča. Umienil som si teda obzrieť ich bližšie v ich kasárni. Keď som ta
         prišel, obzerali ma mrzko, ale keď som ich oslovil po chorvátsky, vyjasnili sa im tváre, a
         hoci ináč nenávideného študenta, prijali ma srdečne, ba vľúdne mi stískali ruky, až mi
         prsty prašťali. Poskladali na kopu svoje červené plášte a spravili mi diván. Stisnúc ma
         naň, aby som si mäkko sadol, obklopili ma tieto ozruty ako nepreniknuteľný dubový plot a
         nazerali na mňa ako na novorodeniatko, takže rozumný kaprál bol prinútený odtískať ich
         rukou. Jednému mladému, vysokej rázge, vykúkala spod dolomána strieborná retiazka. Keď som
         sa ho pýtal na hodinu, vytiahnuc z vrecka cibuľu, strčil mi ju pred oči. Nevyznal sa ešte
         tento šuhaj v počtoch a časobehu. Keď som sa ho pýtal, či to dostal pri krste darom,
         zarehotal sa a druhí za ním, že veru áno, keď nedávno Viedenčanov krstili. Tu mi hneď
         prišla na um dôstojníkova rozprávka.
   </p>
   <p>
    Aj profesor Hyrtl vo svojich chirurgicko-anatomických prednáškach pripomínal s ľútosťou,
         že anatomické múzeum na univerzite utrpelo značnú škodu, pretože v ňom ubytovali chorvátske
         vojská. V blízkosti muzeálnej siene zariadili kasáreň, ktorú od muzeálnej siene delili len
         práve zamknuté dvere. Zápach špiritusu z anatomických zbierok prerážal do kasárne a nosové
         dierky tam ubytovaných vojakov ľúbezne dráždil, že tam v susedstve „rakija“ (slivovica)
         jestvuje. Nedalo im to pokoja, kým, preraziac dvere, nevnikli do múzea. Aha, vraj, tu je
         sklad! Ale sa len na tom čudovali, že v tom špirituse sáčky na dohán močia. (Boli to
         preparáty čriev a genitálií.) Nuž sáčky vyhodili a „rakijou“ sa pokojne občerstvili. Po
         preložení týchto nepovolaných troviteľov na druhé, primeranejšie bydliská nazbierali veľký
         počet preparátov na suchu pod kasňami, ale špiritus bol vypitý a slúžil armáde na
         zotavenie.
   </p>
   <p>
    V týchto mútnych, trudných časiech, keď všetko, možno povedať i vyučovanie núteno a
         neúplne sa dialo, konečne som sa predsa mohol pribrať k prvému rigorózu. Keď sa už lehota
         približovala, vysedával som pri knihách nielen celé dni, ale priberal som k tomu väčšiu
         časť nocí. Chatrný desaťgrajciarový obed, pozostávajúci z údeného mäsa, knedieľ a bochníka,
         dal som si pre usporenie peňazí a času domov donášať. Bol som už ozaj bezprestajným
         bifľovaním nanajvýš unavený, a čím viac som mozog namáhal, tým väčšmi sa mi mútilo v hlave.
         Keď som nad svojimi schopnosťami, nad svojou vedou prehliadku držal, zdalo sa mi, že neviem
         nič, zhola nič. A v tie časy malodušný spustil som krídla.
   </p>
   <p>
    Svitol deň skúšky. Slabý na tele, zronený na duchu, šiel som do Slovanskej kaviarne
         prebrať si myšlienky. Tam sedel v ten čas i výtečný náš Karol Kuzmány, emigrant. Videl moju
         smutnú dlhú tvár, a keď som sa mu dôverne priznal, že nepripravený, nič neznajúci ignorant
         opovažujem sa pristúpiť na rigorózum, prívetivo ma tým tešil a ubezpečoval, že sa to
         každému rigorózantovi tak zdá, ale keď raz sadne a prvú otázku dostane, že sa mu hneď v
         mozgu vyjasní.
   </p>
   <p>
    Bolo to 9. augusta roku 1849, keď ma popoludní od 4. do 6. hod. prvým rigorózom mali
         krútiť na čertovom kolese. Od 2. do 4. hodiny popoludňajšej bol predznačený môj kolega Pick,
    <sup>
     [
     <a class="footnote" href="#ftn.id2595529" name="id2595529">
      388
     </a>
     ]
    </sup>
    teraz profesor dermatológie
    <sup>
     [
     <a class="footnote" href="#ftn.id2595549" name="id2595549">
      389
     </a>
     ]
    </sup>
    na nemeckej pražskej univerzite. Šuhaj to bol rozumný, usilovný a statočný žid.
         My sme sa vedno na rigorózum chystali, ba čo viac, on mi vždy, keď som potreboval, vďačne
         poslúžil pôžičkou. Keď som ja do kancelárie došiel a v prednej sieni — v takrečenom Schwitzkammere
    <sup>
     [
     <a class="footnote" href="#ftn.id2595569" name="id2595569">
      390
     </a>
     ]
    </sup>
    — svoju osudnú hodinu v bolestiach vyčkával, bol už môj kolega v hlavnom tereme
         v prádle a pri svojich nespokojných prechádzkach v čakárni počul som cez dvere jeho hlasné
         odpovede. Ej, či to nepríjemný čas v neistote dve hodiny čakať, kým i tebe hodina odbije!
         No po trápnom čase sa konečne i to stalo. Dvere sa rozdrapili a Pick s červenou, liskavou,
         vyznojenou tvárou ma objal. „Dobre je, nič sa neboj!“ rieknuc, bežal ako postrelený preč. —
         Hm, tebe je dobre, ale mne je zle.
   </p>
   <p>
    Dvere sa zase roztvorili a v paráde vystrojený bedellus s ohromnou palicou, vystrojený
         erbom univerzity ponúkol ma chladno, ale vľúdne dnu — ku stolu. Stôl bol obsadený dekanom a
         profesormi, na dolnom konci stála stolička pre rigorózanta a pred ním kopa rozličných
         zelín. V hlave mi bubnovalo. Z botaniky dostal som otázku z prítomných zelín určiť
         botanicky Juglans regia — vlašský orech — a jeho vlastnosti. Zo zoológie holuby a ich
         rozdiel od sliepok. A tu som badal, že to v mojej hlave predsa nie toľká tma; čím ďalej tým
         sa to viac jasnilo v nej, rástla moja dôvera v samého seba. Profesor fyziológie Brücke
    <sup>
     [
     <a class="footnote" href="#ftn.id2595614" name="id2595614">
      391
     </a>
     ]
    </sup>
    sa ma pýtal, či najprv jestvovali živočíchy a či byliny na svete, a aký je
         prechod týchto od tamtých, čo mi nemálo pomohla rozlúštiť moja známosť v geológii. A tak
         som správne zodpovedal predložené otázky a bol som povolaný pri dostatočnej klasifikácii
         pristúpiť k druhému rigorózu. A zase sa otvorili dvere a ja s hlbokou poklonou pred týmto
         hrdelným súdom vyfrkol som von a hrmiac ako zlô v oblaku, bežal som dolu schodmi do
         kaviarne, kde ma trpezlivo čakal Kuzmány — oznámiť mu radostnú zvesť, na dôkaz toho, že on
         predsa hovoril pravdu.
   </p>
   <p>
    Pretože som už viac nocí zle spal a viac dní nemohol jesť, umienil som si pri
         uspokojenom svedomí po šťastlivo skončenom prvom rigoróze zavečerať si u „Zeleného ježka“.
         Obecenstva bolo hojne. Viedenčania začali zase byť tí starí, vojenská hudba hrala pri
         veselom potlesku ohnivý Radeckého marš. V Taliansku cisárske vojská robili značné pokroky.
         Okrem toho tam na širokom dvore hrali ľudové divadlo. Bola to fraška, narážka na denné
         deje, na ministerského radcu Mauthnera z Mauthensteinu, pracujúceho všemožne na tom, aby sa
         jedenie zdravého konského mäsa šírilo najmä medzi chudobnejšou robotníckou vrstvou. V hre
         teda donáša žena chudobného, deťmi hojne požehnaného ševca hrniec so zapraženými slivami.
         Ako tak je a príbavku lyžicou vyberá, zavadí do čohosi tvrdého a ťažkého, až pri náramnom
         smiechu rozjareného obecenstva vytiahne spomedzi slivák — veľkú konskú podkovu. Ja som pri
         tej príležitosti síce tiež jedol mäso zo zvera trávou a senom chovaného, ale čo podkov
         nenosí. Vypil som k tomu s ľahkým, veselým svedomím za sklenicu kozlieho (Bocks) piva. Ale
         som už takmer nestačil účet vyplatiť. Bral som sa náhle von a šťastie, že bola tma. Ale pri
         lampovom svetle, tam hneď nablízku za živým plotom dávil som strašne. Dlhotrvajúca
         rozčúlenosť pred skúškou mi pokazila žalúdok a prešlo pár dní, kým som s jedením a pitím
         zase prišiel do poriadku.
   </p>
   <p>
    Počet slovenských emigrantov — vrátajúc v to i vyššie šarže slovenských dobrovoľníkov na
         čele s cisársko-kráľovským majorom barónom Lewartowským
    <sup>
     [
     <a class="footnote" href="#ftn.id2595694" name="id2595694">
      392
     </a>
     ]
    </sup>
    — kým som sa ja chystal na prvé rigorózum, vzrástol. Ale keď Rusi prispeli pod
         hlavným vodcovstvom kniežaťa Paskieviča
    <sup>
     [
     <a class="footnote" href="#ftn.id2595714" name="id2595714">
      393
     </a>
     ]
    </sup>
    cisárskym k pomoci, a dobrovoľnícki dôstojníci, ktorí sa vo Viedni tu i tu
         bavili vo svojich osobných záležitostiach, zase sa navrátili k svojim zborom, tento počet
         sa zo dňa na deň tratil a jednotlivci vracali sa k svojim zabezpečeným krbom.
   </p>
   <p>
    Ja, krátko zatým, ako som prvé rigorózum z pliec striasol, vybral som sa zase do milého
         Zagoria, aby tam po prestátych všakových telesných a duševných prácach a nerestiach okrial.
         V pozdnú jeseň vrátil som sa nazad do Viedne.
   </p>
   <p>
    Toto boli ostatné moje prázdniny, ktoré som ako neviazaný študent tam trávil. Trávil som
         ich veselo, s plným vdýchnutím, v tom presvedčení, že sú to posledné vakácie, po ktorých už
         teraz má nasledovať tŕnistý beh života a zápas o hmotné jestvovanie. A pri tomto ponímaní
         vecí prechodil ma tichý žiaľ, čím viac sa blížila chvíľa odchodu do Viedne. Pohnutý lúčil
         som sa s krajom a dobrými ľuďmi, ktorých staré pôvodné zvyky a obyčaje s uvedenými novotami
         mnoho utratili na svojej rýdzosti.
   </p>
   <p>
    Pri druhom lekárskom rigoróze, ktoré som skladal vo februári roku 1850, bol som už
         smelší a väčšej dôvery v svoju vlastnú schopnosť. Tentoraz predchádzal ma v prísnej skúške
         ako kandidát prvého rigoróza istý Krieser, poľský žid. I tento, ako na prvom rigoróze môj
         priateľ Pick, vletel mi do náručia, keď mu dvere po dvoch hodinách otvorili, ale nie s
         citom radosti, lež „Trauere, o Israel, Jerusalem ist gefallen“. A tento jeruzalemský pád by
         ma čakajúceho bol mohol pomútiť, keby som už teraz dostatočnú dôveru k sebe nebol choval.
         Na samom rigoróze mi ešte prichodilo tú nepríjemnosť skúsiť, že štichajúc sa — sebe nie
         naklonení dekan Lerch a profesor Škoda — na mne jeden druhého mlátili. Dr. Lerch zastupoval
         náhľady staršej školy. Škoda, tvorca skusovania chorých per auscultationem a percussionem,
         zastupoval náhľady svojho nového učenia. A tak mi kázal Lerch opísať týfus a jeho liečenie.
         Keď som tomu vyhovel, požiadal ma Škoda, aby som mu tie isté otázky zodpovedal, pričom sa
         sokovia škerili. Moje šťastie bolo, že som ako-tak obidvom vyhovel, a najmä opis rakov
         (carcinoma) dobre vykonal podľa profesora Rokitanského. S ľahkým srdcom som zanechal týchto
         učených mlatcov a 25. februára, nedlho zatým, ma promovali. Bolo nás viac a zo všetkých
         štyroch fakúlt: juristi, medici, filozofi a teológovia. Predsedal ako rector magnificus
    <sup>
     [
     <a class="footnote" href="#ftn.id2595802" name="id2595802">
      394
     </a>
     ]
    </sup>
    finančný odborný radca dr. filozofie Baumgartner,
    <sup>
     [
     <a class="footnote" href="#ftn.id2595812" name="id2595812">
      395
     </a>
     ]
    </sup>
    pozdejšie finančný minister, prísediaci štyria dekani fakúlt. Keď nám prečítali
         patričné zákony a stanovy, keď sme prisahali, položiac prsty na odznak ťažkej, velikánskej
         univerzitnej palice, držanej vodorovne parádne oblečeným bedellom, išli sme rad-radom,
         jeden za druhým okolo stola, kde nám najprv rector magnificus a potom každý jeden z dekanov
         ruku stisnúc vyriekol: „Ego te agnosco in meum collegam“.
    <sup>
     [
     <a class="footnote" href="#ftn.id2595841" name="id2595841">
      396
     </a>
     ]
    </sup>
    O pár dní potom dostal som vyhotovený diplom a stál som tu ako novopečený
         lekár.
   </p>
   <p>
    Ale to darmo nešlo, veru nie! A tak moja chudobná dobrá mati pozbierala, pozmetala
         všetky stoloviny, povytriasala všetky vrecká a staré štrimfle a poslala mi na útrovy skúšok
         dvesto zlatých km., ktoré sa na to i vynaložili, a neostalo mi z nich na iné ešte potreby,
         takže mi Kuzmány na zakúpenie najpotrebnejších knižiek a najpotrebnejších ránhojičských
         nástrojov — etui
    <sup>
     [
     <a class="footnote" href="#ftn.id2595866" name="id2595866">
      397
     </a>
     ]
    </sup>
    — ešte tridsať zlatých požičal.
   </p>
   <p>
    Po odbavenom druhom rigoróze ma môj kamarát Pick pozval na večeru. Zišlo sa tam niekoľko
         jeho priateľov a známych, pravdaže, samých židov. Ja by som sa u tohto mnou cteného
         priateľa dobre bol cítil, ale správanie sa jeho povolaných hostí bolo také nemotorné,
         chlapčenské a vyzývavé, že si vo veľkom prekypení vtipu odtrhávali frakové krídla; ja som
         sa cítil prinúteným opustiť túto vreštiacu spoločnosť skoro, samý prvý.
   </p>
   <p>
    Pri pripravovaní sa na rigorózum, na to prvé, bol mi zvlášť z chémie na veľkej pomoci
         Móric Kellner, emigrant, zamestnaný v ten čas ako praktikant pri cisársko-kráľovskom
         finančnom ministerstve vo Viedni. On so mnou obyčajne ráno, keď sa obliekal a umýval, a
         ďalej pod raňajkami — korepetoval. Chémiu mal v dobrej pamäti ešte zo štiavnickej banskej
         akadémie, kde pilne študoval.
   </p>
   <p>
    Kuzmány sa medzitým vo Viedni osadil, stal sa v evanjelickom teologickom ústave
         profesorom. Osadil sa tu i Ján Kollár ako profesor slavistiky a advokát Hanrich
    <sup>
     [
     <a class="footnote" href="#ftn.id2595912" name="id2595912">
      398
     </a>
     ]
    </sup>
    — oba zajedno sťa dôverníci slovenského národa u cisársko-kráľovskej vlády. U
         zemku Kuzmányho býval som často návštevou a bol som vďačne vítaný. S jeho troma synmi, odo
         mňa mladšími, som sa skoro spriatelil; boli to chlapci znamenite vychovaní. Najstarší, Karol,
    <sup>
     [
     <a class="footnote" href="#ftn.id2595939" name="id2595939">
      399
     </a>
     ]
    </sup>
    odbaviac gymnázium v Banskej Bystrici, daný bol na štiavnickú banskú akadémiu,
         a tu vo Viedni dal ho otec na južnú železnicu do strojárne ako zámočníckeho tovariša. Často
         sme šli vedno. On „Blusenmann“
    <sup>
     [
     <a class="footnote" href="#ftn.id2595972" name="id2595972">
      400
     </a>
     ]
    </sup>
    so zelenou zásterou, v rukách nesúc kladivo a kliešte, pospiechal z práce. Obed
         svojimi mozoľami zarobený tam strovil, večer išiel spať domov. A tak tento mladý vzdelaný
         šuhaj, vyprobujúc svoje sily už i v praktickom živote, preukázal, že vie stáť na svojich
         vlastných nohách. V tom smere, čo sa týka výchovy detí, bol starý Kuzmány opravdivý
         Amerikán. Raz pritiahnuc ma celkom dôverne k sebe, povie mi, že jeho Karol je už v tom
         veku, keď pohlavné túžby, náklonnosti a veru i náruživosti sa prejavujú. Aby teda medze
         slušnosti neprekročil, treba, aby bol šuhaj primeraným spôsobom upozornený na následky
         pohlavnej bezuzdnosti. A ma prosí, aby som to ja, ale pred synom bez odvolania sa na otca,
         vzal na seba. Dobre, urobil som to primeraným spôsobom. Vediac, že mladúch bude zvedavý
         vidieť niečo nového, tajomného, ponúkol som mu, aby šiel, akže chce, raz so mnou na oddiel
         syfiliticky nakazených. Ochotne privolil, a tak s privolením asistenta povodil som ho po
         dvoch veľkých oddieloch — ženských a mužských. Po skončenej vizite v pitvore pozrel na mňa,
         utrel si pot z čela, zmraštil sa a odpľul. Vidíš, reku, kamarát, toto sú paberky Veneris vulgivagantis.
    <sup>
     [
     <a class="footnote" href="#ftn.id2596011" name="id2596011">
      401
     </a>
     ]
    </sup>
   </p>
   <p>
    Jeho otec bol s výsledkom úplne spokojný. Tohto šuhaja dal potom do mornárskej akadémie
         do Terstu, kde som ho príležitostne roku 1856 navštívil. Stal sa potom lodným kapitánom a
         konečne inšpektorom staviteľstva cisársko-kráľovských vojenských lodí. V tom vážnom úrade,
         ako zbehlý staviteľ a vôbec vážny muž, vyznačený bol mnohými radmi. Od nebohého
         arcikniežaťa Rudolfa,
    <sup>
     [
     <a class="footnote" href="#ftn.id2596037" name="id2596037">
      402
     </a>
     ]
    </sup>
    ktorého začas v čomsi matematickom podúčal, dostal na pamiatku krásnu
         briliantovú ihlu. Tento hodný, vľúdny Karolko znal okrem svojho odboru mnoho rečí. Keď som
         zase r. 1877 cestoval do Talianskej so svojou ženou a dcérou Mariškou, zase sme ho v Terste
         navštívili. Prijal nás čo najsrdečnejšie a povodil nás po Muggii v „Stabilimento tecnico“
    <sup>
     [
     <a class="footnote" href="#ftn.id2596063" name="id2596063">
      403
     </a>
     ]
    </sup>
    pri Terste, kde pod jeho dozorstvom stavali ohromnú obrnenú loď „Tegetthoff“,
         ktorú som opísal vo svojom vtedajšom cestopise. Krásnu loď „Donau“
    <sup>
     [
     <a class="footnote" href="#ftn.id2596077" name="id2596077">
      404
     </a>
     ]
    </sup>
    on sám zostavil a vystaval, ale to ešte pred „Tegetthoffom“. Už pred rokmi
         odplavil sa náš Karol do prístavu večnosti. Jeho mladší brat Pavol, tiež človek nadaný,
         stal sa v päťdesiatych rokoch kupcom v Brezne i s najmladším bratom Petrom. Peter sa v
         Brezne oženil, ale obchod mu nešiel — bol človek odporne vrtkavý; a Paľkovi sa pri stužkách
         a motúzoch jednať znepáčilo. Hodil ríf a otec vykonal mu vo Viedni službu pri banke, skade
         ho potom Česi povolali do Prahy za správcu Živnostenskej banky. Oženil sa, toto postavenie
         skoro opustil a žije si ako súkromník s milou rodinkou v zime v Prahe, v lete v svojej vile
         na Vrbskom jazere v Korutansku, kde som ho tiež príležitostne roku 1877 so svojou rodinkou
         navštívil. Teraz píše a obveseľuje nás rozpomienkami zo svojich detinských čias, to v
         Slovenských Pohľadoch, to v zábavnej čiastke Národných novín. Živ ho boh, toho starého zurvalca!
    <sup>
     [
     <a class="footnote" href="#ftn.id2596114" name="id2596114">
      405
     </a>
     ]
    </sup>
   </p>
   <p>
    Pod časom môjho bavenia sa v Chorvátskej veci v Uhorsku celkom iný obrat vzali na úkor
         revolucionárskej strany. Cisárskym, postaveným v najväčšom pomykove, prišla pomoc z Ruska
         pod hlavným vodcovstvom kniežaťa Paskieviča. Nasledovala Görgeyho kapitulácia pri Világoši
         a zatým padlo i Komárno pod velením Klapku.
    <sup>
     [
     <a class="footnote" href="#ftn.id2596133" name="id2596133">
      406
     </a>
     ]
    </sup>
    Krok za krokom sa kraje za víťaznými ruskými vojskami tíšili. Čelní, veľkí a
         malí páni, slovom vedúci kossuthovci, naplašení opúšťajúc úrady, bydliská, ba i vlasť
         utekali a rozpŕchli sa, kam ktorý stačil. Áno, rozbehli sa ako mravce, keď im rozmecú kopu.
         Slovenskí emigranti zase v tej miere opúšťali cudzozemsko, najmä Viedeň, vracajúc sa do
         domova. Slovenskí dobrovoľníci už značný čas predtým pod hlavným velením
         cisársko-kráľovského majora baróna Lewartowského spoluúčinkovali s Rusmi a cisárskymi pri
         pacifikovaní krajiny. Rakúska vláda, ktorej kochol už značne narástol, obsadzovala tie
         kraje svojimi ľuďmi, svojimi úradníkmi, miestami i slovenskými emigrantmi a pozdejšie i
         dobrovoľníkmi, pretože bývalí kompromitovaní kossuthovskí úradníci, zanechajúc svoje
         služby, rozutekali sa svetom.
   </p>
   <p>
    Moji priatelia a vrstovníci mi už hen roku 1849 dopisovali, aby som kroky robil a sa o
         službu uchádzal, keďže miesta stoličných lekárov, menovite stoličného fyzikusa dr.
         Mályusza, ktorý tiež zutekal, stoja uprázdnené. Ale čo, keď som ešte diplom nemal a bolo mi
         ešte skladať druhé rigorózum. Jednako som sa hlásil 15. decembra 1849 na jednu alebo druhú
         z tých staníc, že druhé moje rigorózum čo najskôr bude nasledovať. Vedel som síce, že
         prosba bez diplomu žiadúcneho účinku nebude mať, ale aspoň nezabudnú na mňa. A tak bolo. Po
         druhom rigoróze a po obdržaní diplomu som opätovne zadal prosbu na službu fyzikátu, a ak by
         tá bola obsadená, nuž na službu stoličného banskobystrického ochodzného lekára. A pravdaže,
         to prvé bolo obsadené bývalým mestským fyzikusom dr. Jozefom Bauerom, tichým, poctivým
         mužom, nuž tak sa mi dostalo pod ním slúžiť ako ochodznému banskobystrickému stoličnému
         lekárovi. Dr. Jozef Bauer bol pozdejšie vyznamenaný dvoma ruskými radmi za služby, konané
         pod časom ťaženia ruskému vojsku.
   </p>
   <p>
    Nemajúc viac čo robiť vo Viedni, aby som tam darmo čas a peniaze, ktorých i tak
         poskromne bolo, netrovil, pobral som sa zase, strčiac diplom do vačku, hotový už filister,
    <sup>
     [
     <a class="footnote" href="#ftn.id2596230" name="id2596230">
      407
     </a>
     ]
    </sup>
    ale ešte bez služobného dekrétu — do vlasti a nazad domov a usadil som sa u
         dobrej matky. Pán doktor už bol tu, ale bez groša, ešte matkou plekaný, od jej suchých prsú
         ešte nie odstavený.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2590443" name="ftn.id2590443">
        304
       </a>
       ]
      </sup>
      (lat.) Húfne, hromadne.
     </p>
    </div>
    <div class="footnote">
     <p>
      <sup>
       [
       <a class="para" href="#id2590452" name="ftn.id2590452">
        305
       </a>
       ]
      </sup>
      <span class="emphasis">
       <em>
        Štúr nebol doma
       </em>
      </span>
      — lebo sa po vyhlásení mikulášskych Žiadostí
               slovenského národa vracal dolu Považím, prekonávajúc rôzne nástrahy zo strany príliš
               horlivých prisluhovačov kossuthovských šovinistov
     </p>
    </div>
    <div class="footnote">
     <p>
      <sup>
       [
       <a class="para" href="#id2590470" name="ftn.id2590470">
        306
       </a>
       ]
      </sup>
      <span class="emphasis">
       <em>
        Peter Kellner
       </em>
      </span>
      (pseud. Záboj Hostinský, 1823 — 1873) —
               slovenský buditeľ a spisovateľ, v tom čase člen redakcie Štúrových novín
     </p>
    </div>
    <div class="footnote">
     <p>
      <sup>
       [
       <a class="para" href="#id2590492" name="ftn.id2590492">
        307
       </a>
       ]
      </sup>
      (nem.) Prístreší, útulku.
     </p>
    </div>
    <div class="footnote">
     <p>
      <sup>
       [
       <a class="para" href="#id2590523" name="ftn.id2590523">
        308
       </a>
       ]
      </sup>
      <span class="emphasis">
       <em>
        Peter Makovický
       </em>
      </span>
      (1824 — 1911) — starší, potom známy
               veľkoobchodník v Ružomberku
     </p>
    </div>
    <div class="footnote">
     <p>
      <sup>
       [
       <a class="para" href="#id2590545" name="ftn.id2590545">
        309
       </a>
       ]
      </sup>
      <span class="emphasis">
       <em>
        Odviezol som sa konkou
       </em>
      </span>
      — totiž konskou železnicou, ktorá
               vtedy sprostredkovala premávku medzi Prešporkom a Trnavou
     </p>
    </div>
    <div class="footnote">
     <p>
      <sup>
       [
       <a class="para" href="#id2590575" name="ftn.id2590575">
        310
       </a>
       ]
      </sup>
      <span class="emphasis">
       <em>
        Farárovi Karolovi Štúrovi
       </em>
      </span>
      — Karol Štúr (1811 — 1851),
               Ľudovítov najstarší brat, bol od r. 1846 farárom slovenského ev. cirkevného zboru v
               Modre, kde bol predtým profesorom a riaditeľom malého gymnázia. Slovenský buditeľ,
               činný i literárne.
     </p>
    </div>
    <div class="footnote">
     <p>
      <sup>
       [
       <a class="para" href="#id2590699" name="ftn.id2590699">
        311
       </a>
       ]
      </sup>
      <span class="emphasis">
       <em>
        Bol tiež činným v zakladaní spolkov miernosti
       </em>
      </span>
      — Bolo to
               významné hnutie proti nemiernemu opilstvu tých čias. Keďže šľachta pozakladala
               početné pálenice a mala z nich veľký zisk, pochopiteľne, zo všetkých síl brojila
               proti tomuto hnutiu, ktoré smerovalo proti jej súkromnokapitalistickým záujmom, na
               presadenie ktorých používala feudálny nátlak.
     </p>
    </div>
    <div class="footnote">
     <p>
      <sup>
       [
       <a class="para" href="#id2590841" name="ftn.id2590841">
        312
       </a>
       ]
      </sup>
      (nem.) Útočným behom.
     </p>
    </div>
    <div class="footnote">
     <p>
      <sup>
       [
       <a class="para" href="#id2590891" name="ftn.id2590891">
        313
       </a>
       ]
      </sup>
      (nem.) Do zbrane!
     </p>
    </div>
    <div class="footnote">
     <p>
      <sup>
       [
       <a class="para" href="#id2590961" name="ftn.id2590961">
        314
       </a>
       ]
      </sup>
      <span class="emphasis">
       <em>
        Ľudovít Štúr
       </em>
      </span>
      (1815 — 1856),
      <span class="emphasis">
       <em>
        Jozef Miloslav
                  Hurban
       </em>
      </span>
      (1817 — 1888),
      <span class="emphasis">
       <em>
        Michal Miloslav Hodža
       </em>
      </span>
      (1811
               — 1870),
      <span class="emphasis">
       <em>
        Štefan Marko Daxner
       </em>
      </span>
      (1823 — 1892),
      <span class="emphasis">
       <em>
        Ján
                  Francisci
       </em>
      </span>
      (1822 — 1905) — poprední slovenskí buditelia a verejní
               pracovníci tých čias. Prví traja boli aj členmi Slovenskej národnej rady za
               septembrového slovenského povstania roku 1848. Daxner a Francisci boli zasa spolu s
               Michalom Bakulinym (1819 — 1892) v Plešivci súdení za „úklady proti vlasti“. Len
               prehratej bitke pri Schwechate mohli ďakovať, že rozsudok 7. novembra 1848 nevyznel
               na trest smrti.
     </p>
    </div>
    <div class="footnote">
     <p>
      <sup>
       [
       <a class="para" href="#id2591012" name="ftn.id2591012">
        315
       </a>
       ]
      </sup>
      (lat.) Keď sa dvaja bijú, tretí sa smeje.
     </p>
    </div>
    <div class="footnote">
     <p>
      <sup>
       [
       <a class="para" href="#id2591035" name="ftn.id2591035">
        316
       </a>
       ]
      </sup>
      <span class="emphasis">
       <em>
        Samko Bodorovský
       </em>
      </span>
      (1821 — 1891) — buditeľ, zberateľ ľudových
               rozprávok, neskoršie advokát v Banskej Bystrici
     </p>
    </div>
    <div class="footnote">
     <p>
      <sup>
       [
       <a class="para" href="#id2591050" name="ftn.id2591050">
        317
       </a>
       ]
      </sup>
      <span class="emphasis">
       <em>
        Patvarista
       </em>
      </span>
      (lat.) — skončený právnik, ktorý bol pred r. 1848
               za predpísaný čas na právnej praxi. Je to obdoba neskorších advokátskych
               kandidátov.
     </p>
    </div>
    <div class="footnote">
     <p>
      <sup>
       [
       <a class="para" href="#id2591076" name="ftn.id2591076">
        318
       </a>
       ]
      </sup>
      <span class="emphasis">
       <em>
        Slovenskí dobrovoľníci… vtrhli do Uhorskej krajiny
       </em>
      </span>
      — v
               septembri r. 1848 z Moravy do Nitrianskej (Septembrové povstanie)
     </p>
    </div>
    <div class="footnote">
     <p>
      <sup>
       [
       <a class="para" href="#id2591130" name="ftn.id2591130">
        319
       </a>
       ]
      </sup>
      <span class="emphasis">
       <em>
        Stále vojsko „honvédov“
       </em>
      </span>
      (maď.) — obrancov vlasti. Bola to
               riadna maďarská revolučná armáda.
     </p>
    </div>
    <div class="footnote">
     <p>
      <sup>
       [
       <a class="para" href="#id2591184" name="ftn.id2591184">
        320
       </a>
       ]
      </sup>
      (lat.) Verejne vyznávajúc.
     </p>
    </div>
    <div class="footnote">
     <p>
      <sup>
       [
       <a class="para" href="#id2591198" name="ftn.id2591198">
        321
       </a>
       ]
      </sup>
      <span class="emphasis">
       <em>
        Anton Radvánszky
       </em>
      </span>
      (1807 — 1882) — maďarský politik,
               veľkostatkár v Radvani, zúrivý nepriateľ slovenských národných snáh. Dosiahol vysoké
               hodnosti (barónom sa stal r. 1875) a od r. 1879 bol i generálnym dozorcom
               evanjelickej cirkvi v Uhorsku. Písal aj slovenské verše pod menom Anton
               Varšiansky.
     </p>
    </div>
    <div class="footnote">
     <p>
      <sup>
       [
       <a class="para" href="#id2591223" name="ftn.id2591223">
        322
       </a>
       ]
      </sup>
      (franc.) Nápadoch, útokoch.
     </p>
    </div>
    <div class="footnote">
     <p>
      <sup>
       [
       <a class="para" href="#id2591243" name="ftn.id2591243">
        323
       </a>
       ]
      </sup>
      <span class="emphasis">
       <em>
        Barón Baltazár Simunić
       </em>
      </span>
      (Simunich, 1785 — 1861) — rakúsky
               podmaršal, za revolúcie dobyl 16. decembra 1848 Trnavu
     </p>
    </div>
    <div class="footnote">
     <p>
      <sup>
       [
       <a class="para" href="#id2591293" name="ftn.id2591293">
        324
       </a>
       ]
      </sup>
      (lat.) Za a proti.
     </p>
    </div>
    <div class="footnote">
     <p>
      <sup>
       [
       <a class="para" href="#id2591307" name="ftn.id2591307">
        325
       </a>
       ]
      </sup>
      (lat.-gréc.) Celkom opačnom.
     </p>
    </div>
    <div class="footnote">
     <p>
      <sup>
       [
       <a class="para" href="#id2591328" name="ftn.id2591328">
        326
       </a>
       ]
      </sup>
      <span class="emphasis">
       <em>
        Cieľom hrozby a diverzie proti cisárskym vojskám
       </em>
      </span>
      — Francúzska
               diverzia znamená útočnú demonštráciu operačného charakteru, vykonanú na celkom
               odľahlom mieste vojnového pásma. Má sa ňou sústrediť pozornosť nepriateľa na miesto
               diverzie, aby sa nemohol dostatočne sústrediť na miesto, na ktoré sa skutočne
               zaútočí.
     </p>
    </div>
    <div class="footnote">
     <p>
      <sup>
       [
       <a class="para" href="#id2591386" name="ftn.id2591386">
        327
       </a>
       ]
      </sup>
      <span class="emphasis">
       <em>
        Týchto statných Búrov
       </em>
      </span>
      — bojovníkov za nezávislosť. Žartovné
               prirovnanie bystrických gardistov k juhoafrickým Búrom, potomkom holandských
               vysťahovalcov, ktorí v r. 1899 — 1901 bojovali proti Angličanom, imperialisticky
               ohrozujúcim ich dve krajiny.
     </p>
    </div>
    <div class="footnote">
     <p>
      <sup>
       [
       <a class="para" href="#id2591434" name="ftn.id2591434">
        328
       </a>
       ]
      </sup>
      (chorv.) Ostrime si šable, ostrime si kosy.
     </p>
    </div>
    <div class="footnote">
     <p>
      <sup>
       [
       <a class="para" href="#id2591446" name="ftn.id2591446">
        329
       </a>
       ]
      </sup>
      <span class="emphasis">
       <em>
        V národnom kroji, Zrínimu podobnom
       </em>
      </span>
      — išlo zrejme o maďarský
               zemiansky oblek, v akom zobrazovali vtedy Mikuláša Zrínskeho (1616 — 1664), prípadne
               niektorého iného člena tejto chorvátsko-uhorskej veľmožskej rodiny
     </p>
    </div>
    <div class="footnote">
     <p>
      <sup>
       [
       <a class="para" href="#id2591465" name="ftn.id2591465">
        330
       </a>
       ]
      </sup>
      <span class="emphasis">
       <em>
        Kučma s forgom na hlave
       </em>
      </span>
      (maď.) — srstená zimná čiapka s
               chocholom na prednej hornej čiastke (Patrila k zemianskemu obleku.)
     </p>
    </div>
    <div class="footnote">
     <p>
      <sup>
       [
       <a class="para" href="#id2591654" name="ftn.id2591654">
        331
       </a>
       ]
      </sup>
      <span class="emphasis">
       <em>
        Fraňo Pulszky
       </em>
      </span>
      (1814 — 1897) — maďarský politik, publicista,
               archeológ. Významný činiteľ, ale krajný šovinista. Rodom východný Slovák (z Prešova),
               preto sa mohol dohovoriť s Detvanmi.
     </p>
    </div>
    <div class="footnote">
     <p>
      <sup>
       [
       <a class="para" href="#id2591830" name="ftn.id2591830">
        332
       </a>
       ]
      </sup>
      <span class="emphasis">
       <em>
        Snemové Xenie
       </em>
      </span>
      (gréc.) — doslovne: hosťom venovaný dar. Od
               Goetheho a Schillera označuje sa tak zbierka štipľavých epigramov, totiž krátkych
               vtipných veršov na predstaviteľov literárneho, umeleckého, alebo (ako i pri
               Radvánszkom) politického života.
     </p>
    </div>
    <div class="footnote">
     <p>
      <sup>
       [
       <a class="para" href="#id2591944" name="ftn.id2591944">
        333
       </a>
       ]
      </sup>
      <span class="emphasis">
       <em>
        Následník Xerxa a Daria
       </em>
      </span>
      — tu, pravda, v ironickom zmysle.
               Xerxes (asi 520 — 465 pred n. l.) — kráľ perzskej svetovej ríše, vypravil sa r. 480
               na ten čas s ohromným vojskom proti Grékom do Európy, ale po začiatočnom úspechu
               utrpel rozhodné porážky. Jeho otec Dareios I. (asi 550 — 486 pred n. l.), jeden z
               najvýznamnejších starovekých kráľov, podnikol asi r. 508 výbojnú výpravu proti
               európskym Skýtom, v ktorej ho však donútili ustúpiť. Počal vojnu na podmanenie
               európskych Grékov, ale bol porazený pri Maratóne r. 490.
     </p>
    </div>
    <div class="footnote">
     <p>
      <sup>
       [
       <a class="para" href="#id2592039" name="ftn.id2592039">
        334
       </a>
       ]
      </sup>
      <span class="emphasis">
       <em>
        Vicišpánsku tógu zamenil majorskou ságou
       </em>
      </span>
      — čiže občianske
               rúcho za vojenskú rovnošatu. Vicišpán (lat.-maď.) je volený podžupan. Bol to prvý
               stoličný hodnostár a vlastný náčelník stolice.
     </p>
    </div>
    <div class="footnote">
     <p>
      <sup>
       [
       <a class="para" href="#id2592167" name="ftn.id2592167">
        335
       </a>
       ]
      </sup>
      <span class="emphasis">
       <em>
        „Cerevis“
       </em>
      </span>
      — bol názov čiapky, akú nosili členovia nemeckých
               buršáckych študentských spolkov
     </p>
    </div>
    <div class="footnote">
     <p>
      <sup>
       [
       <a class="para" href="#id2592231" name="ftn.id2592231">
        336
       </a>
       ]
      </sup>
      <span class="emphasis">
       <em>
        Plukovník Frischeisen a major Götz
       </em>
      </span>
      — správne generálmajor.
               Frischeisen mal pridelených slovenských dobrovoľníkov z druhej výpravy, zimnej (v r.
               1848 aj 1849).
     </p>
    </div>
    <div class="footnote">
     <p>
      <sup>
       [
       <a class="para" href="#id2592258" name="ftn.id2592258">
        337
       </a>
       ]
      </sup>
      <span class="emphasis">
       <em>
        Ľudovít Beniczky
       </em>
      </span>
      (1813 — 1868) — človek dobrodružnej povahy,
               za revolúcie bol honvédskym plukovníkom a vládnym komisárom pre niekoľko
               stredoslovenských stolíc. Kedysi v júli r. 1868 zavraždili ho neznámi páchatelia v
               Pešti, asi z politických príčin.
     </p>
    </div>
    <div class="footnote">
     <p>
      <sup>
       [
       <a class="para" href="#id2592276" name="ftn.id2592276">
        338
       </a>
       ]
      </sup>
      <span class="emphasis">
       <em>
        Dr. Pavol Balogh
       </em>
      </span>
      (1794 — 1867) — homeopatický lekár (stúpenec
               Hahnemannovej liečebnej metódy, kde sa používali nepatrné dávky liekov), odborný
               spisovateľ.
     </p>
    </div>
    <div class="footnote">
     <p>
      <sup>
       [
       <a class="para" href="#id2592504" name="ftn.id2592504">
        339
       </a>
       ]
      </sup>
      <span class="emphasis">
       <em>
        Nášho egyptského úteku
       </em>
      </span>
      — zrejme sa tu naráža na spôsob, akým
               starozákonní Izraelčania vytiahli z Egypta
     </p>
    </div>
    <div class="footnote">
     <p>
      <sup>
       [
       <a class="para" href="#id2592638" name="ftn.id2592638">
        340
       </a>
       ]
      </sup>
      <span class="emphasis">
       <em>
        Pol batérie rakiet
       </em>
      </span>
      — na raketové strely, vynájdené Angličanom
               Williamom Congrevom (1772 — 1828). Boli to bojové zápalné rakety, druh ľahko
               prenosnej zbrane hrubej streľby. Rakety zastarali čoskoro po vojne z r. 1866.
     </p>
    </div>
    <div class="footnote">
     <p>
      <sup>
       [
       <a class="para" href="#id2592936" name="ftn.id2592936">
        341
       </a>
       ]
      </sup>
      <span class="emphasis">
       <em>
        Akéhosi krikľúňa farára
       </em>
      </span>
      — bol to varínsky katolícky farár
               Jozef Šimoník. Bol najprv uväznený, potom internovaný v kláštore, až sa po mnohých
               rokoch vrátil domov, kde dostal výnosnú faru v Tepličke.
     </p>
    </div>
    <div class="footnote">
     <p>
      <sup>
       [
       <a class="para" href="#id2593076" name="ftn.id2593076">
        342
       </a>
       ]
      </sup>
      <span class="emphasis">
       <em>
        Pred desiatimi dňami arciknieža Franc Jozef zaujal… prestol
       </em>
      </span>
      —
               bolo to 2. decembra 1848 v Olomouci (cisár František Jozef I.)
     </p>
    </div>
    <div class="footnote">
     <p>
      <sup>
       [
       <a class="para" href="#id2593159" name="ftn.id2593159">
        343
       </a>
       ]
      </sup>
      (lat.) Na miesto samo.
     </p>
    </div>
    <div class="footnote">
     <p>
      <sup>
       [
       <a class="para" href="#id2593247" name="ftn.id2593247">
        344
       </a>
       ]
      </sup>
      (franc. skomol.) Rečnení, rozprávaní.
     </p>
    </div>
    <div class="footnote">
     <p>
      <sup>
       [
       <a class="para" href="#id2593335" name="ftn.id2593335">
        345
       </a>
       ]
      </sup>
      (nem.) Kniežaťa pruského.
     </p>
    </div>
    <div class="footnote">
     <p>
      <sup>
       [
       <a class="para" href="#id2593456" name="ftn.id2593456">
        346
       </a>
       ]
      </sup>
      <span class="emphasis">
       <em>
        Farár volal sa Ján Caban
       </em>
      </span>
      — správne Ondrej (1813 — 1860), bol
               literárne činným slovenským buditeľom
     </p>
    </div>
    <div class="footnote">
     <p>
      <sup>
       [
       <a class="para" href="#id2593479" name="ftn.id2593479">
        347
       </a>
       ]
      </sup>
      (nem.) Latinský povozník.
     </p>
    </div>
    <div class="footnote">
     <p>
      <sup>
       [
       <a class="para" href="#id2593532" name="ftn.id2593532">
        348
       </a>
       ]
      </sup>
      <span class="emphasis">
       <em>
        Zmraštenou markotánkou
       </em>
      </span>
      (z tal. mercatante) — bola to
               kantínska, ktorá vojakom na pochode predávala jedlá a nápoje
     </p>
    </div>
    <div class="footnote">
     <p>
      <sup>
       [
       <a class="para" href="#id2593576" name="ftn.id2593576">
        349
       </a>
       ]
      </sup>
      (maď.) Maďarským nadávaním, veľmi často užívaným.
     </p>
    </div>
    <div class="footnote">
     <p>
      <sup>
       [
       <a class="para" href="#id2593630" name="ftn.id2593630">
        350
       </a>
       ]
      </sup>
      <span class="emphasis">
       <em>
        Jozef Bem
       </em>
      </span>
      (1791 — 1850) — poľský generál. Bol účastníkom
               troch revolúcií, poľskej, viedenskej a maďarskej, kde sa v r. 1848 — 49 vyznamenal
               najmä v Sedmohradsku ako neobyčajne schopný vodca a majster v partizánskej
               vojne.
     </p>
    </div>
    <div class="footnote">
     <p>
      <sup>
       [
       <a class="para" href="#id2593649" name="ftn.id2593649">
        351
       </a>
       ]
      </sup>
      <span class="emphasis">
       <em>
        Caesar Václav Messenhauser
       </em>
      </span>
      (1813 — 1848) — veliteľ viedenskej
               národnej gardy. Veľmi obozretne viedol obranu Viedne proti cisárskemu vojsku. Po
               porážke pri Schwechate odmietol utiecť a sám sa vydal vojenskému súdu, ktorý ho
               napriek príhovorom ríšskej i mestskej rady dal zastreliť.
     </p>
    </div>
    <div class="footnote">
     <p>
      <sup>
       [
       <a class="para" href="#id2593669" name="ftn.id2593669">
        352
       </a>
       ]
      </sup>
      <span class="emphasis">
       <em>
        Robert Blum
       </em>
      </span>
      (1807 — 1848) — nemecký spisovateľ a politik,
               člen ľavice vo frankfurtskom parlamente r. 1848. Poverený odovzdať revolučnej Viedni
               súhlasnú adresu ľavice, zostal vo Viedni, zúčastnil sa boja na barikádach. Za to ho
               reakcia zatkla a dala popraviť.
     </p>
    </div>
    <div class="footnote">
     <p>
      <sup>
       [
       <a class="para" href="#id2593776" name="ftn.id2593776">
        353
       </a>
       ]
      </sup>
      (maď.) Podľa zvyku našich predkov.
     </p>
    </div>
    <div class="footnote">
     <p>
      <sup>
       [
       <a class="para" href="#id2593812" name="ftn.id2593812">
        354
       </a>
       ]
      </sup>
      (franc.) Obstarávajúcich krmivo.
     </p>
    </div>
    <div class="footnote">
     <p>
      <sup>
       [
       <a class="para" href="#id2593921" name="ftn.id2593921">
        355
       </a>
       ]
      </sup>
      <span class="emphasis">
       <em>
        Ani nejaký emirský palác
       </em>
      </span>
      (emir arab. knieža) — panovnícky,
               vyzdobený všetkou nádherou, akú môže poskytnúť rozprávkový Východ
     </p>
    </div>
    <div class="footnote">
     <p>
      <sup>
       [
       <a class="para" href="#id2593959" name="ftn.id2593959">
        356
       </a>
       ]
      </sup>
      <span class="emphasis">
       <em>
        Pri Svätom Tomáši proti Srbom
       </em>
      </span>
      — Je to väčšia obec v Báčke,
               ktorá sa teraz volá Srbobran, na pamiatku úspešných obranných bojov Srbov proti
               Maďarom.
     </p>
    </div>
    <div class="footnote">
     <p>
      <sup>
       [
       <a class="para" href="#id2594044" name="ftn.id2594044">
        357
       </a>
       ]
      </sup>
      <span class="emphasis">
       <em>
        Görgeyho armáde
       </em>
      </span>
      — Jej veliteľom bol Artur Görgey (1818 —
               1916), r. 1849 hlavný veliteľ a neskôr diktátor, kapituloval pri Világoši 13. augusta
               1849 pred Rusmi. Bol schopný, ale ctižiadostivý. Nezdar maďarskej revolúcie možno v
               hodnej miere pripísať jeho nepriateľstvu s Kossuthom.
     </p>
    </div>
    <div class="footnote">
     <p>
      <sup>
       [
       <a class="para" href="#id2594110" name="ftn.id2594110">
        358
       </a>
       ]
      </sup>
      <span class="emphasis">
       <em>
        Bývalým jaskom
       </em>
      </span>
      (zastar.) — tunelom
     </p>
    </div>
    <div class="footnote">
     <p>
      <sup>
       [
       <a class="para" href="#id2594132" name="ftn.id2594132">
        359
       </a>
       ]
      </sup>
      <span class="emphasis">
       <em>
        Generál Ľudovít Aulich
       </em>
      </span>
      (1792 — 1849) — úspešný maďarský
               revolučný vojvodca, sprostredkoval medzi Kossuthom a Görgeym, keď sa ich vzájomný
               pomer stával čím ďalej tým napnutejším. Bol jedným z trinástich generálov,
               popravených 6. októbra 1849 v Arade.
     </p>
    </div>
    <div class="footnote">
     <p>
      <sup>
       [
       <a class="para" href="#id2594304" name="ftn.id2594304">
        360
       </a>
       ]
      </sup>
      (lat.) Medzivládia a či bezzákonného stavu.
     </p>
    </div>
    <div class="footnote">
     <p>
      <sup>
       [
       <a class="para" href="#id2594362" name="ftn.id2594362">
        361
       </a>
       ]
      </sup>
      <span class="emphasis">
       <em>
        Na námestí u „Rakov“
       </em>
      </span>
      — presnejšie „U raka“, pod týmto menom
               je hostinec známy dodnes
     </p>
    </div>
    <div class="footnote">
     <p>
      <sup>
       [
       <a class="para" href="#id2594418" name="ftn.id2594418">
        362
       </a>
       ]
      </sup>
      <span class="emphasis">
       <em>
        Moga… jeho otec… generál
       </em>
      </span>
      — Ján Moga (1785 — 1861), ako hlavný
               veliteľ maďarskej revolučnej armády išiel na pomoc viedenskej revolúcii, ale utrpel
               od Jelačića 30. októbra 1848 porážku pri Schwechate. Potom sa zriekol hlavného
               veliteľstva. Po zdolaní revolúcie ho odsúdili na päť rokov pevnostného
               väzenia.
     </p>
    </div>
    <div class="footnote">
     <p>
      <sup>
       [
       <a class="para" href="#id2594522" name="ftn.id2594522">
        363
       </a>
       ]
      </sup>
      <span class="emphasis">
       <em>
        Nabil ich na Branisku
       </em>
      </span>
      — sedlom ktorého vedie cesta zo Spiša
               do Šariša. Vrch je 766 m vysoký. Práve na tom sedle bola 5. februára 1849 bitka,
               lenže v nej maďarskému vojsku nevelil Görgey, ale generál Richard Guyon (1812 —
               1856), Angličan, ako veliteľ divízie podriadený Görgeymu. Cisárskym veliteľom bol
               Kiesewetter.
     </p>
    </div>
    <div class="footnote">
     <p>
      <sup>
       [
       <a class="para" href="#id2594548" name="ftn.id2594548">
        364
       </a>
       ]
      </sup>
      <span class="emphasis">
       <em>
        Hannibal ad portam
       </em>
      </span>
      (lat.) — Hannibal ku bráne. Porekadlo
               pochádza z čias, keď Hannibal (246 — 183 pred n. l.), veľký vojvoda kartáginský, za
               druhej púnskej vojny r. 211 pred n. l. pochodoval smerom na Rím. Keďže nemal
               dostatočných síl, musel ustúpiť. Rímske poplašné heslo cituje sa teda na vyjadrenie
               nebezpečenstva, ktoré bezprostredne hrozí.
     </p>
    </div>
    <div class="footnote">
     <p>
      <sup>
       [
       <a class="para" href="#id2594598" name="ftn.id2594598">
        365
       </a>
       ]
      </sup>
      <span class="emphasis">
       <em>
        Poštárskym vozom, takrečeným „Malé“
       </em>
      </span>
      — Toto dobové pomenovanie
               mohlo sa zakladať na franc. malaisé (obťažný, nepohodlný), takže by ho bolo treba
               pokladať za prezývku, ale mohlo mať aj iný dôvod. (Ten však dnes už nemožno zistiť
               pre neprístupnosť vysvetľujúcich súčasných dát.)
     </p>
    </div>
    <div class="footnote">
     <p>
      <sup>
       [
       <a class="para" href="#id2594684" name="ftn.id2594684">
        366
       </a>
       ]
      </sup>
      <span class="emphasis">
       <em>
        Adam Kardoss
       </em>
      </span>
      (1818 — 1889) — slovenský buditeľ, po revolúcii
               slúžny, v neskorších rokoch bol advokátom v Banskej Bystrici, kde mal i správu pošty
               (ako súkromný podnikateľ, čo bolo vtedy možné)
     </p>
    </div>
    <div class="footnote">
     <p>
      <sup>
       [
       <a class="para" href="#id2594744" name="ftn.id2594744">
        367
       </a>
       ]
      </sup>
      (nem.) Čo ma do toho.
     </p>
    </div>
    <div class="footnote">
     <p>
      <sup>
       [
       <a class="para" href="#id2594783" name="ftn.id2594783">
        368
       </a>
       ]
      </sup>
      (lat.) Zapísanej, čiže spoľahlivej.
     </p>
    </div>
    <div class="footnote">
     <p>
      <sup>
       [
       <a class="para" href="#id2594798" name="ftn.id2594798">
        369
       </a>
       ]
      </sup>
      <span class="emphasis">
       <em>
        Metel Ožegović
       </em>
      </span>
      (1814 — 1890) — chorvátsky politik, v r. 1843
               — 48 vyslanec na sneme v Bratislave, buditeľ, autor politických publikácií
     </p>
    </div>
    <div class="footnote">
     <p>
      <sup>
       [
       <a class="para" href="#id2594836" name="ftn.id2594836">
        370
       </a>
       ]
      </sup>
      <span class="emphasis">
       <em>
        Daniel Lichard
       </em>
      </span>
      (1812 — 1882) — ev. farár, potom profesor na
               ev. lýceu v Banskej Štiavnici (1838 — 44), neskôr až do smrti novinár a spisovateľ vo
               Viedni a v Skalici, kde vydával r. 1863 až 1882 veľmi dobrý hospodársky časopis
               Obzor
     </p>
    </div>
    <div class="footnote">
     <p>
      <sup>
       [
       <a class="para" href="#id2594867" name="ftn.id2594867">
        371
       </a>
       ]
      </sup>
      <span class="emphasis">
       <em>
        Aradský akt
       </em>
      </span>
      — poprava trinástich maďarských revolučných
               generálov 6. októbra 1849 na rozkaz vtedajšieho plnomocného komisára Uhorska
               Haynaua
     </p>
    </div>
    <div class="footnote">
     <p>
      <sup>
       [
       <a class="para" href="#id2594891" name="ftn.id2594891">
        372
       </a>
       ]
      </sup>
      <span class="emphasis">
       <em>
        Michal Rárus
       </em>
      </span>
      (1784 — 1862) — buditeľ. Spomína ho aj Ján
               Francisci vo Vlastnom životopise (SVKL 1956).
     </p>
    </div>
    <div class="footnote">
     <p>
      <sup>
       [
       <a class="para" href="#id2594909" name="ftn.id2594909">
        373
       </a>
       ]
      </sup>
      <span class="emphasis">
       <em>
        Dr. Karol Kuzmány
       </em>
      </span>
      (1806 — 1866) — významný spisovateľ a
               buditeľ, do revolúcie ev. farár v Banskej Bystrici
     </p>
    </div>
    <div class="footnote">
     <p>
      <sup>
       [
       <a class="para" href="#id2594925" name="ftn.id2594925">
        374
       </a>
       ]
      </sup>
      <span class="emphasis">
       <em>
        Dr. Andrej Radlinský
       </em>
      </span>
      (1817 — 1879) — plodný spisovateľ,
               zakladateľ Spolku sv. Vojtecha, buditeľ a kat. farár v Kútoch
     </p>
    </div>
    <div class="footnote">
     <p>
      <sup>
       [
       <a class="para" href="#id2594939" name="ftn.id2594939">
        375
       </a>
       ]
      </sup>
      <span class="emphasis">
       <em>
        Dr. Jozef Kozáček
       </em>
      </span>
      (1807 — 1877) — buditeľ, kat. kňaz, kanonik
               vo Veľkom Varadíne, po Moysesovi predseda Matice slovenskej
     </p>
    </div>
    <div class="footnote">
     <p>
      <sup>
       [
       <a class="para" href="#id2594957" name="ftn.id2594957">
        376
       </a>
       ]
      </sup>
      <span class="emphasis">
       <em>
        Juraj Országh
       </em>
      </span>
      — bol veľkoobchodníkom vo Varšave. Bližšie dáta
               o ňom nemáme, ani zo Zechentrovho textu nevysvitá, či sa stručná zmienka týka práve
               jeho. Pravdepodobne ide však o Jána Országha, prepošta vo Sv. Jure a národného
               pracovníka rokov šesťdesiatych a sedemdesiatych.
     </p>
    </div>
    <div class="footnote">
     <p>
      <sup>
       [
       <a class="para" href="#id2594976" name="ftn.id2594976">
        377
       </a>
       ]
      </sup>
      <span class="emphasis">
       <em>
        Ján Palárik
       </em>
      </span>
      (1822 — 1870) — kat. farár v Majcichove, buditeľ,
               slovenský dramatický spisovateľ
     </p>
    </div>
    <div class="footnote">
     <p>
      <sup>
       [
       <a class="para" href="#id2594988" name="ftn.id2594988">
        378
       </a>
       ]
      </sup>
      Či ide o
      <span class="emphasis">
       <em>
        Eugena Geromettu
       </em>
      </span>
      (1819 — 1887), kat. farára v
               Nitrianskej Strede, alebo o jeho brata
      <span class="emphasis">
       <em>
        Jána Geromettu
       </em>
      </span>
      (1823 —
               1900), kat. farára v Lovči, prípadne o ich brata
      <span class="emphasis">
       <em>
        Ignáca
                  Geromettu
       </em>
      </span>
      († 1883), nebolo možno určiť. Pravdepodobne ide o Jána
               Geromettu, s ktorým bol Zechenter spojený užším priateľstvom.
     </p>
    </div>
    <div class="footnote">
     <p>
      <sup>
       [
       <a class="para" href="#id2595055" name="ftn.id2595055">
        379
       </a>
       ]
      </sup>
      <span class="emphasis">
       <em>
        Dr. Anton Rosas
       </em>
      </span>
      (1791 — 1855) — profesor očného lekárstva
               najprv v Padove, od r. 1821 na viedenskej univerzite, známy odborník v tých
               časoch
     </p>
    </div>
    <div class="footnote">
     <p>
      <sup>
       [
       <a class="para" href="#id2595126" name="ftn.id2595126">
        380
       </a>
       ]
      </sup>
      (nem.) Smúť, Izrael, Jeruzalem padol!
     </p>
    </div>
    <div class="footnote">
     <p>
      <sup>
       [
       <a class="para" href="#id2595142" name="ftn.id2595142">
        381
       </a>
       ]
      </sup>
      <span class="emphasis">
       <em>
        Ján Jozef Václav Radecký
       </em>
      </span>
      (1766 — 1858) — rakúsky maršal,
               vynikajúci vojvodca a vychovávateľ armády, víťazne bojoval v Lombardsku a Benátsku v
               r. 1848 — 49. Bol potom v mieri až do r. 1857 generálnym guvernérom Lombardsko
               benátskeho kráľovstva.
     </p>
    </div>
    <div class="footnote">
     <p>
      <sup>
       [
       <a class="para" href="#id2595161" name="ftn.id2595161">
        382
       </a>
       ]
      </sup>
      <span class="emphasis">
       <em>
        Barón Heinrich Hess
       </em>
      </span>
      (1788 — 1870) — rakúsky maršal, bol
               náčelníkom generálneho štábu v Itálii a pravou rukou Radeckého v strategických
               otázkach. Neskoršie bol náčelníkom generálneho štábu celej rakúskej armády.
     </p>
    </div>
    <div class="footnote">
     <p>
      <sup>
       [
       <a class="para" href="#id2595270" name="ftn.id2595270">
        383
       </a>
       ]
      </sup>
      <span class="emphasis">
       <em>
        Jakobínske — frygické — čiapky
       </em>
      </span>
      — Boli to mäkké helmovité
               prikrývky hlavy, nazvané tak podľa starovekých Frýgov, maloázijského národa. Ich
               nápodobou boli čiapky francúzskych jakobínov, radikálov buržoáznej revolúcie.
     </p>
    </div>
    <div class="footnote">
     <p>
      <sup>
       [
       <a class="para" href="#id2595318" name="ftn.id2595318">
        384
       </a>
       ]
      </sup>
      <span class="emphasis">
       <em>
        Colossus Rhodi
       </em>
      </span>
      (lat.) — ródsky kolos, obor. Bola to obrovská
               (32 m vysoká) bronzová socha boha slnka na starogréckom ostrove Rode, ktorú počítali
               medzi sedem divov sveta.
     </p>
    </div>
    <div class="footnote">
     <p>
      <sup>
       [
       <a class="para" href="#id2595356" name="ftn.id2595356">
        385
       </a>
       ]
      </sup>
      (franc. breche) Prielome, otvore.
     </p>
    </div>
    <div class="footnote">
     <p>
      <sup>
       [
       <a class="para" href="#id2595366" name="ftn.id2595366">
        386
       </a>
       ]
      </sup>
      <span class="emphasis">
       <em>
        Kartáćmi boli… hrozne kosení
       </em>
      </span>
      — Kartáčmi sa nazývali puzdrá zo
               zinkového plechu, naplnené drobnými guľkami z olova potiahnutého antimónom, ktoré
               vystreľovali z kanónov na vzdialenosť menej ako šesťsto krokov. Upotrebovali sa s
               úspechom proti hustým masám nepriateľov, najmä na tvrdom teréne. Kartáče sa roztrhli
               ešte v hlavni kanóna a zasypali guľkami územie pred sebou v priestorovom rozsahu
               kužeľa, ktorého hrot si treba predstaviť v hlavni kanóna a základňu u
               nepriateľa.
     </p>
    </div>
    <div class="footnote">
     <p>
      <sup>
       [
       <a class="para" href="#id2595393" name="ftn.id2595393">
        387
       </a>
       ]
      </sup>
      (nem.) Červenopláštnikmi.
     </p>
    </div>
    <div class="footnote">
     <p>
      <sup>
       [
       <a class="para" href="#id2595529" name="ftn.id2595529">
        388
       </a>
       ]
      </sup>
      <span class="emphasis">
       <em>
        Dr. Philipp Joseph Pick
       </em>
      </span>
      (1834 — 1910) — nemecký lekár, stal
               sa r. 1873 profesorom kožných a venerických chorôb na univerzite v Prahe. Po
               rozdelení tejto vysokej školy prešiel na nemeckú univerzitu v Prahe. Publikoval väčší
               počet odborných prác.
     </p>
    </div>
    <div class="footnote">
     <p>
      <sup>
       [
       <a class="para" href="#id2595549" name="ftn.id2595549">
        389
       </a>
       ]
      </sup>
      <span class="emphasis">
       <em>
        Dermatológie
       </em>
      </span>
      (gréc.) — kožného lekárstva
     </p>
    </div>
    <div class="footnote">
     <p>
      <sup>
       [
       <a class="para" href="#id2595569" name="ftn.id2595569">
        390
       </a>
       ]
      </sup>
      (nem.) Komora na potenie.
     </p>
    </div>
    <div class="footnote">
     <p>
      <sup>
       [
       <a class="para" href="#id2595614" name="ftn.id2595614">
        391
       </a>
       ]
      </sup>
      <span class="emphasis">
       <em>
        Dr. Ernst Wilhelm Brücke
       </em>
      </span>
      (1819 — 1892) — nemecký lekár, od r.
               1849 profesor fyziológie a mikroskopickej anatómie na viedenskej univerzite, plodný a
               mnohostranný bádateľ
     </p>
    </div>
    <div class="footnote">
     <p>
      <sup>
       [
       <a class="para" href="#id2595694" name="ftn.id2595694">
        392
       </a>
       ]
      </sup>
      <span class="emphasis">
       <em>
        Barón Heinrich Lewartowski
       </em>
      </span>
      (1810 — 1875) — haličský Poliak,
               r. 1849 ako cisársky major samostatne organizoval tretiu slovenskú dobrovoľnícku
               výpravu
     </p>
    </div>
    <div class="footnote">
     <p>
      <sup>
       [
       <a class="para" href="#id2595714" name="ftn.id2595714">
        393
       </a>
       ]
      </sup>
      <span class="emphasis">
       <em>
        Knieža Ivan Feodorovič Paskievič
       </em>
      </span>
      (1782 — 1856) — ruský
               maršal, účastník napoleonských a tureckých vojen, r. 1831 porazil Poliakov. R. 1849
               bol veliteľom ruského pomocného vojska v Uhorsku. Patril medzi najvýznamnejších
               ruských vojvodcov.
     </p>
    </div>
    <div class="footnote">
     <p>
      <sup>
       [
       <a class="para" href="#id2595802" name="ftn.id2595802">
        394
       </a>
       ]
      </sup>
      (lat.) Veľkomožný (úradný titul).
     </p>
    </div>
    <div class="footnote">
     <p>
      <sup>
       [
       <a class="para" href="#id2595812" name="ftn.id2595812">
        395
       </a>
       ]
      </sup>
      <span class="emphasis">
       <em>
        Andreas Baumgartner
       </em>
      </span>
      (1793 — 1865) — rakúsky učenec, od r.
               1823 univerzitný profesor vo Viedni. Staral sa o popularizovanie vedy. V r. 1851 — 55
               bol rakúskym ministrom obchodu, priemyslu a verejných stavieb (nie teda financií, ako
               nepresne udáva Zechenter).
     </p>
    </div>
    <div class="footnote">
     <p>
      <sup>
       [
       <a class="para" href="#id2595841" name="ftn.id2595841">
        396
       </a>
       ]
      </sup>
      (lat.) Uznávam ťa za svojho druha, kolegu.
     </p>
    </div>
    <div class="footnote">
     <p>
      <sup>
       [
       <a class="para" href="#id2595866" name="ftn.id2595866">
        397
       </a>
       ]
      </sup>
      (franc.) Puzdro.
     </p>
    </div>
    <div class="footnote">
     <p>
      <sup>
       [
       <a class="para" href="#id2595912" name="ftn.id2595912">
        398
       </a>
       ]
      </sup>
      <span class="emphasis">
       <em>
        František Hanrich
       </em>
      </span>
      († r. 1889) — pôvodne komorský fiškál
               (právny zástupca štátnych majetkov) vo Zvolene, potom bol generálnym prokurátorom pre
               bratislavský dištrikt (správny obvod za absolutizmu po r. 1849)
     </p>
    </div>
    <div class="footnote">
     <p>
      <sup>
       [
       <a class="para" href="#id2595939" name="ftn.id2595939">
        399
       </a>
       ]
      </sup>
      <span class="emphasis">
       <em>
        Karol Kuzmány ml.
       </em>
      </span>
      (nar. r. 1833) — jeho brat
      <span class="emphasis">
       <em>
        Pavol
                  Kuzmány
       </em>
      </span>
      (1835 — 1900) na sklonku života napísal vzácne rozpomienkové
               príspevky.
      <span class="emphasis">
       <em>
        Peter Kuzmány
       </em>
      </span>
      (1837 — 1886) bol v mladších rokoch
               národne veľmi horlivý.
     </p>
    </div>
    <div class="footnote">
     <p>
      <sup>
       [
       <a class="para" href="#id2595972" name="ftn.id2595972">
        400
       </a>
       ]
      </sup>
      (nem.) Človek v blúze (robotníckej).
     </p>
    </div>
    <div class="footnote">
     <p>
      <sup>
       [
       <a class="para" href="#id2596011" name="ftn.id2596011">
        401
       </a>
       ]
      </sup>
      <span class="emphasis">
       <em>
        Paberky Veneris vulgivagantis
       </em>
      </span>
      (lat.) — potulnej Venuše
               (rozumej predajnej „lásky“)
     </p>
    </div>
    <div class="footnote">
     <p>
      <sup>
       [
       <a class="para" href="#id2596037" name="ftn.id2596037">
        402
       </a>
       ]
      </sup>
      <span class="emphasis">
       <em>
        Rudolf
       </em>
      </span>
      (1858 — 1889) — arciknieža a následník trónu, syn
               Fraňa Jozefa I., v manželstve nešťastný, skončil samovraždou i s milenkou. Zaujímal
               sa o prírodné vedy a sám vydal niektoré cestopisy.
     </p>
    </div>
    <div class="footnote">
     <p>
      <sup>
       [
       <a class="para" href="#id2596063" name="ftn.id2596063">
        403
       </a>
       ]
      </sup>
      (tal.) Technický závod.
     </p>
    </div>
    <div class="footnote">
     <p>
      <sup>
       [
       <a class="para" href="#id2596077" name="ftn.id2596077">
        404
       </a>
       ]
      </sup>
      (nem.) Dunaj.
     </p>
    </div>
    <div class="footnote">
     <p>
      <sup>
       [
       <a class="para" href="#id2596114" name="ftn.id2596114">
        405
       </a>
       ]
      </sup>
      Umrel v novembri 1900.
     </p>
    </div>
    <div class="footnote">
     <p>
      <sup>
       [
       <a class="para" href="#id2596133" name="ftn.id2596133">
        406
       </a>
       ]
      </sup>
      <span class="emphasis">
       <em>
        Padlo i Komárno pod velením Klapku
       </em>
      </span>
      — Nepadlo, ale
               kapitulovalo pod veľmi priaznivými podmienkami až 4. októbra 1849. Zaslúžil sa o to
               jeho úspešný obranca Juraj Klapka (1820 až 1892), jeden z najschopnejších maďarských
               generálov za revolúcie r. 1848 — 49.
     </p>
    </div>
    <div class="footnote">
     <p>
      <sup>
       [
       <a class="para" href="#id2596230" name="ftn.id2596230">
        407
       </a>
       ]
      </sup>
      <span class="emphasis">
       <em>
        Hotový už filister
       </em>
      </span>
      (nem.) — meštiak, kocúrkovčan
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2596253">
       </a>
       Návrat z Viedne s diplomom do domova
      </h2>
     </div>
    </div>
   </div>
   <p>
   </p>
   <p>
   </p>
   <p>
    Aby mi do môjho nádejného vymenovania nebola dlhá chvíľa a aby som si navykol na prax a
         samostatnosť, prosil som dr. Bauera, aby ma aplikoval v stoličnej nemocnici za Kakatkovou
         bránou a vôbec, kde ma upotrebiť môže, čo on aj ochotne urobil. Bolo to, pravdaže,
         bezplatné, ale som sa aspoň cvičil, kým som bol konečne vymenovaný a 23. júla 1850 ako
         cisársko-kráľovský ochodzný banskobystrický lekár sprisahaný, s platom tristo zlatých km. a
         zodpovedajúcimi diétami pri služobných vychádzkach, cestách a so slobodnou vozbou, to jest
         vozbou, ktorú mi štát vynahradil podľa jestvujúcich predpisov. Stoličným predstatom bol
         staručký Michal Rárus, až kým pošinutý ťažko neochorel a jeho miesto zaujal Čech Franc
         Trojan. Jeho tajomníkom bol spočiatku Ján Gotčár, potom Ján Francisci, bývalý dobrovoľnícky
         veliteľ práporu. Pozdejšie sa Francisci stal námestným radcom — bol vyznačený i ruským
         radom — a ako taký pri politickom obrate penzionovaný. Za nejaký čas za ministerstva
         Schmerlingovho bol tento krásny, vľúdny a rozumný človek županom Liptovskej stolice. Janko
         Francisci ma v prítomnosti Michala Rárusa sprisahal za ochodzného lekára.
   </p>
   <p>
    Od času môjho príchodu až po vymenovanie z dlhej chvíle a z príčiny cvičby som sa
         sem-tam síce zamestnával, ale to do kuchyne nedonieslo ničoho. A pekná vec je to tak
         nezištne slúžiť, ba zadarmo, ale pritom zo samej vďačnosti by ťa i hladom nechali umrieť.
         Bol som teda chuderke matke začas na krku a istý čas, pretože som nechcel a nemohol
         chudobnú mať pri jej štrnásťzlatovej mesačnej penzii viac obťažovať, žil som na bradu. A
         táto moja mladá brada našla úver u dobrosrdečných mešťanov Marovcov, u ktorých moja mať
         bývala hospodou. Po krátkom bývaní u matky, v tej istej zadnej, pritmavej izbe, kde som
         minulý rok býval a aj skrytého honvéda držal, najal som si z pravej strany pitvora oproti
         matkinmu bytu neveľkú, ale poriadnu izbu, s jedným oblokom na ulicu. Obed najal som si u
         Marovcov na prvom poschodí za dvanásť zl. km. mesačne — obed dúžny, znamenitý. Chodili sem
         na obed dôstojníci posádky pluku Deutschmeister, zväčša Rakúšania, ba Viedenčania — ľudia
         to veľmi veselí, vtipní, najlepšieho rozmaru. Okrem toho chodila sem veľká čiastka
         stoličných úradníkov, takmer napospol iskrenných Slovákov. Tieto obedy honosili sa ako
         akosťou a koľkosťou, tak i veselým, vtipným rázom, ktorý ich korenil.
   </p>
   <p>
    Počas môjho facírovania a špacírovania
    <sup>
     [
     <a class="footnote" href="#ftn.id2596338" name="id2596338">
      408
     </a>
     ]
    </sup>
    pred vymenovaním bol som raz povolaný istým sedlárskym majstrom Šponnerom
         zaštepiť jeho dcérušku. A toto bola prvá moja lekárska prax diplomovaného doktora. So
         všetkou vážnosťou, akú som len mohol zhrabať, som sa pribral k práci a šťastlivo som ju
         vykonal. Pán Šponner strčil mi čosi v papieri ukrúteného do vačku. V pitvore, kde ma už
         nikto nevidel, držal som okulátu,
    <sup>
     [
     <a class="footnote" href="#ftn.id2596365" name="id2596365">
      409
     </a>
     ]
    </sup>
    a svete! Dve zlatky sa mi vykotúlili! Heureka!
    <sup>
     [
     <a class="footnote" href="#ftn.id2596374" name="id2596374">
      410
     </a>
     ]
    </sup>
    Na ten čas, a vôbec, keď štát za takú operáciu platil desať a pol grajciara —
         veľa. Tento prvý honorár ma pálil vo vačku a cválal som s ním domov, akoby sa bál, že mi
         bok vypáli. Ľad už bol prelomený a ja som myslel, že to vždy tak pôjde. Goethe hovorí:
         „Grau ist die Theorie, grün ist die Prax“.
    <sup>
     [
     <a class="footnote" href="#ftn.id2596399" name="id2596399">
      411
     </a>
     ]
    </sup>
    Pri honorároch sa to však obyčajne naopak má vysloviť.
   </p>
   <p>
    Moja pracovitá matka už v túto dobu začala sa častejšie ponosovať na lámku v nohách a
         rukách. Za príčinu tejto tvrdej a dlhotrvajúcej choroby — trvala až do matkinho skonania —
         pokladal som otvorenú tmavú kuchyňu s veľmi tuhým prievanom. V ten čas sporáky boli v
         obyčaji ešte veľmi poriedku. Zima bola ostrá a ona jej deň po deň bola vystavená. Slúžky
         stálej nemala, len nádenníčku, a tak väčšiu časť roboty vykonávala ona sama. Sestra
         Petronela žila veľa mimo domova.
   </p>
   <p>
    Pripomenutia ešte zasluhuje, že keď mi už trudno bolo čakať na moje vymenovanie, pýtal
         som 13. júla 1850 uprázdnenú stanicu cisársko-kráľovského banského ránhojiča v Banskej
         Štiavnici, ktorú som však nedostal a ktorá sa i tým stala pre mňa bezpredmetnou, že som
         krátko zatým, 23. júla, bol sprisahaný za cisársko-kráľovského ochodzného stoličného
         lekára.
   </p>
   <p>
    A teraz vrátim sa k našim Marovcom, kde som — ako už bolo spomenuté — bol uhospodený a
         kde som s mnohými inými obedúval. Samuel Maro bol zvláštnou osobnosťou. Pochodil z Liptova
         a bol vojakom v pluku Gyulay, a to ako spôsobný oficiersky sluha. Navrátiac sa domov,
         obznámil sa so svojou ženou, kuchárkou, a títo dvaja chudobní, ale pracovití ľudia sa
         zobrali. On tvrdý evanjelik, ona detto katolíčka, ale si vo veciach náboženských
         neprekážali, šetriac presvedčenie jeden druhého. Z jej strany bol im blízkou rodinou bývalý
         seminárny profesor, potom cisársko-kráľovský dištriktuálny škôldozorca a konečne
         veľkovaradínsky kapitulský, náš slávny Jozef Kozáček. Ako povedám, keď sa zobrali, nemali
         nič, len pracovité ruky. Ona šila košele, on šil tiež; ona varila, on kucháril tiež.
         Pretože to statočne a rozumne viedli, množili sa im hostia. Jeho originálnosť sa páčila
         pánom a vodilo sa im dobre, a tak dobre, že si po nečase kúpili v Dolnej ulici dom, kde si
         voľne svoje veci zariadili. Všetci konduktori Malé-pošty prebývali tam a tam sa strábili a
         došlí cestujúci na odporúčanie konduktorov vďačne sa u Marovcov ubytovali. A tak dobrý chýr
         čistotnej a chutnej kuchyne sa šíril a ich príbytok stal sa súkromným hostincom. A tu sme
         my, vojenská a úradnícka mládež, dobre chovaní, šarapatili. Pod cisárskou správou stal sa
         Maro súdnym sluhom, čo mu dodalo zvláštneho nimbu. Šedivec s hladko vyholenou tvárou, okrem
         fúzov, ktoré veľmi umelo mával vykrútené hore, chudorľavý — nosil hlavu rovno, meravo ani
         krokodíl. Okolo krku mal vysoko čnejúci rožkatý snehobiely obojok, takrečený vatermörder,
    <sup>
     [
     <a class="footnote" href="#ftn.id2596504" name="id2596504">
      412
     </a>
     ]
    </sup>
    čo mu hlavu tým pevnejšie držalo zachlopenú; okolo obojka mal naširoko okrútený
         biely ručník. Tu už potom hlavu nijako nemohol krútiť, ani sa obzrieť — len práve keď sa
         celým telom obrátil. Nosil k tomu až po päty dlhý svetlomodrý kabát s mohutným golierom. Zo
         zadného vrecka kabáta trčala na tri prsty biela šatôčka. Na rukách rukavice a v ruke
         trstená palica so striebornou gombou navrchu. Táto impozantná figúra by skorej mohla byť
         považovaná za predsedajúceho súdu než za sluhu — pravdaže by nikto, bližšie do veci
         nezasvätený, nebol tušil, že jeho známosti s takrečeným „písmom“ stoja na veľmi slabých
         nohách. No ale pán Maro bol úplne so svojou hodnosťou spokojný, a my s ním, keď príduc
         domov, zamenil svoj habit bielym kuchárskym habitom, namiesto trstenice bral do hrsti
         varechu a nás žralokov ani najstarostlivejšia dojka kojil a plekal. A náš Maro nielen
         zovňajškom, vykračovaním bol originálny, bol on taký i v svojich obyčajoch, v rečiach.
   </p>
   <p>
    Ja ako bývajúci v dome požíval som u týchto štedrých ľudí výhody, tak napríklad často
         som u nich trávil večery. Ona varievala neobyčajne dobrý čaj a tým ma často častovala, a
         bývali sme veselí. Mali veľké hudobné stenové hodiny. Keď bol Maro dobrej vôle, natiahol
         ich a ja s ním — obidvaja bez kabáta — krútili sme sa okolo stola a bursa
    <sup>
     [
     <a class="footnote" href="#ftn.id2596560" name="id2596560">
      413
     </a>
     ]
    </sup>
    bola hotová. Pre lepší efekt postavil som si na hlavu pána Kozáčkov piroh —
         klobúk so zlatou šnúrou — aký vtedy nosili kňazi, a on, keď prichádzal do Banskej Bystrice,
         mával ho tu naporúdzi uschovaný v kasni.
   </p>
   <p>
    Na miesto chorobou pošinutého, skľúčeného Michala Rárusa, stoličného predstatu, poslal
         gróf Attems z Prešporka Franca Trojana — Čecha, ktorý potom, keď Rárus umrel, stal sa
         skutočným jeho nástupcom. Medzi Marovými chovancami bol i Trojan, potom Géza Ostrolúcky,
         otec terajšieho trenčianskeho župana, Matej Slabey,
    <sup>
     [
     <a class="footnote" href="#ftn.id2596590" name="id2596590">
      414
     </a>
     ]
    </sup>
    štátny fiškál, Jozef Konček, štátny podfiškál, Ján Francisci, Pavol Chudoba, N.
         Kalina, Mikuláš Ferienčík,
    <sup>
     [
     <a class="footnote" href="#ftn.id2596606" name="id2596606">
      415
     </a>
     ]
    </sup>
    Anton Kmeť, Gustáv Ondruš, ja a k tomu hodný počet dôstojníkov pluku
         Deutschmeister. Dôstojníci ulánskeho pluku Ceccopieri, vysokého aristokratického zmýšľania,
         neboli tu ani jedným zastúpení, náš stôl im bol priprozaicko-demokratický.
   </p>
   <p>
    Táto naša mladá chasa bola vždy dobrej mysle. Neraz, keď sme sa zišli, aby sme nadobudli
         do jedenia tým lepšej chuti — a tej sme veru i bez toho mali nadostač — porozťahovali sme
         stolce nariedko okolo stola, a tak jeden za druhým — mladší, starší, predstavení,
         podriadení, vyššie, nižšie úradníctvo, civili, vojaci — sme ich ako čapy preskakovali. Na
         hurt stolcov, že sa mu dom rúca, pribehol domový pán, pani a celá kuchyňa a držali si nad
         týmto prepodivným kozáckym tancom bruchá od smiechu. A keď sa Maro dozvedel o príčine toho
         telesného pohybu, aby sme totižto viac mohli stroviť, zalomil rukami, že či ho na bankrot
         vyjesť chceme.
   </p>
   <p>
    Dvor plný hydu, a to bolo veľkou zábavou pre naše obecenstvo, najmä Gézovi Ostrohúckemu
         sa to veľmi ľúbilo, keď som vyšiel na pavlač a napodobňujúc viedenských barikádnych
         rečníkov, vystrúc ruky oproti hore na mňa kukajúcim kačkám a kurám, patetickým hlasom som
         zavolal: „Meine Herrn!“ Odpoveď naplašených kohútov bola: „Kokorokó!“ A ďalej „Europa
         schaut auf Euch!“ — a vtedy ešte väčšmi skríkli „Kokorokokokó!“ a rozutekali sa. Potom
         nasledoval aplauz mojich pánov spolujedákov.
   </p>
   <p>
    Ešte za môjho úradovania v Banskej Bystrici dobrý náš Samuel Maro umrel; ale vtedy som
         ja už chovu a hospodu u neho nemal. Ona, vdova, začas ešte domácnosť ďalej viedla a
         nezadlho pobrala sa za ním. Starobou skľúčená už veci tak viesť nemohla a následkom toho a
         následkom jej veľkej dobrosrdečnosti a štedrosti sa príjmy umenšovali. My kostoši všetci
         sme týmto statočným ľuďom zachovali vďačnú pamäť.
   </p>
   <p>
    Roku 1850, v septembri, zavítal do Banskej Bystrice vládou poslaný dr. Jozef Kemény,
         cisársko-kráľovský dištriktuálny krajinský očný lekár, aby tu zariadil pre širšie okolie
         nemocnicu pre chorých na oči. Stoličný predstata uistil lekára, že mu v tomto pôjde podľa
         možnosti poruke. Ale náš stoličný fyzikus, povolaný na toto zasadnutie, v ktorom som i ja
         bol — neznám z akých príčin — neveľmi sa veci zaujal, ba nakoľko bolo zrejmé, odmietavo sa
         správal a nebolo mu po vôli, keď videl, že som sa horlivo k nej pridal a že ma dr. Kemény,
         ako bývalého examinátora profesora Rosasa, s privolením stoličnej vrchnosti prijal za
         svojho asistenta. A tak som s dr. Keménym nemocnicu na oči chorých, dočasne zariadenú v
         stoličnej nemocnici, spravoval od 22. septembra 1850 do 28. novembra, teda voľačo vyše
         dvoch mesiacov. Zatým sa Kemény ďalej pobral po krajine, zveriac mi nemocnicu do
         rozpustenia, čo ešte asi šesť týždňov trvalo — všetko pospolu do pätnásť týždňov. Za ten
         čas som mal peknú príležitosť pri rozličných očných väčších-menších operáciách Keménymu
         pomoc prisluhovať, ba mnohé ním zverené operácie vykonať úplne samostatne. Keby som bol mal
         vo Viedni hmotného spôsobu, bol by som sa takmer výlučne tomuto odboru liečenia venoval,
         ale nebolo skade. A tak mi táto príležitosť môcť sa zdokonaľovať v tejto mojej obľúbenej
         vetve bola vítaná.
   </p>
   <p>
    Pri svojom odchode dr. Kemény mi dal pekné svedectvo, ktoré i teraz ešte mám zachované,
         a okrem toho ma obdaroval toho času dobrou knihou o očných chorobách a operáciách. Za
         konanú službu asistencie dostal som od štátu mesačných dvadsaťpäť zlatých km.
   </p>
   <p>
    Starý Rárus ochorel, pošinulo ho. Za krátky čas zastupoval ho tajomník Francisci, potom
         poslali Trojana, ktorý, keď sa Rárus nezotavoval, ba konečne v tom i umrel, stal sa i jeho
         následníkom v úrade. Rárusov lekár som bol ja. Na väčšiu galibu ochorela i jeho žena na
         pomútenie mysle. Obstarná už osoba stala sa nespokojnou motačkou, vynášajúc všetko na žart
         a smiech. On na ľavý bok pošinutý, ťažko pohyblivý, jazykom veľmi trudne vládnuci, vždy na
         ňu garazdujúcu a izbové náradie denne prenášajúcu — sčiastky hnevom, sčiastky smiechom z
         postele blbtal: „Ty blázon, čože už zase vystrájaš?“ Keď sa raz chorý horšie cítil, držal
         som za potrebné tam nocovať. Do polnoci nebolo pokoja, ona vždy šemotila a pýtala sa ma, či
         rád jedával kuroptvy, načo som ja, ako na vec pravdivú, prisvedčil. Ráno o štvrtej ma
         zobudila, abych vstal, že kuroptva upečená stojí pristrojená na stole. Nuž vstal som a
         jedol som. Ráno o šiestej pri mojom odchode hlavu a hrdlo nechané na tanieri vkusne
         obrúbila ako bábku farbistými papiermi a darovala mi na pamiatku, aby som si to vyložil na
         písací stolík pred zrkadlom. Druhý raz mi darovala dve kávové šálky veľkého objemu, hoci
         som vtedy kávu nepíjaval, a dala mi aj šesť kusov modrých plátenných ručníkov, že to vraj
         na šnupanie tabaku, hoci som ja nikdy nešnupal — ale ona áno, a mala nos veľký, krivý,
         akoby na šnupanie stvorený. Ležala raz chorá, ja som sedel pri nej a bola reč o tom, že
         každý človek má podobnosť s nejakým zverom. Ja som sa vtom zahľadel na jej výrazný nos, a
         ona razom mi odsekne: „Ja viem, k čomu ma doktor pripodobňuje — k nočnej sove!“ Spoločnosť
         sa hlučne zasmiala, ale ja som bol veľmi zmätený, lebo bláznivá, ale nadmier ostrovtipná
         žena skutočne uhádla moje myšlienky.
   </p>
   <p>
    Rárusovci mali u seba dve chovanice, a tu prišlo z Brezna povolanie na bál, načo pani s
         veľkou ochotou pristala. Ale pán len s tou podmienkou privolil, ak ja s nimi pôjdem. Dobre,
         šli sme, ale už cestou, najmä v Svatom Ondreji, kde sme kŕmili a obedovali, mali sme dosť
         roboty s paňou: celú obec svojimi kvintami, fígľami pobúrila, hoci nikomu v ničom
         neublížila. Ja som sa v Brezne ubytoval u Janka Čipku, ona tuším na evanjelickej fare. Bál
         musel s ňou otvoriť hlavný štátny zástupca Matej Slabey. Mnoho tam žartov a smiechu
         narobila. Ráno po bále sme s Jankom Čipkom ešte tuho spali, keď sa otvoria dvere, a pani
         Ráruska prikvitne v Jankových čižmách, ktoré boli vyložené na čistenie predo dvermi — s
         vykasanou sukňou. Svojho muža dlho prežila, a pretože penziu neobsiahla a majetok po mužovi
         nešetrila, v zošlom veku bola veru i núdzou navštívená, čo však pri veselej povahe ešte
         dosť ľahko niesla. Ešte asi pred desiatimi rokmi bola tu v Kremnici návštevou. Teraz už,
         chudera, našla i ona oddych.
   </p>
   <p>
    Z môjho tristozlatového platu, skromných diét a ešte skromnejších dôchodkov ex praxi
    <sup>
     [
     <a class="footnote" href="#ftn.id2596845" name="id2596845">
      416
     </a>
     ]
    </sup>
    opatril som si chovu, byt, rúcho a izbové náradie, ktorého čiastku ešte dobre
         zachovanú podnes uchovávam v svojej pracovnej izbe. Trpezlivosťou a jednoduchou kúrou,
         pokojom, čistotou a vodou sa mi podarilo istej obstarnej panej, tkáčskej vdove, meštianke
         pohybovavšej sa len pomocou barly, menom Markovičke, po dvoch-troch týždňoch vyhojiť
         škaredú ranu nad členkom a tak šťastlivo, že táto stará pani chodila bez barly, ba na
         svadbe k veľkému podivu hostí v tanci sa krútila. Vzbudilo to veľké podivenie. Starká ma
         rozkričala, bola mi živou reklamou, a zatým celá čižmárska cecha, ako bola, bezo mňa ani
         chorieť a ani mrieť nechcela. Prax teda bola a roboty dosť, ale pretože sa rozprestierala
         takmer výlučne na chudobnejšiu triedu, odplata bola skromná, ale jedno s druhým — poctivo
         som mohol vyžiť, zariadil som si domácnosť a asi dvesto zlatých km. som za tie tri roky, čo
         som ostal do roku 1853 v Banskej Bystrici, ešte zvýšil.
   </p>
   <p>
    A tak som sa stal pre dievčatá povšimnutia hodným. Ako ochodzný stoličný lekár v sídle
         mal som pod správou okrem politického okresu ešte i stoličnú nemocnicu spolu s fyzikusom a
         stoličné väzenia. K tomu mi pridali v neprítomnosti vojenského lekára lekársku správu pri
         cisársko-kráľovskom depot-komande
    <sup>
     [
     <a class="footnote" href="#ftn.id2596898" name="id2596898">
      417
     </a>
     ]
    </sup>
    v Kráľovej, kde som musel prezerať všetkých prichádzajúcich a odchádzajúcich
         vojakov tohto komanda. Na tento cieľ som za dlhší čas, azda cez jeden rok, musel pešo
         chodiť do kráľovianskej kasárne. A za tie všetky služby nedostal som ani babku odmeny. Ba
         čo viac, za svoju ochotu žal som nevďak a mrzutosť. Keď som následkom ponosy vojakov
         depot-komanda a presvedčiac sa o základnosti ich ponosy, vojenskému pekárovi niekoľko sto
         pecňov nazad poslal, udal ma u generál-komanda v Prešporku, že som mu odmietnutím chleba
         krivdu a škodu zapríčinil, keď som predsa jeho pečivo pre stoličných väzňov ešte pred troma
         dňami schválil. Prišiel mi prísny rozkaz, aby som sa ospravedlnil, ako sa tá hana s chválou
         zrovnáva. Aby sa zbytočným šarvátkam koniec urobil, stoličný predstata Fr. Trojan oznámil
         cisársko-kráľovskému prešporskému veliteľstvu, že som ja vymenovaný za cisársko-kráľovského
         stoličného ochodzného lekára a ako taký musím konať mne vymerané povinnosti — druhé, k tomu
         nepatriace služby konať nestačím a konať nemôžem. A mal som prácu, kým som sa, a to s
         pomocou stoličného predstatu, ospravedlnil a toho bremena zbavil.
   </p>
   <p>
    Ale ešte po troch rokoch, už ako cisársko-kráľovský bansko-lesný lekár v Brezne, musel
         som tomu podobných ovadov oháňať. Dostal som totižto od spomenutého veliteľstva list, podľa
         ktorého som bol odsúdený zaplatiť šesťstošesťdesiatšesť zl. šesťdesiatšesť gr. km. za troch
         mnou počas môjho dočasného úradovania v depot-komande asentovaných novákov, pozdejšie
         uznaných na vojenčinu za nesúcich. Jeden z nich že bol škrofloš, druhý suchotár a tretí
         brbloš. Nuž ale ich predsa za tri roky tam držali a len potom ich za nesúcich uznali.
         Bránil som sa tým, že keď som ich skúmal, škrofle vidieť nebolo, tie teda len pozdejšie
         vyšli navrch, ako v liste stálo v podobe kožnej choroby, ba možná vec, že si tú chorobu
         práve pri vojsku nadobudol následkom tmavého, mokrého, nesúceho bytu. Suchoty si tiež len
         pozdejšie z tých istých príčin mohol nadobudnúť, ako sa to stáva. Ten tretí že brblal, tomu
         sa niet čo diviť, keďže málo šuhajov jesto, ktorým by sa pri nováčení hlas netriasol, no a
         pri súrnej nakopenej práci ani času neostáva s každým novákom viesť dlhé rozhovory. Divil
         som sa tomu, že chyby až hen po troch rokoch zbadali, a konečne som slávnemu veliteľstvu
         vyčítal, či to má byť odmena za moje ochotne, ale bohužiaľ, darmo konané služby vojenskému
         eráru v meste pri depot-komande a v Kráľovej v marodedome.
    <sup>
     [
     <a class="footnote" href="#ftn.id2596971" name="id2596971">
      418
     </a>
     ]
    </sup>
   </p>
   <p>
    Keď sa Kürthovci, vyšní susedia Marovcov, presťahovali do Slažian v Tekovskej stolici,
         presťahoval som sa ja ta, sprvopočiatku do spodnej prednej izby, potom do vrchnej zadnej
         izby; okrem tejto celú hospodu obýval ulánsky major barón Mladota s paňou. Viedli oni veľký
         dom, ale boli pritom vľúdni páni, nadovšetko on. Bol chorý na srdce, a ako som počul, v
         svojej domovine na Morave dosť mladý ešte zahynul. Vedno sme obrábali Kürthovskú záhradu, v
         čom mal veľkú pasiu. Keď uláni opustili Bystricu, prešla i moja matka bývať ku Kürthovcom,
         a tak sme zaujali celý vrch, zľava dve izby matka, prostrednú veľkú izbu zaujal Konček a
         prvé dve ja. Chovu som mal doma u matky, kde obedúval i Konček. Mali sme i prídomnú
         záhradku, Kürthym bedlivo pestovanú, potom sčiastky zapustenú, čo platí najmä o skleníku.
         Tu sme sa časom so spoluúradníkmi zabávali, spievali a v karty hrali, čo sa navzájom aj
         inde stávalo. Roku 1853 padli náramné snehy, nadovšetko na holiach a v hustých
         horehronských lesoch, tie sa pozde topili, až v máji, a tak následkom teploty a dažďa
         povstala hrozná potopa. Hron pod Urpínom tiekol od brehu cesty, kade teraz vedie železnica,
         až po samý náprotivný mestský múr, a podľa zachovaného znaku len roku 1813 bola výška
         záplavy väčšia. Cez múr pretiekla hronská voda až do záhrady, kde sme sa na vyvalených
         vrátach vozili sťaby na plti. Pri Dolnej bráne (už jej niet) niže kostola sv. Alžbety a pri
         dolnom mlyne pretekala voda až na cestu za bránou. Dolná Radvaň bola zaplavená, a to tak,
         že pltné brvná a štiepy dreva liezli zadnými dvermi a oknami dnu a prednými na preddomie,
         kade voda ručala. Z veže bolo vídať celý horný vidiek: polia, lúky, roviny až po Šálkovú —
         zaliate vodou. Z Bašty nad Hronom, pri Všivavníku, kde bývali pastieri, bolo vídať, ako na
         Horných hrabliach na uhliskách zapálené dymiace míle voda zdvihla a o chvíľu v plnom stave
         a pokojne niesla nadol, kým sa potom vo víre nerozpadli. Horné hrable a Dolné hrable boli
         pretrhnuté a vynesené navnivoč; kláty, plte, štiepy v masách poberali sa na Dolniaky.
   </p>
   <p>
    Nuž išlo to, išlo, keď i len pomaly a nie skvelo, ale som bol spokojný, že nemusím iným
         na obtiaž byť a môžem stáť na vlastných nohách.
   </p>
   <p>
    Tu ešte chcem udať niekoľko jednotlivých bodov svojej vonkajšej ochodze: Garansek, Dlhá
         Lúka, Lukavica, Mičiná, Dúbravica, Poniky, Ľupča, Lučatín, Priechod, Selce, Sásová, Špania
         Dolina, Staré Hory, Turecká, Harmanec, Riečka, Králiky, Kordíky, Pršany, Badín — a to, čo
         medzi tými obcami ležalo. Toto je asi povrchne naznačený objem priestoru mne určeného na
         lekárske pôsobenie, najmä v politicko-policajných a súdobných záležitostiach. Pritom som
         mal väzňov a horespomenuté vojenské povinnosti. Väzňov som musel prezrieť a preskúmať, keď
         ich doviedli, a taktiež bol som povinen ich preskúmať a potom mienku dať, či vymeranú
         telesnú pokutu môžu podstúpiť, lebo treba vedieť, že v ten čas ešte bitka, to jest telesná
         pokuta bola v obyčaji. Palicami zriedka bili, ale prútmi áno, čo však bola tiež hrozná
         pokuta. Ale čoskoro tieto pokuty zanikli. Medzi väzňami boli počtom najviac zastúpení
         Detvania a Stožkári. Bez môjho povolenia zo zdravotných ohľadov nedovolili väzňom fajčiť
         alebo víno piť, alebo iné pohodlie môcť použiť.
   </p>
   <p>
    Pri svojom politicko-lekárskom úradovaní vo veciach súdnych mal som príležitosť
         nadobudnúť si všelijaké skúsenosti. Bolo to pod časom náhleho súdu, ktorý — myslím — preto
         bol zavedený, že po len toť premoženej revolúcii mysle ľudí boli ešte rozbúrené a mnohí z
         ozbrojencov gerily
    <sup>
     [
     <a class="footnote" href="#ftn.id2597109" name="id2597109">
      419
     </a>
     ]
    </sup>
    sa sem-tam potulovali. Tak raz doviedli územčistého chlapa, istého Magu,
         bývalého gerilu, podľa remesla mlynára, ktorý vedúc teraz na svoju päsť so svetom vojnu,
         ukradol v akejsi obci zvony zo zvonice. Tento zbojník, keď ho lapili, sa silno bránil, hoci
         bez prospechu, a obrana doniesla mu celým širokým chrbtom krvou podbehnuté oblôčky od
         úderov obuchmi valašiek. Chrbát mu bol ako tepich alebo látka škótskeho tkaniva. Druhý,
         starý vyslúžený vojak Gyulayho pluku, ktorý sa chvastal, že bol gerilským kapitánom a potom
         salaše zbíjal, lapený — odsúdený bol na prúty. Keď som ho pred pokutou prísne preskúmal a
         potom vyhlásil za súceho na pokutu, potľapkal ma blahosklonne po pleci, že ho tak dôkladne
         len raz plukovný lekár v Miláne prezeral. Keď po troch rokoch po vystátej pokute bol
         prepustený na slobodu — ako som sa raz, náhodou súc v Tisovci, dopočul — zase sa dal s
         jedným rovnozmýšľajúcim na zboj a žandármi prenasledovaný, dolapený bol pod klenovským
         Veprom v kolibe. Chcel streliť na žandára, ale žandár, chytrejší, rozťal mu šabľou hlavu.
         Pre „hôrnych chlapcov“ s dlhými kečkami jedna z najväčších pokút bola, a tá sa každému
         väzňovi za podiel dostala, keď im hneď pri príchode vlasy nakrátko obstrihali. To bola v
         ich očiach hrozná potupa; teraz, ako vídať, sa už samochtiac strihajú.
   </p>
   <p>
    Istá mladá, dosť poriadna Detvianka, žijúc so svojou svokrou v stálej rozopre, svokru
         raz v hneve zatvorila do domu a podpálila strechu. Našťastie prišla zavčasu pomoc, starú
         ženu, hoci značne popálenú, vytrhli a konečne zahasili i oheň. Žena, naskutku lapená,
         usvedčená, prišla pred náhly súd a skutok tajiť nemohla, ani netajila. Náhly súd nad ňou v
         stoličnom dome ihneď zasadol. Ale ktosi — tak myslím, že jej advokát — jej tú radu pošepol,
         aby sa vyznala, že je samodruhá. Tu ma povolali pred súd, aby som ju ako odborný znalec
         prísne, svedomite preskúmal. Pravdaže, nepochybné znaky ťarchavosti som nenašiel, ale mohla
         byť taká od krátkeho času, lebo v takom čase patričné znaky nie sú ešte vyvinuté, teda nie
         neomylné. Vtom povstal spomedzi sudcov jeden a dôrazným, až hrozivým hlasom mi na svedomie
         kládol, že tu neurčité alebo dvojzmyselné odpovede miesta nemajú. Tu že určite mám
         vypovedať, či je, či nie je samodruhá, lebo ja celú zodpovednosť ponesiem. Ak vyslovím, že
         nie je ťarchavá a ju obesia, ja sa vinným stanem spáchanej „súdobej vraždy“ na nevinnom
         dieťati, ako zase z druhej strany, ak poviem, že je ťarchavá, a časom sa opak toho dokáže,
         prekážal som v súdobom výroku zaslúženého hrdelného trestu. Aby som si teda následky svojho
         vysvedčenia svedomite pred očami držal.
   </p>
   <p>
    No, môže si každý ľahko predstaviť, ako mi bolo teplo. Ale ja som pevne stál na svojom,
         tvrdiac, že mne moje svedomie a veda kážu v tomto prípade neurčitým byť, že kloním sa,
         pravda, viac k presvedčeniu, že nie je samodruhá, ale nad všetku pochybnosť to predsa
         dokázať nemožno. A žiadal som, aby vyžiadali mienku i druhých odborných znalcov. To i
         urobili, povolali stoličnú babu, stoličného fyzikusa dr. Jozefa Bauera, mestského fyzikusa
         dr. Mályusza, a výpoveď týchto všetkých zrovnávala sa s mojou, že sú mravne presvedčení o
         jej neťarchavosti, ale fyzicky — pri krátkom počatí — možnosť toho predsa nie je vylúčená,
         čo ona ani sama vedieť nemôže. A tak konečne táto mladá osoba bola spod šibenice
         vyslobodená, cestou riadneho súdu pri miernych okolnostiach bola odsúdená na niekoľko rokov
         žalára. Tehotnou byť sa nedokázala, a prepustená na slobodu žila s mužom, a čo viac, s tou
         požiaru určenou svokrou v úplnom a príkladnom pokoji ďalej. Ak sa nemýlim, bola odsúdená na
         desať rokov ťažkého žalára, ale amnestiou jej tá doba bola skrátená.
   </p>
   <p>
    Druhý takýto kriminálny prípad pod časom štatária sa prihodil nasledovne: Dvaja
         samopašní šuhajci prepadli na hradskej ceste pri Slatine cestujúceho chlapa a olúpili ho o
         pár grajciarov — celý jeho majetok, ktorý so sebou mal. Chytili ich a predviedli pred
         banskobystrický náhly súd. Výrok znel: smrť na šibenici, a to na mieste spáchaného zločinu,
         pri Slatine. Ja som bol vyzvaný vyprevadiť zločincov až na popravište, aby som, kým sa
         exekúcia vykoná, bdel nad ich zdravím, aby čerství, zdraví a dobrými zmyslami vystrojení
         mohli podstúpiť výrok smrti. Vzal som so sebou i niekoľko — v prípade potreby —
         obživujúcich liekov. A tak už v pozdný jesenný deň zavčas rána vybrali sme sa na vozoch —
         ja, náhly súd a delikventi — na túto osudnú púť. Títo na širokom voze poviazaní, odpredu a
         zadu boli strážení žandármi s nabitými puškami, opatrenými v ten čas ešte nespôsobnými „pikelhaubňami“.
    <sup>
     [
     <a class="footnote" href="#ftn.id2597250" name="id2597250">
      420
     </a>
     ]
    </sup>
    Smutná to bola výprava. Cestou v Hájnikoch žiadali si vinníci na potúženie
         raňajky, čo som im pod mierou povolil: pár skleničiek slivovice, lebo triezvi museli
         podstúpiť hrdelnú smrť. Keď sme došli do Slatiny, požiadaný bol tamojší evanjelický farár,
         pretože obaja odsúdení boli evanjelici, obstarný Samuel Medvecký,
    <sup>
     [
     <a class="footnote" href="#ftn.id2597269" name="id2597269">
      421
     </a>
     ]
    </sup>
    aby ich v duchovnej poteche šiel vyprevadiť pod šibenicu. Starý pán sa zdráhal
         a vyhováral tým, že by ho to veľmi dojalo, ale oslovil akéhosi mladého bohoslovca,
         cestujúceho a práve v ten čas sa bavivšieho uňho, ktorý sa na to podvolil. Hrdelný súd
         zasadol na fare a vyslal zo svojho stredu predsedu, energického muža Polónyho, bývalého
         komorského fiškusa. S ním viezol som sa ja, a kaplán sedel s delikventy na druhom voze. A
         tak to šlo hore na neveľký kopec za obcou, husto obsadený divákmi. Tam sa už skvel silný,
         otesaný, asi na tri metre vysoký drevený stĺp. Na temene stĺpa vbitý je silný železný
         klinec, z toho klinca pevne uviazaný visí tenký silný hladký povrázok, na jeho dolnom konci
         oháňa sa vo vetre slučka. Chudáci odsúdenci tupými zmyslami a od zimy sčervenenými nosmi
         vykukávali hore na ten desný, hoci jednoduchý stroj. Zastalo sa. Žandári pomohli skrehnutým
         väzňom z voza, potom odtisnúc tlačiaci sa zástup divákov nazad, utvorili okolo šibenice
         priestranné kolo.
   </p>
   <p>
    Nastalo nepríjemné ticho; len čo nám sychravý vietor šušťal v rozčuchraných bradách a
         vlasoch. Pri šibenici stál plecnatý, vysoký, čierno kučeravý chlap s veľkým strieborným
         prsteňom na ruke, s ktorým sa okázalo hral; toto bol kat, za ktorým so schodkami v rukách
         stál jeho pomocník. Obaja cigáni. Chladný vietor fúkal, kaderiac vlasy odhalených hláv
         odsúdencov.
   </p>
   <p>
    Polóny, vytiahnuc výrok z kabáta, vážnym hlasom čítal spáchaný dej a výrok náhleho súdu,
         podľa ktorého starší odsudzuje sa na smrť povrazom na šibenici, mladší, pretože podľa
         zákona ešte nemal plných dvadsať rokov, odkazuje sa na riadny súd, ale musí sa dívať z
         tohto miesta na smrť svojho súdruha. A tento šuhaj podľa zákona nebol ešte zrelý na
         šibenicu. Ozaj čudná konzekvencia. Či sa ozaj potom usiloval dozrieť, neznám.
   </p>
   <p>
    Ale vráťme sa k tomu nešťastníkovi — zrelému. Kňaz sa s ním modlil a pripravoval ho na
         ten osudný skon. A keď ho sudca oddal katovi, trasavým, ale zrozumiteľným hlasom odoberajúc
         sa od prítomných, prosil všetkých za odpustenie. Kat, držiac ho popod pazuchy rukami,
         podvihol ho schodíkmi pod stĺp, oprúc ho chrbtom oň. Ruky mal nazad poviazané. Potom odzadu
         vyliezol kat rebríkom až na vrch stĺpa, založil mu slučku okolo holého hrdla — bol i tak
         len v košeli, bez náprsníka. Tak sa mi zdalo, že už vtedy, neborák, stratil povedomie. Vtom
         mu pomocník spod nôh vytiahol schodík a telo mu myklo celou ťarchou dolu. Osinel v tvári,
         oči mu vyliezli a jazyk vyplazil. Kat mu potom ďalej máchajúc a jednou rukou chytiac bradu,
         druhou temä hlavy, silne myknúc, vylomil krk. Telo sa kŕčovito striaslo a — v desivom tichu
         celého zástupu, akoby tam človiečika nebolo, mladý a možno i nie zlý, ale ľahkomyseľný,
         prosto rečeno — hlúpy človek prišiel pre pár i tak neužitých grajciarov o život. Možno
         síce, že umrel cele pravidelným behom spravedlnosti, ale predsa len viac ako výstraha, ako
         prostriedok pre anticipando
    <sup>
     [
     <a class="footnote" href="#ftn.id2597375" name="id2597375">
      422
     </a>
     ]
    </sup>
    polepšenie iných.
   </p>
   <p>
    Nuž hľa, rozličné sú pojmy práva. Keby sa tento šuhaj bol mohol, ako tá spomínaná žena,
         ospravedlniť tehotnosťou — možno, že by sa i on bol mohol, ako i ona, stať statočným,
         užitočným človekom. Ale čo, keď mu už vek dovolil prísť na šibenicu!
   </p>
   <p>
    Za tie tri roky, čo som tu úradoval, som tu i tu ako v svojej ochodzi úradovavší lekár,
         ale okrem toho aj ako súkromný človek, vybehúval návštevou na Staré Hory, kde môj brat
         Adolf bol predstavený ako hlavný hutman tamojšiemu banskému závodu. Obyčajne bol mojím
         súdruhom Samko Bodorovský. Pri takej príležitosti sme raz vybehli do Tureckej (malá dedina
         pri Starých Horách) a odtiaľ sme sa vyškriabali na temeno starohorskej hole. Tiež sme pod
         Šturcom pri Jelenci v sprievode bratovom a mestského banského úradníka Trstenského pstruhy
         lovili. Tam sú vo vápenci vodou vymyté a sudom podobné jamy v jarku. V takom kotle, ležiac
         dolu brehom na bruchu, mal som hodenú udicu, a čosi-kamsi krásny pstruh sa mi ligotal na
         udici. Natešený myknem, pstruh vyletel šmahom i s udicou na breh, a ja zase vletel som
         šmahom prosto dolu hlavou — do chladného, pstruhom opusteného jeho domova. Hlboký to bol a
         tesný kvartieľ! A veľa práce ma stálo a mnoho vody som pohltal, kým som sa zase na nohy
         dostal a kým ma zase súdruhovia, chvalabohu bez pomoci udice, vytiahli na suché.
   </p>
   <p>
    Keď nad jarkom cez vápenný tuf prekopávali a šírili cestu, narazili vraj na ľudskú
         kostru, dokonale obtočenú vápennou usadlinou. Musela tá tam dávno odpočívať.
   </p>
   <p>
    Vybral som sa raz so svojím spoluobyvateľom Jožkom Končekom v zime na sanicu na poldňa k
         bratovi. Najali sme si od stoličného husára Murína koňa, ktorý bol vlastne sedlový.
    <sup>
     [
     <a class="footnote" href="#ftn.id2597450" name="id2597450">
      423
     </a>
     ]
    </sup>
    Jožko, ako znalec, bol pohoničom. Ta to ešte šlo, ako šlo, hoci tátoš vše
         naľavo, vše napravo zabehúval, ale nazad idúc to ináč vypadlo, a veru doslovne vypadlo. Keď
         sme si takto za chvíľu u brata pohoveli a pobesedovali, podvečer pohli sme sa domov. Ale už
         pred mestským hostincom splašil sa nám tátoš. Tam totiž oblokom z poschodia s akýmsi
         podozrivým črepom akúsi ešte podozrivejšiu tekutinu dolu a jemu na hlavu vyliali.
         Tvrdopyskému a tvrdohlavému tátošovi sa to nezazdalo, pokrútil mrzuto kyjaňou, a poď vnohy!
         Jožko dosť volal, chlácholil, dosť sťahoval — nič nepomohlo. Tátoš letel ani kuriérsky
         vlak. A stalo sa, čo sa stať malo: ako sme z obce na slobodné vyleteli, drgli sane do hŕby
         skál, a my dvaja ako na motúze najprv sme sa dvíhali proti nebu, a keď nás tam nechceli,
         vrátili sme sa zase pekne-krásne dolu hlavou k matke zemi. A za nami a na nás — malá hŕba
         pýta viac — verná kasnička, pokrovce a pár kapcov, čo si brat poslal na podšitie — to sa
         všetko tak domášne uložilo na nás. Keď sme sa potom zo snehového oblaku pozbierali a k
         novému živobytiu si gratulovali, počuli sme hlas zvonca vždy ďalej a ďalej zanikať. Nebolo
         tu teda dlho čo rozmýšľať, ale ako sme boli v bundách, pobrali sme kasničku, pokrovce,
         kapce na seba a s týmto dromedárskym nákladom dali sme sa do súmračnej zimnej pustatiny, a
         to útekom, že dezertéra predsa azda ešte dopadneme. A vskutku, vypotení, unovaní dopadli
         sme ho za neďalekou zákrutou, kde ho protiidúci robotníci zastavili. Ale čo! Krvácal z
         nohy, a hoci sme mu ranu snehom vymydliac očistili, ručníkom zaviazali a ľahkým krokom
         ďalej tiahli, predsa celou cestou nechával za sebou krvavé stopy. A mali sme preto dosť
         nepríjemných výstupov, lebo kôň musel niekoľko týždňov na stajni stáť, kým sa mu to
         vyhojilo, a všetky následky toho, to jest trovy, pošlé i zo zameškania práce, sme znášať
         museli, a boli sme radi, že to ešte horšie nevyšlo. Pretože jeho gazda bol stoličným
         husárom, nuž sa to ešte dosť ohľadne dokončilo.
   </p>
   <p>
    Tento náš Jožko Konček, malý, ale ohnivý chlapík, plemenitý zeman a poctivý verný
         Slovák, mal svoje športy, svoje pasie, ako sme toť pri opísanej sanici videli. Videli sme
         však a vidieť budeme, že tie pasie niekedy krivo vypadli. Bol i milovníkom lovu. Na
         strojenú poľovačku čistil Jožko, bývajúci hneď pri mojej izbe, svoju krásnu dupľovku.
         Počujem výstrel. Naľakaný preskočím do jeho izby, a tu z roztiahnutého smradľavého pušného
         prachu vidím na zemi hŕbu podrúzganého skla, do zeleno zafarbenej steny hodnú dieru a Jožka
         so zelenou čudnou tvárou, držiaceho pušku pevne zavrznutú medzi nohami. Vďakabohu, nestalo
         sa ďalej nič zlého.
   </p>
   <p>
    Druhý raz ma vyzval s vypožičanou vyžlou na jarabice za Kráľovou. Pobehali sme
         krížom-krážom strniská až po samú Kremničku, ale neviem, či bola vyžla zlá a či boli
         jarabice zlé — nevideli sme čo by pierka. Až tam za Kremničkou pri cmiteri pálil som na
         orešnicu, a tu mi zhúklo okolo ucha, ako kedysi pri Budatíne tie desné prskavice s
         granátmi. Čelo nad pravým okom a pravú ruku ofúklo mi prachom a Berco Rakovský, ktorý tam
         náhodou na poli stál, zavolal: „Ale čože robíte, však vás mohlo pobiť!“ A len potom som
         videl zadivený, že mi bubník z pušky vytrhlo, a ten mi tak okolo ucha nešeredne zapískal. —
         Jozef Konček 19. januára 1853 prišiel za hlavného fiškála do Dolného Kubína.
   </p>
   <p>
    V stoličných úradoch boli sme zamestnaní prevažne slobodní šuhajci, a podľa toho radi
         sme sa zabávali, a tie zábavy boli rázu súkromného i rázu verejného; tie prvšie boli
         exkluzívne — zábavy slovenskej strany, tieto miešané. Súkromné zábavy sme mávali po našich
         hospodách, kolkárňach, zriedka v hostincoch, na majálesoch a na stoličnom dome, kde býval
         začas tajomník Ján Gotčár, potom gymnaziálny správca, a za ním Ján Francisci. Býval tam po
         Rárusovi Fr. Trojan, býval tam aj prvý cisársko-kráľovský fiškál Matej Slabey, Brezňan a
         známy nám už Fr. Takáč, ktorý sa po revolúcii stal stoličným kastelánom.
    <sup>
     [
     <a class="footnote" href="#ftn.id2597623" name="id2597623">
      424
     </a>
     ]
    </sup>
    Na verejných báloch, ktoré obyčajne bývali v stoličnej dvorane, hoci sme na
         nich závažnú časť my predstavovali, bolo pozorovať medzi nezmierlivou maďarskou a medzi
         slovenskou — panslávskou nazvanou — stránkou istý chladný pomer, ba až nenávisť, čo k
         úprimnému vyvinutiu spoločenských zábav neviedlo, ani viesť nemohlo. K slovenskej stránke
         sa klonili dôstojníci a cisársko-kráľovskí, to jest „švarcgelb“ zmýšľajúci ľudia. Títo
         poslední boli nedôverčiví a proti slobodným myšlienkam vôbec predpojatí, a preto
         nespoľahliví, a tak sa nebolo možno s nimi dorozumieť, keďže princíp Slovákov žičil každému
         jednému slobodu voľného sa vyvinutia. Maďarónom a „švarcgelbom“, to jest Nemcom, šlo obom o
         panovanie, a keď panovania jedného nad druhým dosiahnuť nemohli, spojili sa časom dovedna,
         podelili sa a podrobili si na želané panovanie tretieho.
   </p>
   <p>
    V Harmanci bola — a je i podnes — veľká papiereň. Znal som ju už ako malý chlapec,
         bavieval som sa tam so svojou sestrou Fánkou, priateľkou majiteľky fabriky, pani Leichtky,
         potom vydatej za Ruttkayho. Vtedy bol majiteľom papierne Leicht, po jeho smrti Arnstein
         &amp; Eskeles, a keď táto firma bankrotovala, kúpil fabriku, predošlou firmou náramne
         zväčšenú, banskobystrický kupec Stadler. V ten čas, ktorý tu opisujem, bola teda papiereň
         imaním firmy Arnstein &amp; Eskeles, ktorá na jej zväčšenie obetovala veľké sumy a svoj
         kredit usilovala sa všemožne udržať. Tomu cieľu malo slúžiť i to, že usporadúvala tam na
         svoje trovy veselé, hojné zábavy. Fabrickým lekárom bol môj predstavený, stoličný fyzikus
         dr. Jozef Bauer. Dlhšie-kratšie vychádzky sme častejšie robili sem, kde nás dobre platení
         fabrickí úradníci pri cigánskej hudbe častovali znamenitým švechatským, furmanmi dovezeným
         pivom, šunkou, syrom. Raz nás mnohých povolali už v pozdnú, ale peknú jeseň. Niekoľkých z
         nich som si zapamätal: stoličný predstata, bystrický mešťanosta Wachtler, bystrický plackomandant,
    <sup>
     [
     <a class="footnote" href="#ftn.id2597700" name="id2597700">
      425
     </a>
     ]
    </sup>
    nadporučík depo-komanda, cisársko-kráľovský lesný majster. Stoličný tajomník
         Ján Francisci vyjazdil, ako vždy, na svojom koni, ja som sa viezol s dr. Bauerom na jeho
         vlastnej príležitosti.
   </p>
   <p>
    Zišla sa nás tam hodná hŕbka. Olovrantovalo sa von na lúke a cigáni hrali pod vysokou
         jedľou, stojacou prostred lúky, hore vo filagórii medzi haluzami. Rozjarili sme sa skoro,
         na čom najväčšiu zásluhu malo znamenité pivo. Nasledoval spev a tanec a bez rozdielu na
         stav a vek bolo všetko zachvátené veselosťou bez najmenšieho tieňa omrzlosti, nedorozumenia
         a zádrapky. Ale keď sa pivo už nielen po hlavách, ale i nohách rozlievalo, slnce zachodilo
         a v mozgoch sa mračilo, trúbilo sa na postup. A tu veru, ako sme sa zbierali, bolo vidieť,
         že sa nachodíme v stave výnimočnosti. Už pri vysadúvaní prvé bolo, že žandársky poručík
         Hecht svoju pikelhaubňu kdesi stratil a nebolo inej pomoci, musel sa zaobísť so širokým
         slameným klobúkom. Francisci po treťom namáhavom pokuse sa vyredikal na koňa a jazdil
         klátiac sa vopred. Ja som sa viezol s dr. Bauerom a štrngali sme si hlavami. A o krátku
         chvíľu: rups, prelomilo sa nám sedlisko a vyhodilo nám nohy kočišovi na plecia. Museli sme
         zastať, prešli sme na kočišovo miesto a on si sadol na prelomené sedlisko. Dr. Bauer
         poháňal. Krátku chvíľu zatým našli sme už v polotme Janka Francisciho na hŕbe cestného
         štrku bez klobúka, bez jednej ostrohy, bez biča a bez koňa; kôň šiel svojou cestou napred.
         Janka sme vpratali do kočíka k dr. Bauerovi, a ja som sa prikrčil vzadu ku kočišovi, kde ma
         vždy niečo do zadku pichalo. Ale to nebolo ešte dosť. Už pri samej Bystrici vypadol nám
         lônik a zatým sadlo koleso a nás pomaly, ale dôkladne vysypalo na zem. Potme matkajúc
         zdvihol som lônik a koleso, strčil som koleso a založil na os. Keď sme šťastlivo už potom
         pred stoličným domom Janka skladali, pri svetle hajdúchom držaného lampáša som ešte len
         zbadal, v akom položení sa ja nachádzam: moje svetlé nové nohavice boli na hrúzu zašpinené
         kolomažou. Na druhý deň odoslali fabrickí páni batoh s pikelhaubňou, Francisciho klobúkom,
         ostrohou a bičom, všetko svedomite pozbierané. Ale kolomaž z mojich pulidier mohol som si
         sám vylizovať.
   </p>
   <p>
    Zásluhou cisársko-kráľovského kapitána Venc. Landera (Gyulayho pluku) bol v meste
         usporiadaný bál. Povolaní boli miešaného politického zmýšľania, bol som i ja i Janko
         Francisci. Ja som tancoval a zabával sa dobre, ale Janko, ktorý predstavoval vždy junáka a
         zabával sa len poľovkou, jazdením a šermovaním, stál takýmto kratochvíľam obďaleč —
         zadumaný, na strane. A predsa i tu, ba práve azda preto, stál maďarónskym krasotinkám v oku
         a nošteky mraštili nad tým, že i on bol povolaný, a najväčšmi noštekom mraštila beluška
         Kasanických Málika. Nuž a hľa, čo sa stalo. Ja som v Kasanickovskom dome (Kasanický bol
         cisársko-kráľovský lesný majster), kde mali viac dospelých dievčat, bol známy a na
         promenáde, keď hrala vojenská hudba, som sa s nimi prechádzaval. Stál tam bokom osamote
         Janko — zadumaný, ako vždy, a hľadel opovržene na točiace sa a štebotajúce pekné bábiky.
         Ale Málika, čo tak silne proti tomu zasmušilému panslávovi brojila, bola až po samé uši do
         nášho krásneho čierno-kučeravého Janka buchnutá a kedykoľvek sme sa touto prechádzkou vedľa
         neho skrútli, mala si svoje veľké modré, ale vždy kus krvou podbehnuté oči na ňom vytknúť.
         Vždy za ním žmurkajúc krútila hlavou, len aby jeho pozornosť obrátila na seba. Ach, však
         ten Janko bol utešene pekný šuhaj, peknej tvári a strojného vzrastu. Vtedajšie prešporské
         nemecké noviny nazvali ho „der schönste Mann der Slovakei“.
    <sup>
     [
     <a class="footnote" href="#ftn.id2597823" name="id2597823">
      426
     </a>
     ]
    </sup>
    Nie div, že sa dievčatá bez rozdielu politického vyznania za týmto podivínom
         šaleli.
   </p>
   <p>
    Ja na promenáde, bojac sa o Máliku, že by si mohla pri týchto opakovaných zvratoch oko
         vytknúť alebo krk vykrútiť, zmiloval som sa nad jej nepokojným stavom a zavolal som na
         Francisciho, akoby som sa čosi mal opýtať a ako chladno, ale zdvorilo pristúpil, ja som mu
         prepustil svoje miesto a jemu prišlo medzi mnou a Málikou kráčať pri jej boku. Málika mi
         taký vďačný pohľad hodila, že ma ten skoro na zem zrútil. A Janko — Janko bol na lepe.
         Švitorivá Málika ho hneď do prúdu otázok zaobalila a ja ako nepotrebný vytiahol som sa
         nepozorovane z radu prechádzajúcich sa Kasanickovských sestier.
   </p>
   <p>
    Malé príčiny — veľké následky. Nezadlho zatým oslovil ma Janko, aby som ho predstavil v
         Kasanickovskom dome, čo som ja urobil. Náš vážny, až mračný Janko „sagam toga commutavit“,
         stal sa mäkkým, vľúdnym hrkútajúcim holúbkom a svojím časom ma oslovil, aby som mu ja,
         vlastne Málike, a jemu Matej Slabey, šiel za svedka. Sobáš bol v evanjelickom kostole (ona
         bola katolíčka) v našej prítomnosti o šiestej rannej, potom nasledovali raňajky a o siedmej
         rozišli sme sa každý po svojom. A zase svojím časom pozval ma Janko za kmotra svojej
         dcéruške Mariške, ktorú som ešte i štepil. Toto milé stvorenie sa po rokoch vydalo v
         Revúcej, aj rozišlo, aj umrelo. Ak sa nemýlim, Francisci stratil v jednom roku, ale
         podistým v krátkom čase, manželku Máliku, svoju matku a dcéru Marišku. Synov mal dvoch,
         Miloša, a Fedora; prvší žije v Amerike, druhý je v Rusku. On chudák, dobrý starý mercún,
         trčí v Turčianskom Sv. Martine.
   </p>
   <p>
    Ja, už podľa svojej letory, ktorá vonkoncom nebola exkluzívnou, bol som tiež takým
         dobrodružstvám vystavený, hoci nie s tým istým výsledkom. Krv nie je voda, i keď bez nej
         nemôže byť a 90 percent jej v sebe obsahuje. Neviem, či len náhodou, ako mladému slobodnému
         lekárovi dostala sa mi chúlostivá povinnosť a či česť liečiť choré, na vydaj súce slečinky.
         Z viacerých takých prípadov pripomenúť chcem len dva, kde černuška a beluška hrali úlohu.
         Beluška bola istá sirota Komorovská, v opatere u istej pani Viktorky. Ináč majetná sirôtka
         mala ľanové vlasy a nebeské oči, a súc veľmi pobožnou, podobala sa ozaj anjelikovi. Ale i
         tento anjelik v ľudskej kožtičke býval navštívený chorobnými neresťami, a mne šťastnému
         pripadla útla úloha vypočúvať jej ponosy a vyskúmať korene, príčiny choroby. Pekná úloha,
         ale ťažká. Tu sa musíš zobrať a vážnym lekárom ostať. Ej, veru! Prítomná stará pani
         Viktorka, pozerajúc na mňa a na zmútenú tvár dievčatka, sa pod nos potmehúdsky usmievala.
         No ostalo to len pri zimnici, ktorá, pravda, tu i tu i mňa pokúšala. — A keď som sa ja ešte
         nedomnieval byť zrelým k ružovému jarmu! Ona po nedlhom čase, pravda, už úplne vyzdravená,
         oddala svoju rúčku akémusi doputovanému Nemcovi, súdobnému úradníkovi.
   </p>
   <p>
    Toto o beluši. Neďaleko môjho bytu v Dolnej ulici, šikmo na náprotivnej strane, bývala
         istá Leitnerka, vdova po cisársko-kráľovskom lesnom, zabitom vo Fučíne v Chorvátsku, kde ho
         v lese zlostní hraničiari zastrelili. Mala i deti. Najstaršia, na vydaj súca dcéra, zvala
         sa Vilma. Mala čierne vlasy a tmavomodré oči a srdce ani pracháreň. Táto Vilmuška často
         chorievala, hoci čo sa sústavy jej tela týka, bola pevná, a ja som často bol povolaný, ba i
         okrem toho volávali ma na obedy. Raz tiež tak ležala Vilma v kŕčoch, ja som sedel pri nej,
         jej matka oddialila sa do kuchyne, bolo ticho. Vtom začne chorá blúzniť, máchajúc pri
         zatvorených očiach rukami v povetrí: „Ach nie, nie, on ma neľúbi.“ Pochopiac hneď stupeň
         horúčky, zavolal som pani matku, kázal som dcére prikladať zimné obklady na hlavu. A keď
         som ju prišiel zase obzrieť, prešlo blúznenie, kŕče, len hodný stupeň omrzlosti sa ešte
         zvýšil.
   </p>
   <p>
    Obznámila sa táto krásotinka s istým mladým lesným, a keď som raz z Brezna prišiel do
         Bystrice a i týchto svojich bývalých klientov navštívil, ona sediac so mnou v záhradke v
         besiedke, tázavo sa ma pýtala, že — nože, či by som ja jej dal radu, aby — aby sa vydala.
         Ja som jej tú otcovskú radu dal, že keď sa jej hodí, že veru áno, lebo dobrú príležitosť
         načim využiť. Potom som ju už viac nevidel, ale som počul, že ešte i potom bola veľmi
         romantická. Keď sa raz so svojím milencom na Dolných hrabliach prechodila a čosi sa s ním
         poharkala, ako bola v tmavých hodvábnych šatách, tak sa hodila do Hrona. Ale tam, kam sa
         hodila, nebolo vody, bola len škaredá šmunta, a tak na nepoznanie doriadenú horko-ťažko
         milenec vytiahol a odviedol domov. Väčšmi si neublížila, no a potom sa šťastlivo zobrali.
   </p>
   <p>
    Hneď roku 1850, v prvý rok svojho prebývania v Banskej Bystrici, predstavený som bol in
         flagranti na radvanskom jarmoku pod šiatrom pánu Markovičovi, pernikárovi, ktorý si ako
         vdovec vzal za manželku Elizabetu Aschnerovú, matku-vdovu môjho bratanca Antona Aschnera —
         Teodora a Mórica — a stal sa jeho otčimom a našou rodinou. Tento kučeravý, tučný,
         krátkohrdlý chlap bol veľmi veselej letory a hneď pri predstavení tam medzi puserlíkmi a
         bábikami sa pýtal, či som ešte slobodný. A na moje dosvedčenie hneď a celkom vážne sa mi
         ponúkol za prostredníka, že on pre mňa peknú, slušnú a i hmotne dobre opatrenú partiu má
         naporúdzi. Ja som vec vonkoncom vážne nebral, ale ako priateľ dobrodružstiev som jeho
         veselú ponuku prijal, že pôjdem s ním do Štiavnice na cestu lásky a šťastia. Pre
         nemiestnosť a krátky čas ďalší rozhovor a bližšia správa o veci boli ponechané na zajtrajší
         deň, deň odcestovania. Včasráno stál veľký plachtový voz pred mojou hospodou, vysadol som
         na veľkú truhlu s medovníkmi. Marcipány, pyšteky, husári, bábky cestou pod nami s voskovými
         sviecami, hviezdami a tomu podobným tovarom hrkotali. Nuž a tu cestou mi môj milý,
         starostlivý dobrodinca vyzradil, koho on má pre mňa na muške. Je to istá poriadna, ináč i
         dobre opatrená slečinka v tichom zákutí, v Opatovciach prebývajúca s matkou vdovou, ktorej
         meno Ninka. Otec jej bol dobrým gazdom, mäsiarom. Toto posiaľ ešte pekne, zvodlivo znelo,
         ale — ale — priložil potom môj dobrodinca utlmeným hlasom na konci dlhej rozprávky: ona je
         už — zverená s banskobystrickým mešťanostom Ránerom, „ale ja neverím, že by zaň išla, len
         keď už bude s ním pred oltárom“. Ja — počujúc, že mne dopriata krásavica je už s druhým
         zasnúbená, jednu nohu som už cez rebrinu spúšťal, ale na jeho tvrdenie, že tá vec nie je
         ešte istá, on že s tým domom stojí vo veľmi priateľskom pomere a že mne, slobodnému
         šuhajovi, svet vždy otvorený stojí, a ja navštíviac s ním tú rodinu slušným spôsobom, ničím
         sa neprehreším, dal som sa nahovoriť, a to tým ľahšie, keď celou tou smiešnou vecou moja
         zvedavosť a obrazotvornosť boli rozdráždené. Zostúpili sme v hostinci a tam môj pytač
         vymyslel nasledujúci postup: vojdeme spolu do izby, kde ma dievčaťu predstaví. On že bokom
         potajme bude pozorovať; keď sa mi dievča zazdá, aby som si nos pošuchal, on že potom s
         matkou bude diplomatizovať.
   </p>
   <p>
    Tak sa stalo. Na hornom konci obce vošli sme do nepatrného malého domčeka; nepatrná
         škrupina, pomyslel som si, ale môže mať znamenité jadro. Ani som sa nemýlil. Bol som
         predstavený dievčaťu pekného vzrastu, milej dobrej tvári. Láskavo sa usmejúc, posadila ma
         vedľa seba. Vyšívala akúsi okrasu. Markovič, sediac pod pecou, čakal na dohovorený znak a
         netrpezlivo rozháňal svojimi krátkymi nôžkami. Stará pani miešala v kuchyni zápražku. Náš
         hovor sa začal s vyšívaním, stadiaľ pretiahol sa na romány, na kury, holuby, teľce, kvety,
         ľan, kapustu. Jej reč bola nenútená a v každom z tých predmetov primeraná — krátky, dobrý
         úsudok. Dojem bol naozaj dobrý, a tak som, utiahnuc hlavu kus nazad, na operadlo vysokého
         stolca, vďačne vyžiadaný znak dal najavo, a aby môj sprisahanec nebol v pochybnosti,
         dokonale som oboma rukami po nose brúsil. Na tento telegram vyskočil Markovič na obe nohy a
         utekal do kuchyne, kde so starou paňou viedli medzi hrncami ďalšie vyjednávanie. My sme pri
         dobrom rozmare príjemne štebotali ďalej, kým nevkročil Markovič, že je už čas na obed.
         Nastalo lúčenie, a veru by som sa ja vďačne, hoci som bol lačný, ešte tam bol zabavil. Ale
         ako mi môj protektor cestou do hostinca vyprával, stará pani bola by vďačne na mňa
         pristala, a bezpochyby i dcéra, keďže jej snúbenec je značne odo mňa starší, ale celá vec
         už priďaleko dospela — už náradie, celú výbavu hotujú. Markovičovi všetko to nebolo dosť,
         tešil seba tým, že on tomu neverí, len keď ich pred oltárom vidí! Naradil mi, aby som ešte
         popoludní ta išiel. Ale ako, keď som sa už odobral? Teda s tou výhovorkou, že som si tam
         ručník zabudol. Šli sme ta a hľadali sme ručník; ona nám ho pomáhala hľadať. Po dlhšom
         hľadaní som ho našiel — v svojom vrecku. Ona sa šelmovsky usmiala, a ja som prosil za
         odpustenie, že je nie div, keď v jej prítomnosti zmysly a celý rozum tratím. Pretože mala
         prácu v hostinci, pošla s nami a ja viedol som ju popod pazuchy dolu. V hostinci jej práve
         sedlár zošíval matrace. Keď som videl tieto hovoriace predmety budúceho jej manželského
         stavu, cítil som veru, že sa tu ťažko dá nazad kerovať. Markovič ich predsa len mohol pred
         oltárom vidieť.
   </p>
   <p>
    Nasledujúcej zimy vo fašiangu zišiel som sa s ňou na bále, ktorý dávala harmanská
         fabrika. Tancoval som s ňou a pýtal som sa jej pri tej príležitosti, či sa cíti šťastlivou.
         Ona mi dôverne a prostosrdečne odvetila, že áno, že je šťastlivá. Táto dobrá, tichá osoba
         porodila syna, ale — úbohá — nezadlho zatým upadla do suchôt a mladá odobrala sa na
         večnosť.
   </p>
   <p>
    Štiavnická evanjelická obec usporiadala v prospech svojho lyceálneho alumnea
    <sup>
     [
     <a class="footnote" href="#ftn.id2598166" name="id2598166">
      427
     </a>
     ]
    </sup>
    bál, na ktorý poslala pozvanie i do Banskej Bystrice. Náš stoličný predstata
         Fr. Trojan vyzval i mňa, a tak sme vedno cestovali na bál, kde sme sa do rána a dosť dobre
         zabávali.
   </p>
   <p>
    Druhý raz, v spoločnosti mnohých druhých, boli sme v Štiavnici na slovenskom divadelnom
         predstavení, ktoré usporiadala manželka pána banského radcu Landerera — pekná, pohyblivá
         pani a priateľka Slovákov. Hlavnú úlohu hrala ona. Návšteva bola hlavne zo samej zvedavosti
         hojná. Po predstavení povolala nás mnohých k sebe na večeru, kde sa potom do rána
         tancovalo. Krátky oddych mali sme u Ormisa,
    <sup>
     [
     <a class="footnote" href="#ftn.id2598207" name="id2598207">
      428
     </a>
     ]
    </sup>
    kde sme na zemi na slame ležali. Pamätám sa, že mojím susedom z jednej strany
         bol Samuel Ormis, z druhej strany bývalý mičinský evanjelický farár Ruttkay.
    <sup>
     [
     <a class="footnote" href="#ftn.id2598232" name="id2598232">
      429
     </a>
     ]
    </sup>
   </p>
   <p>
    Celá Ostrolúckovská rodina bola cisárskemu dvoru verne oddaná, za čo pod revolúciou bola
         vystavená šikanériám a škodám. Gejza Ostrolúcky, oddaný panujúcemu mocnárovi, bol v
         Bystrici označený za okresného sudcu. Bol to človek učený, bohatý a veľmi dobrého srdca,
         ale podivín, skúpy a neporiadny. Jožko Konček, tiež pán brat, ale, pravda, chudobný, ináč
         škrupulózne čistotný a poriadny, zavše dráždil Ostrolúckeho pre jeho nedbanlivosť. Uňho v
         príbytku ležal na náradí prach a z povaly viseli pavučiny, že sa človek zohýnať musel.
         Jožko, u ktorého musela ležať každá zápalka v istom predpísanom smere, hneval sa, keď na
         Ostrolúckom videl neoprášené, nevykefované čierne šaty. Vyčítal mu prosto, že by on,
         totižto Konček, tomu darebákovi hajdúchovi, čo Ostrolúckeho obsluhuje, tie háby na seba dal
         poobliekať a že by ich sám potom palicou dal prášiť.
   </p>
   <p>
    Ostrolúcky bol krátkozraký, ale okuliare nenosil, a tak sa stalo, že raz, príduc na obed
         do Marov, kde sme už okolo stola sedeli, zastavil sa pri istom hrbatom kancelistovi
         Kalinovi s plešivou hlavou, ale opatrenou mohutnou parochňou, a vlezúc mu piatimi prstami
         do nej, s podivením riekol: „Ale aké husté vlasy má tento pán Kalina,“ a zhodil mu parochňu
         do taniera s polievkou. Ostrolúcky sa naľakal, Kalina sa zdesil, a my sme sa pri najlepšej
         vôli nemohli zdržať smiechu. Mne bol priaznivý, a tak ma pár ráz povolal na Ostrú Lúku, ich
         dedičný majetok. V taký čas prišla pre tohto bohatého pána príležitosť z majera za Hronom,
         v susedstve Buče. Bol to náramne veľký senný voz a dva malé robotné kone. Sedlisko — otep
         slamy a jednoduchý pokrovec.
   </p>
   <p>
    Porekadlo hovorí, že dievčatá o ženbychtivých mládencoch do dvadsiateho roku sa
         vyslovujú: „Aký je?“, od dvadsiateho do dvadsiateho piateho roku: „Čím je?“ a od
         dvadsiateho piateho volajú: „Kde je?“ My sme v Banskej Bystrici tiež mali niekoľko
         dievčeniec oddaných slovenskému národu, ale patrili takmer bez rozdielu k tým „kde je?“.
         Prvá vrstva bola kozmopolitická, stredná zväčša meravo maďarónska, ale pri danej
         príležitosti sa tiež láskavo pojednali, ako sme to už skúsili pri Málike Kasanických.
   </p>
   <p>
    Z tej tretej triedy vynikala Hermína Schwartzmannová, ktorá celou dušou usilovala sa byť
         korenistou Slovenkou. Ona bola stálou, vernou slovenskému táboru a mladí šuhajci vďačne sme
         si s ňou robili žarty, čo v tábore druhej triedy prepálených maďarónok pôsobilo veľké
         pohoršenie. Nuž ale „kde je on?“ sa nezjavil, a keď po rokoch videla, že bez prospechu bola
         „národovkyňou“, založila, ako bolo počuť, v Štiavnici dievčenský ústav, kde sa ozlomkrky po
         maďarsky prednášalo. A myslím, že tam, hatená vekovými a politickými okolnosťami, zaľúbené
         slovenské básne už neskladala.
   </p>
   <p>
    Roku 1851, 23. júla, mal biskup Štefan Moyses svoju inštaláciu v rezidencii v Banskej
         Bystrici. Ja som tohto vysokovzdelaného, vznešeného, i svojím zovňajškom impozantného pána
         už mal česť poznať v Chorvátskej v Stubici pri príležitosti rekviem grófa Juraja Oršića.
         Pri veľkej hlučnej hostine som ho i ja oslovil a pozdravil, a to po chorvátsky. Tento
         incidens dotkol sa ho očidivne príjemne a hostia napnuto načúvali. Ale najväčšmi dojala
         moja krátka, ale dôrazná reč jeho komorného, ozrutného Chorváta Metretića. To chlapa tak
         pohlo, že ma vo svojom nadšení, ako som práve pre lepší efekt na stolci stojac rečnil,
         odzadu objal a na chrbát bozkával. Biskup Moyzes bol veľmi pohostinný. Pri svojom častom a
         dlhšom bavení sa v meste dával časté obedy a večierky, ku ktorým hromadne a striedavo
         inteligencia, zvlášť úradníctvo bývalo povolané. Večere odbavovali sa stojačky a podľa vôle
         chladnými jedlami. Pri jednej takej príležitosti, keď sme sa po večeri utiahli do bočnej
         izby, kde sme voľne fajčili a hrali sa v karty, sedel som pri preferansi s Fr. Blahom,
         prísediacim súdu, a fiškálom Matejom Slabeyom. Slabey zvolal: „Vojta!“ a ja sa pýtam: „A
         aká je?“ Od odvetí mi: „Červen!“ A vtom ohlási sa mu za chrbtom milý, dobrušký starček, náš
         slovenský mecenáš Červen:
    <sup>
     [
     <a class="footnote" href="#ftn.id2598390" name="id2598390">
      430
     </a>
     ]
    </sup>
    „Tu som!“ Rozumie sa, že k týmto stolom bývali povolaní dôstojníci
         banskobystrickej posádky, medzi ktorými boli mnohé vtipné, veselé hlavy, najmä z
         viedenského pluku Deutschmeister.
   </p>
   <p>
    Ja som ešte raz mal príležitosť pozdraviť biskupa Moysesa verejne, a to zase po
         chorvátsky, v Brezne, kde ho pri príležitosti birmovky okázale privítali. Prvý raz v
         Stubici v Chorvátskej, druhý pri jeho biskupskej inštalácii v Banskej Bystrici a tretí raz
         v Brezne.
   </p>
   <p>
    A tak plynul čas a ja som bol so svojím skromným osudom vcelku spokojný. Hoci som
         pokladov nenazbieral, na čo som ani príležitosť nemal, vyživil som sa statočne, i svoju
         jednoduchú mládeneckú domácnosť som si zaopatril obstojne. Ale z ohľadu na neisté politické
         položenie svojho stavu, pretože všetky politické úrady boli len dočasné, a z druhej strany
         ako syn bývalého banského úradníka, ktorého všetci bratia pri banských úradoch boli
         zamestnaní a takrečeno teda i mne banský život bol vrodený: zatúžil som i ohľadom
         zabezpečenia svojej úradnej postate za banským lekárskym úradom.
   </p>
   <p>
    Pamätám sa dobre, keď som ako studiosus medicinae
    <sup>
     [
     <a class="footnote" href="#ftn.id2598457" name="id2598457">
      431
     </a>
     ]
    </sup>
    s krčmárskym synom z Voznice (potom býval jeho otec v Žarnovici), juristom
         Ondrejom Kaldrovičom býval spolu na hospode v Pešti, a v našich zlatých vzletných snoch sme
         spomínali, ako nám tu budúcne bude hersky, keď on ako banský fiškál v Štiavnici a ja ako
         banský fyzikus tamže budeme spolu úradovať. A hľa, on odbaviac jus a potom banskú akadémiu,
         post tot et tanta discrimina rerum
    <sup>
     [
     <a class="footnote" href="#ftn.id2598475" name="id2598475">
      432
     </a>
     ]
    </sup>
    stal sa banským radcom, námestníkom hlavného banského grófa, inšpektorom
         hrádockých panstiev (čo ani prijať nechcel) a — krajinským vyslancom. Pravdaže, na
         dosiahnutie toho mu druhí pošliapaní museli za rebrík slúžiť, kým potom mladý ešte, rakom
         žraný, v najskvelejšom rozbehnutí sa z toho vysokého rebríka musel sa skloniť hlboko dolu
         do jamy (3. marca 1871). Ja predsa dostal som sa tiež k banskému kráľovskému ľudu, len s
         tým rozdielom, že v ďalšom postupe mne to škodilo, čo jemu osožilo. No ale dobre tak. Mám
         čisté svedomie, nemám čo obanovať, ostal som verný svojim prirodzeným zásadám, ktoré,
         pravda, nezrovnávajú sa vždy s panujúcou politikou a nebývajú rešpektované. Slúžil som
         verne ľudu a, myslím, tým i krajine — ľudu, z ktorého pochádzam. Ale na tom sa zastavili,
         lebo že to nepatrí k štátnej idei. Akoby v takej idei jednotlivý človek nesmel mať tiež
         svoju ideu?!
   </p>
   <p>
    Roku 1853, 29. marca, bolo mi vystavené grófom Attemsom, dištriktuálnym
         cisársko-kráľovským komisárom v Prešporku,
    <sup>
     [
     <a class="footnote" href="#ftn.id2598521" name="id2598521">
      433
     </a>
     ]
    </sup>
    podpísané veľmi lichotivé poďakovanie zo strany inšpektorátu toho dištriktu
         škôl (istotne prostredníctvom samého pána inšpektora, môjho osobného priaznivca Jozefa
         Kozáčka), že som daroval banskobystrickému gymnáziu rozličné prírodovedecké predmety,
         zväčša z ríše nerastov.
   </p>
   <p>
    Medzitým keď v Brezne ostala uprázdnená stanica cisársko-kráľovského ochodzného
         bansko-lesného lekára, podal som počiatkom r. 1853 na štiavnickú bansko-lesnú správu
         prosbu, opatrenú dobrými svedectvami. Ondrej Kaldrovič, môj priateľ, ktorý v ten čas
         zastupoval podriadenú službu pri banskej súdnej správe v Banskej Štiavnici, mi pilne
         podával správu o postupe mojej veci. Raz som ho tiež osobne navštívil a veľmi kamarátsky ma
         prijal. Bol ženatý a mal početnú rodinu; nazbieralo sa ich postupne — tuším — dvanásť, ak
         nie viac, a okrem jedného chlapca samé dcéry. Banský cisársko-kráľovský dištriktuálny
         fyzikus, bývalý plukovný lekár dr. Schillinger ako odborník zostavil z uchádzajúcich sa
         lekárov terno: na prvé miesto plukovný lekár, na druhé miesto plukovný lekár, na tretie
         miesto propter formam doterajšieho dočasného lekára v Brezne, Ertla. Ja som teda z
         kandidácie úplne vypadol. Banská správa vynechala Ertla, ktorý ani doktorát nemal, a mňa
         kandidovala na tretie miesto. Tu chcem podotknúť, že dr. Franc Schillinger, dištriktuálny
         banský fyzikus, stal sa potom mojím úprimným, verne oddaným priateľom. Ako
         osemdesiatjedenročný umrel na penzii v Banskej Štiavnici. Bol to človek výtečne, všestranne
         vzdelaný a veľmi dobročinný, rodom Štajerčan.
   </p>
   <p>
    Brat Adolf mi už dňa 25. apríla r. 1853 naradovaný písal, že som do Brezna kandidovaný.
         Ako na treťom mieste som, pravda, skvelé výhľady nemal. Ale bratanec, ministerský radca
         Eduard Roeszner mi z Viedne 16. júna zvestoval, že ministerstvo zmenilo kandidáciu, mňa že
         postavilo na prvé miesto a vymenovalo za breznianskeho lekára. Pri tej príležitosti
         pripomenul i príjemnú novinu, že lós otcovej kaucie je vytiahnutý.
   </p>
   <p>
    Ešte nikto netušil výsledok kandidácie, keď som ja už správu o svojom vymenovaní nosil
         vo vačku. A bolo mi komické, keď ma pán bystrický komorský fyzikus, môj budúci šéf dr.
         Alojz Feja, úprimne ľutoval, že podľa štiavnickej kandidácie ja brezniansku stanicu
         obsiahnuť nemôžem. Preto veľké bolo podivenie, keď 7. júla 1853 dekrét pripálil, podľa
         ktorého som predsa bol vymenovaný a na 14. júla povolal ma pán dr. Feja do svojho príbytku
         skladať prísahu — čo som, rozumie sa, urobil. Odchod na moju novú stanicu bol určený na 3.
         augusta r. 1853, aby som si do tých čias mohol porobiť ako úradné tak i súkromné poriadky.
   </p>
   <p>
    Koncom februára 1850 som sa s diplomom dostavil do Banskej Bystrice, v ten istý rok 23.
         júla bol som sprisahaný za stoličného okresného lekára a 14. júla r. 1853 za okresného
         bansko-lesného lekára do Brezna. A tak po troch rokoch lúčil som sa so svojím rodiskom, so
         svojimi priateľmi, s matkou a sestrou Petronelou. S týmito poslednými len na krátky čas,
         kým sa v Brezne usalaším. Svoj skromný úbor som si vozkármi poslal do Brezna a s dobrou
         mysľou a s usporenými dobre vyše sto zlatými km. pustil som sa na novú postať svojho
         života.
   </p>
   <p>
    Obyčajný štajerský vozík, nadobudnutý v Bystrici, viezol ma do Brezna. So mnou viezol sa
         komorský fyzikus dr. Feja, môj predstavený, dobrý, statočný pán, deťmi — zvlášť dcérami —
         hojne opatrený. A tak s pomocou božou a pri dobrej mysli pohli sme sa ráno 3. augusta 1853
         z Banskej Bystrice a prišli sme toho dňa popoludní, aby som v prítomnosti predstaveného dr.
         Feju od pána Ertla, dočasného lekára, prejal službu.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2596338" name="ftn.id2596338">
        408
       </a>
       ]
      </sup>
      <span class="emphasis">
       <em>
        Počas môjho facírovania a špacírovania
       </em>
      </span>
      — slovná hra.
               Facírovať (z lat. vacare) znamená potulovať sa bez roboty, skoro až chodiť po
               žobraní, a nem. spazieren je prechádzať sa („špacírovať“).
     </p>
    </div>
    <div class="footnote">
     <p>
      <sup>
       [
       <a class="para" href="#id2596365" name="ftn.id2596365">
        409
       </a>
       ]
      </sup>
      (lat.) Miestnu obhliadku.
     </p>
    </div>
    <div class="footnote">
     <p>
      <sup>
       [
       <a class="para" href="#id2596374" name="ftn.id2596374">
        410
       </a>
       ]
      </sup>
      <span class="emphasis">
       <em>
        Heureka!
       </em>
      </span>
      (gréc.) — našiel som! (Tak zvolal staroveký veľký
               učenec Archimedes [asi 287 — 212 pred n. l.], keď rozlúštil závažnú vedeckú
               otázku.)
     </p>
    </div>
    <div class="footnote">
     <p>
      <sup>
       [
       <a class="para" href="#id2596399" name="ftn.id2596399">
        411
       </a>
       ]
      </sup>
      (nem.) Teória je sivá, ale prax sa zelená.
     </p>
    </div>
    <div class="footnote">
     <p>
      <sup>
       [
       <a class="para" href="#id2596504" name="ftn.id2596504">
        412
       </a>
       ]
      </sup>
      <span class="emphasis">
       <em>
        Takrečený vatermörder
       </em>
      </span>
      (nem. „otcovrah“) — vysoký, vtedy módny
               mužský tvrdý golier
     </p>
    </div>
    <div class="footnote">
     <p>
      <sup>
       [
       <a class="para" href="#id2596560" name="ftn.id2596560">
        413
       </a>
       ]
      </sup>
      Zábava s hudbou, tancovačka.
     </p>
    </div>
    <div class="footnote">
     <p>
      <sup>
       [
       <a class="para" href="#id2596590" name="ftn.id2596590">
        414
       </a>
       ]
      </sup>
      <span class="emphasis">
       <em>
        Matej Slabey
       </em>
      </span>
      (umrel r. 1879) — slovenský buditeľ, rodom
               Brezňan
     </p>
    </div>
    <div class="footnote">
     <p>
      <sup>
       [
       <a class="para" href="#id2596606" name="ftn.id2596606">
        415
       </a>
       ]
      </sup>
      <span class="emphasis">
       <em>
        Mikuláš Štefan Ferienčík
       </em>
      </span>
      (1825 — 1881) — slovenský spisovateľ
               a žurnalista, rodák zo Zvolena. Umrel v Martine ako redaktor Národných novín.
     </p>
    </div>
    <div class="footnote">
     <p>
      <sup>
       [
       <a class="para" href="#id2596845" name="ftn.id2596845">
        416
       </a>
       ]
      </sup>
      (lat.) Z praxe.
     </p>
    </div>
    <div class="footnote">
     <p>
      <sup>
       [
       <a class="para" href="#id2596898" name="ftn.id2596898">
        417
       </a>
       ]
      </sup>
      (nem.) Pri cisársko-kráľovskom veliteľstve skladíšť.
     </p>
    </div>
    <div class="footnote">
     <p>
      <sup>
       [
       <a class="para" href="#id2596971" name="ftn.id2596971">
        418
       </a>
       ]
      </sup>
      (franc. slov.) Dome chorých, nemocnici.
     </p>
    </div>
    <div class="footnote">
     <p>
      <sup>
       [
       <a class="para" href="#id2597109" name="ftn.id2597109">
        419
       </a>
       ]
      </sup>
      (špan.) Záškodníckej vojny.
     </p>
    </div>
    <div class="footnote">
     <p>
      <sup>
       [
       <a class="para" href="#id2597250" name="ftn.id2597250">
        420
       </a>
       ]
      </sup>
      (nem.) Plechovými prilbami s bodákom navrchu.
     </p>
    </div>
    <div class="footnote">
     <p>
      <sup>
       [
       <a class="para" href="#id2597269" name="ftn.id2597269">
        421
       </a>
       ]
      </sup>
      <span class="emphasis">
       <em>
        Samuel Medvecký
       </em>
      </span>
      (1794 — 1876) — ev. farár vo Zvolenskej
               Slatine, otec spisovateľky Terézie Vansovej
     </p>
    </div>
    <div class="footnote">
     <p>
      <sup>
       [
       <a class="para" href="#id2597375" name="ftn.id2597375">
        422
       </a>
       ]
      </sup>
      (lat.) Predbežné (výsmešné).
     </p>
    </div>
    <div class="footnote">
     <p>
      <sup>
       [
       <a class="para" href="#id2597450" name="ftn.id2597450">
        423
       </a>
       ]
      </sup>
      <span class="emphasis">
       <em>
        Koňa, ktorý bol vlastne sedlový
       </em>
      </span>
      — upotrebovaný na jazdenie,
               takže nebýval priahaný do voza. Práve preto sa tak zle vydarila Zechenterovi a
               Končekovi sanica na tomto koni.
     </p>
    </div>
    <div class="footnote">
     <p>
      <sup>
       [
       <a class="para" href="#id2597623" name="ftn.id2597623">
        424
       </a>
       ]
      </sup>
      <span class="emphasis">
       <em>
        Stoličným kastelánom
       </em>
      </span>
      — správcom župného (stoličného) domu.
               Bola to skôr čestná funkcia.
     </p>
    </div>
    <div class="footnote">
     <p>
      <sup>
       [
       <a class="para" href="#id2597700" name="ftn.id2597700">
        425
       </a>
       ]
      </sup>
      (nem.) Veliteľ mesta.
     </p>
    </div>
    <div class="footnote">
     <p>
      <sup>
       [
       <a class="para" href="#id2597823" name="ftn.id2597823">
        426
       </a>
       ]
      </sup>
      (nem.) Najkrajší muž na Slovensku.
     </p>
    </div>
    <div class="footnote">
     <p>
      <sup>
       [
       <a class="para" href="#id2598166" name="ftn.id2598166">
        427
       </a>
       ]
      </sup>
      <span class="emphasis">
       <em>
        V prospech svojho lyceálneho alumnea
       </em>
      </span>
      — V Banskej Štiavnici
               bolo oddávna evanjelické gymnázium, ktoré od r. 1836 (úradne, s kráľovským povolením
               až od r. 1841) bolo už lýceum (prednášali sa na ňom aj filozofické a právnické
               predmety, čiže vysokoškolské, pravda, až po skončení gymnaziálnych predmetov v užšom
               zmysle). Lýceum malo aj študentskú menzu, vtedy bežne menovanú alumneum
               (lat.).
     </p>
    </div>
    <div class="footnote">
     <p>
      <sup>
       [
       <a class="para" href="#id2598207" name="ftn.id2598207">
        428
       </a>
       ]
      </sup>
      <span class="emphasis">
       <em>
        Samuel Ormis
       </em>
      </span>
      (1824 — 1875) — slovenský buditeľ, pedagóg a
               spisovateľ, vtedy bol učiteľom v donáte (prípravnej triede) na ev. lýceu v Banskej
               Štiavnici. Potom bol ev. farárom v Nižnej Slanej (Gemer) a napokon profesorom a občas
               i riaditeľom ev. slovenského gymnázia v Revúcej, vo svojom rodisku.
     </p>
    </div>
    <div class="footnote">
     <p>
      <sup>
       [
       <a class="para" href="#id2598232" name="ftn.id2598232">
        429
       </a>
       ]
      </sup>
      <span class="emphasis">
       <em>
        Samuel Ruttkay
       </em>
      </span>
      — bol ev. farárom v Hornej Mičinej a potom v
               Čáčove, v Nitrianskej. Neskôr prestúpil na katolíctvo z bližšie nevysvetlených
               pohnútok. Zechenter ho v ďalšom texte charakterizuje ako čudáka.
     </p>
    </div>
    <div class="footnote">
     <p>
      <sup>
       [
       <a class="para" href="#id2598390" name="ftn.id2598390">
        430
       </a>
       ]
      </sup>
      <span class="emphasis">
       <em>
        Tomáš Červen
       </em>
      </span>
      (1793 — 1876) — kat. kňaz, buditeľ, opát a
               kanonik v Banskej Bystrici, bol i pokladníkom starej Matice slovenskej
     </p>
    </div>
    <div class="footnote">
     <p>
      <sup>
       [
       <a class="para" href="#id2598457" name="ftn.id2598457">
        431
       </a>
       ]
      </sup>
      (lat.) Poslucháč lekárstva.
     </p>
    </div>
    <div class="footnote">
     <p>
      <sup>
       [
       <a class="para" href="#id2598475" name="ftn.id2598475">
        432
       </a>
       ]
      </sup>
      (lat.) Po takom veľkom rozlišovaní vecí.
     </p>
    </div>
    <div class="footnote">
     <p>
      <sup>
       [
       <a class="para" href="#id2598521" name="ftn.id2598521">
        433
       </a>
       ]
      </sup>
      <span class="emphasis">
       <em>
        Dištriktuálnym cisársko kráľovským komisárom v Prešporku
       </em>
      </span>
      —
               Uhorsko po r. 1849 bolo zmenšené o Srbskú Vojvodinu (Báčka a civilná časť Banátu),
               Sedmohradsko bolo zase samostatne spravované (absolutizmus neuznal jeho spojenie s
               Uhorskom, vyslovené revolučnými živlami r. 1848). Zmenšené Uhorsko bolo podelené do
               piatich dištriktov (veľkých krajov), a sídlom jedného z nich bol Prešporok (sídlom
               druhého na slovenskom území boli Košice). Komisár bol vtedy náčelníkom dištriktu.
               Starodávna župná samospráva bola zrušená a bola obnovená až r. 1861 po páde
               absolutizmu.
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2598672">
       </a>
       Moja stanica v Brezne od 3. augusta 1853 do 6. mája 1868
      </h2>
     </div>
    </div>
   </div>
   <p>
   </p>
   <p>
   </p>
   <p>
    Príduc teda 3. augusta 1853 do Brezna, prejal som službu od svojho predchodcu, ktorý ma
         ešte potom pár dní rozvážal na svojom jednopražnom vozíku po mne neznámom okrese. Začas,
         kým som si našiel hospodu, uhniezdil som sa u priateľa Janka Čipku, ktorý sa pozdejšie stal
         mojím susedom a kmotrom, a bol som — ak sa nemýlim — asi za deväť dní jeho hosťom.
         Vyrozumel a vycítil som skoro, že mojím príchodom stal sa v jeho domácnosti akýsi prajnejší
         ruch. Jeho ináč v obcovaní milá, príjemná, prívetivá manželka Ema,
    <sup>
     [
     <a class="footnote" href="#ftn.id2598698" name="id2598698">
      434
     </a>
     ]
    </sup>
    dcéra farára, pozdejšie superintendenta, známeho humoristu a výtečníka Jána
         Chalúpku, neznášala sa s prísnou, ale nadmier statočnou, pracovitou svokrou; ani sa k
         tomuto gazdovskému domu prispôsobiť, ani svojmu pravému, až kus ostrému, ale tiež veľmi
         statočnému, usilovnému, charakternému puritánskemu mužovi a odmeraným staroverským, ale
         zdravým meštianskym obyčajom podriadiť nemienila. Z toho povstali už prv roztržky a
         výstupy, o ktorých som ja však nemal ani tušenia. Len po krátkom mojom bavení badal som
         akúsi nechuť, ba potajomný odpor. Ja sprvu netušiac, potom nevšimnúc si toho, bol som vždy
         veselej, neporušenej nálady, a následok toho bol, že sa i môj hostiteľ Janko zohrial, ona,
         i tak osoba veselej letory, tiež tak, a tak disharmónie, ak nejaké ešte boli, pozorovať
         nebolo, a mrzutosť medzi manželmi sa tratila.
   </p>
   <p>
    Medzitým som si najal hospodu a presťahoval som sa do nej. Bola to hospoda priestranná,
         na prvom poschodí na rínku, rátaná už tiež na bývanie s matkou a sestrou. Jednu malú izbu s alkovňou
    <sup>
     [
     <a class="footnote" href="#ftn.id2598756" name="id2598756">
      435
     </a>
     ]
    </sup>
    obývala mestská baba pani Schultheiszka. Ten dom — teraz majetok lesného eráru
         — bol vtedy majetkom Egida Lehotského, prv dlhé roky breznianskeho snemového vyslanca. Asi
         dva-tri roky som tu býval, skadiaľ som sa potom presťahoval na druhú stranu rínku, tiež na
         prvé poschodie, do Salamínovho domu. V tom prvom dome mal som dve veľké izby na ulicu a
         alkoveň, kuchyňu, komoru, pivnicu, stajňu. Na tejto druhej hospode mal som dve izby na
         rínok, kuchyňu, komoru, pivnicu, stajňu a jednu izbičku na schodoch, kde som spával a
         ordinoval.
   </p>
   <p>
    Nastala doba môjho usalašenia a doba rozličných nových starostí. A sem patrí i starosť
         zaopatriť si koňa. Pri vykonávaní úradných ciest som totižto nedostával ani príležitosť,
         ani paušál, ani deputát. Za každú vychádzku som od eráru dostával pod menom „jazdeckého“ 40
         gr. km. na deň, to jest štyridsať grajciarov, a to potom bolo mojou vecou, ako som sa
         dostal na určené miesto. Pretože za štyridsať grajciarov tvrdo bolo sedlového koňa na jeden
         deň najať, bol som prinútený kúpiť si koňa, ktorý by mi každú chvíľu bol k službám
         naporúdzi. Mal som dosť nárady, medziiným mi Lehotský ponúkal svojho koňa, pekné zviera a
         krásne niesol, ale okrem svojho pána druhého na chrbát nepripustil. Keď cudzí naň chcel
         vysadnúť, museli ho držať. Druhý bol chudý, ale tichý — ako povedajú — múdry. Ten prvý sto
         štyridsať zlatých km., tento osemdesiat zlatých. Ten prvý, keď už na ňom sedel, niesol
         pekným vlnistým trapom, ten druhý kus natriasal, ale bol bezpečný. Rozhodol som sa kúpiť
         toho chudšieho, žemľovej farby „husára“ — preto, že bol lacnejší a múdrejší, privoliac i
         menej zbehlému športsmanovi vyliezť na svoj pokorný chrbát. Pre takého jazdca ako ja bol
         dosť dobrým truľkom a pri mnohých kavalkádach
    <sup>
     [
     <a class="footnote" href="#ftn.id2598824" name="id2598824">
      436
     </a>
     ]
    </sup>
    úradných a neúradných ma ešte dosť pokojne vyhegal, i keď za ten čas, čo ma
         nosil, či vo dne či v noci za jeden a tri štvrte roka, som prežil rozmanité sinavé príhody.
   </p>
   <p>
    Tu pár pripomeniem. Ponáhľam sa domov z Čierneho Hronca, kde som nocoval, a večer mal
         byť bál. Ako prejdem prieslopom na Bazovo, zem bola zamrznutá a pokrytá útlym snehovým
         páperom. Kôň vykročil na malé hladké zamrznuté pukasté žrielce, podkovy mal snehom nabité,
         všetky štyri sa mu razom vyšmykli a on ako kosou podťatý padol až temer horeznak. Mne by
         bolo čo len nohu zlomilo, keby som nebol zavčasu vytiahol nohy zo strmeňa. Hodilo ma ani
         hrušku na bok a udrelo ma nešeredne do bedra. Biedne som sa doredikal domov a krívajúc
         išiel som večer v nedobrom rozmare na bál. No ale hudba a tanec lepšie účinkovali ako sám opodeldok,
    <sup>
     [
     <a class="footnote" href="#ftn.id2598867" name="id2598867">
      437
     </a>
     ]
    </sup>
    a do rána bol som rovný ani jedľa. Je to zvláštny druh masírovania, ktorý
         príležitostne odporúčam. Tu mimochodom i to chcem podotknúť ako terapeutickú zvláštnosť,
         ktorú som skúsil najmä pri dievčencoch, že zlostné bolenie zubov, čo druhým liekom ustúpiť
         nechcelo, po niekoľkých túrach veselého valčíka alebo čardáša rapídne prestávalo.
   </p>
   <p>
    Raz som jazdil na Polhoru — rectius
    <sup>
     [
     <a class="footnote" href="#ftn.id2598898" name="id2598898">
      438
     </a>
     ]
    </sup>
    na michalovskú mašu pri Polhore, a na Prdliačke nechcel mi môj husár preskočiť
         malý, a dosť hlboký jarček. Musel som zosadnúť a za opraty ho previesť na druhú stranu. Ako
         tam zase vkladám nohu do strmeňa, chtiac sa vyhodiť, hladká podošva sa mi vyšmykla a strmeň
         uderil ma citeľne na podočnú kosť. Robil som si vodné obklady a jazdil som ďalej. Na
         Michalovej u predstaveného maší, pána Ulepiča, bolo viac panstva, jeho ženina rodina z
         Haliče. Vstúpiaceho privítali ma divnými posunkami, ukazujúc prstami na moju tvár. Ja
         začudovaný nad týmto neobyčajným úkazom, pozriem sa do zrkadla, a tu ešte len videl som
         príčinu toho obdivu: koža vôkol oka bola mi osinelá a v hrdej šľachtickej spoločnosti bol
         som ozaj ako strašidlo. — Tak sa mi tiež prihodilo, keď som po nocľahu na Beňuši s tamojším
         bývalým lesným Gustávom Raiszom jazdil ráno do mesta. Na Bujakove pripojil sa k nám
         priateľ, pokladník železného podhradského samokovu. Všetci traja sme jazdili. V noci pršal
         dážď, cesta bola mláčna, blativá. V jazde trapom pri breznianskej mlynskej hati popustil
         obom koňom — mne a Raiszovi — popruh. Sedlo sa zvrtlo a my obaja sme zleteli do mláky, až
         to veselo čľaplo. Kone utekali do mesta. Pokladník Viliam Scholtz popchol za nimi, ale ich
         už len v meste mohol pristaviť. My dvaja museli sme so sedlami na pleciach, na nepoznanie
         zablatení, pešo za nimi až do mesta. A keby ten môj husár nebol taký múdry býval, čože by
         už potom so mnou bolo bývalo? Bolo ešte viac takých prípadov, ale ich opis by bol únavný.
   </p>
   <p>
    Ale nie je dosť koňa mať, musel som sa zaopatriť senom, slamou, ovsom, musel som mať
         sedlo, remene, pokrovce atď. — však sa pri koňoch veľa všakových remeselníkov živí. A ani
         toho nie dosť, musel som si zaopatriť chlapca, čo mi riadil koňa. Toho som platil a choval,
         a aby to malo aké-také príjemné líce, dal som šuhajkovi ušiť primerané háby. A tu mi vhod
         prišli šaty honvéda, čo som mu v zime r. 1849 pomohol na nohy. Dal som z nich zhotoviť
         parádny kroj, hnedú atilu
    <sup>
     [
     <a class="footnote" href="#ftn.id2598951" name="id2598951">
      439
     </a>
     ]
    </sup>
    s červenými šnúrami, modré nohavice tak isto s červeným pásom, a malý široký
         klobúčik. A to bol môj kočiš, sluha, komorník v jednej osobe.
   </p>
   <p>
    Na chrbte opísaného môjho „husára“ vynášal som sa po ďalekom, širokom mojom okrese, k
         čomu, rozumie sa, kúpil som si ešte ostrohy, široké, hojne remeňom obšité nohavice a knutu.
         Keď k tomu ešte pripočítame tmavosivý, do kolesa strihaný kepeň a mňa v tom obleku na
         husárovi, môže si ma každý ako Dona Quijota ľahko predstaviť. Úloha to bola dosť ľahká, keď
         sa mi ona i priam ako nová spočiatku zazdala, no pozdejšie, vo dne v noci jazdiacemu,
         zvlášť v zime, v planých chvíľach, dosť ťažko mi padla.
   </p>
   <p>
    Ochodza bola veľká a v nej mnoho obcí, rozložených v troch hlavných smeroch. Jeden smer
         ťahal sa pozdĺž Hrona hore, druhý Rohožnou breznianskymi poľami a sčiastky pozdĺž potoka
         Rohožná, tretí popri Čiernom Hronci. Tieto tri smery tiahli sa takmer paralelne od Brezna
         na východ. Prvý sa končil Bacúchom na hranici liptovsko-gemerskej, druhý Polhorou na
         hranici gemerskej, tretí Dobročou a Sihlou na hranici gemerskej a novohradskej. Obce, ktoré
         boli — čo sa kráľovských robotníkov týkalo — pod mojou lekárskou opaterou, boli: Brezno ako
         sídlo, privátne železodielne Bujakovo (ale vždy opatrené kráľovským lekárom), potom
         kráľovskými rubármi obývané: Fílipov, Gašperová, Beňuš — s lesným úradníkom — Pôbišovo
         (oproti za Hronom), Braväcô, Srnkov, Podholie a Bacúch (tieto už od Brezna dva a pol míle
         vzdialené). Tieto obce neležali pravidelne na brehu Hrona alebo v jednej čiare, ale boli
         bližšie-ďalej, napríklad Braväcô, Srnkov, Podholie a Bacúch v bočných dolinkách, alebo
         rozmetané po kopcoch. Druhý smer Brezno — Polhora obsahoval železnú mašu Michalovú, obývanú
         mašiarmi a baníkmi, potom úradníctvom mašiarskym a lesným; na Polhore bývalo veľmi málo
         kráľovských robotníkov. Vzdialenosť z Brezna činila dve míle. Tretí smer bol najdôležitejší
         a s najviac obcami. Prechodilo sa tu južne cez kopec Bazovo do Čiernohronskej doliny. Prvá
         obec bola Krám s bydliskom lesného (potom nadlesného), vbok toho na juh v ukrytých dolinách
         Medveďov a ďalej vbok toho, pánubohu za chrbtom, Krškov, z ktorých väčšina obyvateľov okrem
         lesa, svojej domácnosti a tu i tu balockého kostola málo čo znala z božieho sveta. Ja som
         tam v čase svojho úradovania zriedka bol, lebo tí ľudkovia nechceli a nevedeli byť chorí, a
         keď som ta predsa na koni pripálil, deti utekali do lesa a schovávali sa pod čečinu a pod
         kríky. Potom nasledovali na hŕbe pri vode: Závodie, Vydrovo a Balog — tento so školou,
         farou a kostolom. Ďalej pri potoku Jánošovka, Pustô a najväčšia medzi nimi obec Dobroč,
         vľavo od týchto obcí na kopci Fajtov s podlesným, a Komov. Od Balogu strminou, potom
         hrebeňom dlhých vrchov medzi čírymi lesmi vedie osiralá cesta asi dve hodiny na sklenú
         hutu, rečenú Sihla, kde tiež dvaja kráľovskí podlesní a niekoľko rubárov a uhliarov bývalo.
         Keď som mal prejsť Čierny Hronec a ešte i Sihlu navštíviť, tak som sa pohol okolo poludnia
         z Brezna a na tretí deň popoludní som sa navrátil. Pri epidémiách to ešte horšie bolo.
         Vzdialenosť z Brezna na Dobroč činila okolo troch míľ, na Sihlu viac ako štyri míle, ale
         keď k tomu beriem, že pri tých sem-tam rozmetaných obciach, aby ďalej mohol postúpiť, som
         sa zase na uzol ciest musel navrátiť, tak tá vzdialenosť oveľa viac vynášala, akoby som
         rovnou čiarou cestu bol mohol naraziť.
   </p>
   <p>
    Osobníctvo, podriadené mojej lekárskej opatere, točilo sa číslom okolo tisíc päťsto
         robotníkov v dvadsiatich štyroch obciach a niekoľkých medzi lesmi široko-ďaleko vystavaných
         horárskych pustatín, napríklad Zákľuky nad Sihlou a Kamenistým, Klimentka pod Sihlou a tiež
         hneď pri Kamenistom, na Sedmáku nad Kysucou atď. Taktiež povinen som bol bdieť nad zdravím
         im prislúchajúcej rodiny, i keď rodinní príslušníci nárokov na liek zdarma nemali, ale
         zdarma ich liečiť bol som povinen. Z tohto vidno, že to úloha nebola ľahká, a vykonať sa
         dala len pri dobrej vôli a pevnom zdraví, spojenom s vytrvalosťou. Koľký počet ľudu to
         mohol byť, zovrubne nemôžem udať, ale nepreháňam azda, keď ho cením na šesť-osemtisíc.
   </p>
   <p>
    A tento veľký, roztiahnutý okres spravoval som sám, sám jediný bez pomocníka. Až potom,
         keď som bol preložený do Kremnice (r. 1868), moji nástupcovia dostali pomocníka, dohliadača
         chorých, ako ho štiavnickí baníci volajú — špióna. Teraz, ako mi povedal (r. 1900) dr.
         Terray, sú na tom priestore dvaja lekári s dohliadačmi, hoci sa počet robotníkov
         nerozmnožil, ba správnejšie môže sa povedať, že sa ich počet umenšil a myslím, že ich
         nároky na lekára, to jest jeho pomoc, sa nezmenili a tie isté ostali. O koľko pohodlnejší
         život môžu viesť patriční páni lekári, a pomerne omoc výnosnejšie sú dôchodky, ako za
         mojich čias boli.
   </p>
   <p>
    Jeden z tých lekárov býva — tak ako za mojich čias — v Brezne, ten druhý kdesi na
         Čiernom Hronci, tuším na Balogu, a tomuto sú pridelené černohronské handle (tak volajú
         drevotárske obce), kdežto tie druhé dva smery pripadajú breznianskemu lekárovi. Asi po
         deviatich dlhých rokoch, keď bystrický fyzikát účinkovaním fyzikusa dr. V. Toelga bol
         preložený do Hronca, čiernohronské handle boli pridelené hrončianskemu fyzikusovi.
         Podbrezová s okolím sa dostala pod nového kráľovského okresného lekára (dr. Salavu).
         Namiesto Čierneho Hronca pridelili mi obec Valaskú, potom Bystrú, kde takmer výlučne bývali
         železodielnickí robotníci, potom Mýto a Jarabú: Nižnú, Strednú a Vyšnú — sídlo baníkov pod
         samou Čertovicou. Áno, asi cez tri roky pridali mi za Čertovicou pod Ďumbierom Vyšnú,
         Strednú a Nižnú Bocu a Malužinú v Liptove, kde bývali baníci, ale po zaniknutí baní
         pracovali v železodielňach v Podbrezovej a Hronci. Kto toto číta, ľahko uzná, že som mal za
         tých pätnásť rokov svojej tamojšej služby ozaj pohyblivý život. Do Banskej Bystrice mi
         istotne pohodlnejšie padlo sa viezť, ako sem touto cestou do Liptova; jeden deň som sa z
         tejto vychádzky nemohol domov vrátiť. A čo ešte v zime? Jarabá nemala záprahov — ani koní
         ani volov, keď teda snehy padli, a k tomu ešte záveje, musel som príležitosť nechať na Mýte
         a tak stadiaľ cez Mlynnú dolinu pod Ďumbierom, Singotami
    <sup>
     [
     <a class="footnote" href="#ftn.id2599154" name="id2599154">
      440
     </a>
     ]
    </sup>
    (Segengottes), Trojicou a hore dolinou jachal som pešo do Jarabej. Baníci
         robili v baniach roztratene po vrchoch a holiach. Šli ta v pondelok, nazad sa vrátili v
         piatok večer, a tak zriedka čo len chodník bol vyrobený zapustenou cestou. Z Jarabej na
         Bocu Čertovicou sám kráčať som si netrúfal, tam totižto zvlášť na hranici
         liptovsko-zvolenskej sprava v blízkosti Beňušskej hole bývali strašné chujavice, hnané z
         temena Ďumbiera, a neprešiel takmer ani rok, žeby jedného-druhého, ba i viac cestovateľov
         nebolo naraz zasypalo. Preto som si brával jedného-dvoch chlapov na prechod cez Čertovicu.
         Nebyť nebezpečia, bola to vychádzka krásna, velikánska. Keď človek vyznojený a zadychčaný
         vystúpil na prieslop, tam hneď zo severnej strany Liptova nakukol na teba Kriváň, Baran,
         Roháč a tomu podobní šuhajci. Pravdu má Schiller: „Auf den Bergen thront die Freiheit“,
    <sup>
     [
     <a class="footnote" href="#ftn.id2599196" name="id2599196">
      441
     </a>
     ]
    </sup>
    ale tvrdo prichodí si ju nadobudnúť. A tento kus zeme bol podriadený mojej
         lekárskej berle. Veruže sa mi ani veľkomestský lekár nevyrovnal. A či to pešo, či na koni,
         a či na voze, a či v zime, či v lete, vo dne v noci, v daždi, prachu, snehu, či v suchom
         tichom čase, vo vetre, búrkach, hrmaviciach; a čím planšie chvíle, tým viac bolo chorých, a
         bez pomocníka a bez nemocnice, len na seba samého a dobrého boha odkázaný! A keď to už v
         pravidelnom behu chorôb tak tvrdo išlo, čože povedať, keď sa zavalili na ľudstvo čle (tak
         volajú epidémie)?!
   </p>
   <p>
    Podľa udanej správy veľká väčšina mne pridelených kráľovských robotníkov boli lesní
         robotníci, drevorubári, takzvaní handelčania, ľudia v každom ohľade pôvodní, hodní
         pozornosti. Handelčania, osadení hore Hronom od Brezna, vlastne vyše Bujakova, sú pôvodní
         Slováci, ale vyskytnú sa medzi nimi i nemecké mená, alebo mená vlastne slovenské, no
         poukazujúce na nemecký pôvod, napríklad Nemčokovci (na Braväcom), potom sú teda čisto
         nemecké, napríklad Anxt, Zittenberg atď. Títo sa prisťahovali pozdejšie z Čierneho Hronca,
         alebo vtedy v 17. storočí, keď sa povolaní rubári z Bavorskej, Tirolska a Štajerska jedno
         za druhým prirojili. Títo prišelci sa však úplne, okrem mien, až na nepoznanie
         poslovenčili. Kroj, reč, mravy, zvyky, ba i typy nemecké potratili, a napodiv všetko ich so
         sebou donesené národné nemectvo zatopilo sa v hlbokom, všetko troviacom slovenskom mori.
         Mnohí potratili i svoje nemecké mená a prijali nové, slovenské priezviská, ktoré sa im
         teraz už prilepili ako správne rodinné mená. Nemecké, ktoré sa ešte zachovali, sú napríklad
         Stulajtiar (Stuhlraiter), Daubner, Dekret. Horehronskí rubári až po Bacúch (ostatnú
         rubársku obec) boli pred 17. storočím tam osadení baníci, ako to stopy baníctva napríklad
         vyše Podholia ukazujú, taktiež hálne v samej obci Bacúch z bývalých tamojších železných
         dielní, keď dorobené železo po biednych cestách po svete rozvážali na vrchových koňoch.
         Vyše Bacúcha, hodne vyše znamenitej kyslej vody, tam pod Plieškami a pod Špitálskou, som
         mnoho ráz stál pri ozrutnej hálni na doline v Hutkách. Táto hálňa pozostávala z trosák, a
         to medených, a v okolí týchto prastarých trosák našiel som niekoľko kúskov vymytého
         malachitu, tohoto už Egypťanom známeho a nimi váženého kovu. Táto obec, ležiaca blízo
         Liptovskej, ale na samej gemerskej hranici od hradskej cesty asi na pol hodiny, už v 13.
         storočí istotne ako banícka jestvovala a bola majetkom zvolenského župana — comitis de
         Zulum. Zvláštne je pomenovanie istého vrchu už na gemerskej strane za vodou, na okraji
         vápenistých útvarov, očividne porýpaného baníkmi: Špitálska. Tak sa menuje vrch, a vlastne
         tak sa menovala baňa pri Jarabej pod Ďumbierom, a tak sa menuje podnes oddiel baníctva Spitalergrund
    <sup>
     [
     <a class="footnote" href="#ftn.id2599299" name="id2599299">
      442
     </a>
     ]
    </sup>
    pri Štiavnici. Podľa dopočutia to boli bane, vedené v prospech neduživých,
         slabých, starých, vôbec práceneschopných baníkov, teda pre špitál, pro hospitali založené.
         Táto krásna obyčaj podporovať svojich biednych blížnych nevzťahovala sa jedine na chorých
         chudobných, ale aj na cestujúcich, napríklad do Palestíny, keďže v tých dávnych časiech
         cestovanie bolo tvrdé, nepohodlné, a to tým viac, lebo hostince zriedka jestvovali, a to
         najviac len po väčších mestách. A tak tieto dobrodincami udržiavané hospitia slúžili i
         cestujúcim za prítulok ako Turkom ich bazáre, kde oni popri odpočinku podľa možnosti boli
         zaopatrení i jedlom. I Kremnica má podnes stavisko, kostol a mnohé nepohnuteľnosti a
         kapitály a vydržiava niekoľko starých žien prítulkom a živnosťou. A to sa tiež datuje už
         aspoň od šesťsto rokov, a tiež pod menom Špitál.
   </p>
   <p>
    Keď sa už pri Bacúchu bavím, nechcem pominúť i znamenitú kyslú vodu, za dvadsaťštyri
         hodín vydávajúcu asi toľko hektolitrov. Je pri nej i malý kúpeľ s dvoma vaňami. Pre skúpy
         prítok tejto znamenitej vody sa vaňové kúpele chystajú len poriadku. V nedeľu a vo sviatok
         vyčerpá vodu húfne dochodiaci okolitý ľud až po samé dno dva kadluby. Keď človek dúškom
         hodný pohár vychlipne, nuž voda reže na jazyk a oči slzami zabehnú. Ona občerství, ale viac
         pitá, zapeká. Večer na prázdny žalúdok asi za sklenicu pitá, pôsobí v noci práve tak ako
         nevykysnuté pivo. Pochádza to z veľkého množstva vyvinutého slobodného uhlíka, ktorý sa
         vyvinuje celou cestou krvobehu a potom ešte v mechúri. Pretože občerství a zapeká, veľmi
         dobre účinkuje pri slabých na črevá, behačkou trápených, pri bledej nemoci, ale zle slúži
         plnokrvným, alebo práve na srdce chorým. Voda zohrievaná na kúpeľ vyparením stráca uhlík,
         ostane železo, hrdza, a tá na žlto farbí bielizeň. K tomu čisté povetrie, svieži prievan
         dolinou, hučiaci poskakujúci potok, krásne okolité lesy a pitie tejto vody netušene
         napomáhajú trovenie žalúdka. Vzdialenosť kyslej vody od Bacúcha je asi na dobrú
         štvrťhodinu. Dopočul som, že v novších časiech utvoriac pri Kyslej tajch na plavenie dreva,
    <sup>
     [
     <a class="footnote" href="#ftn.id2599371" name="id2599371">
      443
     </a>
     ]
    </sup>
    spätili potok, a týmto povýšením sladkej vody ona kdesi prenikla do prameňov
         minerálnej vody a ju — na jej úkor — značne rozriedila.
   </p>
   <p>
    Bacúch patril ako fília pod beňušskú farnosť a kostol. O niekoľko rokov môjho úradovania
         si Bacúšania vystavili kostolík; pri zháňaní peňazí som im bol na pomoci i ja. Najmä mojím
         pričinením nazbieralo sa niečo vyše sedemdesiat zlatých na oltárny obraz. Ja som chcel, aby
         to bol sv. Cyril a Metod, ale oni chceli mať svojho rubárskeho patróna, sv. Jozefa. Ja som
         s týmto cieľom odkreslil Bacúch a jeho okolie, ako tam drevotári rúbajú a spúšťajú strminou
         kláty. A tak teda sv. Jozef stojí so svojimi tesárskymi parhámami na oblaku a pod ním
         vidieť Bacúch a rubárov pracujúcich okolo dreva.
   </p>
   <p>
    Keď som sa takto oddialil z riadneho časového vývinu dejov, navrátim sa zase na začiatok
         svojho účinkovania v Brezne. Porovnávajúc svoje predošlé stoličné lekárske položenie s
         terajším komorským, tamto — keď na istotu tohto postavenia nehľadíme — bolo výnosnejšie a
         pohodlnejšie ako toto. Tam som mal tristo zlatých pláce a pri dosť častých vychádzkach i
         diéty. Tuto moja pláca činila stopäťdesiat zl. km. na rok, z bratskej deväťdesiatdva zl.
         päťdesiatštyri gr., na koňa len v časiech jazdenia štyridsať gr. a diéty — tuším —
         šesťdesiat gr. km. (takrečený Kramzährung).
    <sup>
     [
     <a class="footnote" href="#ftn.id2599439" name="id2599439">
      444
     </a>
     ]
    </sup>
    Okrem toho dostával som deservity, to jest isté odmeny podľa starej taxy
         ránhojičských činov, obzrenia, zaviazania, preväzovania rán (za menšiu ranu sedem gr. km.),
         za banky, pustenie žily, ťahanie zubov pár grajciarov taxy atď. (Najväčšia operácia caesarotomia,
    <sup>
     [
     <a class="footnote" href="#ftn.id2599456" name="id2599456">
      445
     </a>
     ]
    </sup>
    ktorá sa mi nikdy neprihodila, bola taxovaná deväť zl. km., a toto bola
         najvyššia cena všetkého.) Krem toho dostával som od takrečených invalidov-rubárov od
         každého zarobeného zlatého tri štvrte gr. km., čo do roka vynieslo — raz viac, raz menej —
         asi sto päťdesiat zl. Bratská pokladnica železodielne v Bujakove platila mi ročite sto zl.
         km. Táto železodielňa bola majetkom súkromníkov domu Podhradských v Spiši.
   </p>
   <p>
    V mojej ochodzi boli fary: v Brezne dve — jedna katolícka, jedna evanjelická, na Beňuši
         katolícka, i na Polhore, Balogu; Sihla patrila na Lom, do Gemera Rožňavskej diecézy — teda
         dohromady šesť farností. Keď mi Čierny Hronec so Sihlou odpadli, miesto týchto dvoch
         farností dostal som na Valaskej farnosť katolícku a na Mýte evanjelickú, a keď som
         opatroval začas i tri Boce, pripadla mi aj evanjelická farnosť tamže, teda spolu sedem
         farností.
   </p>
   <p>
    Pamätná je fara balocká tým, že prechováva veľmi vzácnu etnograficko-historickú knihu
    <span class="emphasis">
     <em>
      Historia domus parochiae Balogiensis
     </em>
    </span>
    ,
    <sup>
     [
     <a class="footnote" href="#ftn.id2599499" name="id2599499">
      446
     </a>
     ]
    </sup>
    hlavne pre čiastku písanú počiatkom 19. storočia, kde sa neobyčajne pekne
         opisujú zvyky, dialógy rýdzeho pôvodného ľudu, kraj a všetko, čo sa hýbe a nehýbe, s
         osobitným úvodom o historickom vývine Slovanstva a Slovenstva, čo na ten čas a tak dôkladne
         písané, je obdivuhodné. Zakaždým, keď sa táto kniha dostane do rúk interesovaných znalcov,
         s veľkým záujmom ju čítajú.
   </p>
   <p>
    Ale okrem tejto zaujímavej knihy nachodila sa tu pripomenutiahodná osobnosť, farár Jozef
         Kúdelka, vyznamenavší sa pohostinstvom, dobrosrdečnosťou a vtipom, rozmarom na ďaleko
         široko známy. On sa už pred rokmi pominul, ale veselé anekdoty o ňom ešte nezamĺkli, a
         podistým ešte dlho nezaniknú. Pre rozsiahle obce bol som prinútený, pretože tam hostinca
         naskrz nebolo, prijať pohostinstvo pána farárovo, u neho často obedovať i nocovať, a to
         boli milé časy. Vďačne dal, čo mal; ale najlepšie mi chutili jeho rýdze vtipy a žarty. Tu
         niektoré z nich napospas.
   </p>
   <p>
    On, Jožko, vonkoncom nebol priateľom etikety a vybraných rečí, ale čo mal na jazyku, to
         bez obálky vykotúlil. Keď už koho zvláštnou náklonnosťou chcel vyznačiť, čím som sa ja
         mohol chváliť, toho poctil maznavým menom „lajdák“. Kuchárku mal starú Moravanku Terezel,
         ale on ju volal „Der Esel“;
    <sup>
     [
     <a class="footnote" href="#ftn.id2599557" name="id2599557">
      447
     </a>
     ]
    </sup>
    kočiša mal dlhší čas „Andresel“, a toho pokrstil na „Anderesel“.
    <sup>
     [
     <a class="footnote" href="#ftn.id2599566" name="id2599566">
      448
     </a>
     ]
    </sup>
    Bol veľkým milovníkom vína a stránil sa vody, hoci tam z ruly znamenitá
         prúdila. Keď raz pri stole cudzí pán sa zmienil o dobrote tej vody, farár odvetil pokojne,
         že on veru nevie, aká je, lebo za trinásť rokov, ako tu úraduje, ju ešte nepil, keďže je
         tej mienky, že vodu len teľce pijú a po nej klufty (drevo, štiepance) plavia. Ba takým bol
         odporcom vody, že keď som mu raz v neduživosti predpísal piť horkú vodu, on i tú píjaval
         miešanú s vínom. Keď raz na Ondreja, na výročitý trh, u mňa v Brezne boli prítomní moji
         okolití známi ako hostia v plnom počte a lesný Imro Harzer nalievajúc víno farárovi,
         hrajúcemu sa v karty, sa ho opýtal, či s vodou rozkáže, odvetil v tú chvíľu a bez
         rozmýšľania: „Áno — ale vodu doma piť budem“. Pravda, nepil ju ani doma. Bez otázky, že pri
         takom pokračovaní víno ho dokonale ovládlo, ale nie tak na pamäti, len telo mu akosi
         onemotornelo a nohami zapletal.
   </p>
   <p>
    Keď sa už potom popoludní poberal na trh, „lajdáci“ mu napchali za pás karát. Vyjdúc do
         pitvora, volal kočiša. Po dlhom volaní „Anderesel“ motal sa hore-dolu schodmi, ale statočne
         ochmelený, a tu keď ho pán farár videl v takom klátivom stave, zavolá otcovsky ho karhajúc:
         „Sviniar, či si nemohol aspoň ty triezvym ostať, keď ti je gazda opitý?“
   </p>
   <p>
    Raz v zimnej dobe bol kdesi v Brezne na návšteve, povedzme, že na fare, kde si už
         založil dokonalý základ vínom, ako to už každý z jeho sviežo červeného nosa mohol vyčítať;
         ale zašiel ešte do Jesenských na dolevok. Účinok toho bol, že vracajúci sa večer domov pán
         i kočiš, ktorý pri dolievaní tiež posledným nebol — zaspali. Ako dlho to trvalo, síce tak
         akurátne nevedeli, ale že to dlho trvať mohlo, súdili z toho, že už ráno svitalo. Kone
         stáli a za nimi nahnojená hodná hŕba. A našli sa v neznámom poli, na nevyrobenej ceste, kde
         okrem koľají, urobených za nimi ich sánkami, druhých vídať nebolo. Museli sa obrátiť a tou
         istou cestou ťahať nazad, kým sa dostali na pravú cestu.
   </p>
   <p>
    Ako už pohostinný bol a vďačne každého u seba ubytoval, tak prijal do hospody žida
         drevokupca, istého Weisza, ktorý v mene Milcha od eráru drevo prijímal. „Jakubko,“ povedal
         mu farár, „ja vám vďačne dám nocľah, len ma nezarežte.“ — Stalo sa, že raz vedno uňho tento
         žid a františkánsky kveštujúci fráter nocovali. Farár žartoval s ťarbavým frátrom,
         upomínajúc ho, aby sa mal na pozore, pretože vraj židia rituálne vraždia kresťanov. Tu v
         noci pribehne do farárovej spálne nastráchaný fráter, že mu je Jakub veľmi podozrivý, že sa
         veľmi chemrí a stene. A to bolo farárovi na gaudium.
    <sup>
     [
     <a class="footnote" href="#ftn.id2599676" name="id2599676">
      449
     </a>
     ]
    </sup>
    Jakubko totižto bol deň predtým popil veľa kyslej žinčice, čo mu zapríčinilo
         veľkú hnačku, a to boli tie františkánom označené nebezpečné pohyby.
   </p>
   <p>
    Kúdelka dostal veľmi pobožného, ale vedno i veľkého podivína kaplána, Gramantíka. Bol
         prv honvédom, a úplne sa zdržiaval mäsa — nejedol ho, len omáčku z neho. Farár, zapichnúc
         vidličku do mäsa, mu to popod nos pretiahol: „Zavoňať smiete, ale jesť nie.“ A keď som sa
         pýtal, prečo to tak, nuž mi Jožko vysvetlil, že to robí z pokánia, lebo ako honvédsky
         delostrelec jedným výstrelom dela naraz jedenástich vojakov zastrelil. Náhodou som tam
         nocoval, keď kaplána doviedol jeho otec. Pred večerom hrali sme sa v karty, ja, starý
         Gramantík a farár, ktorý sa veľmi rád v karty hrával; a hrali sme preferans. Kaplán stál
         opodiaľ, hľadel mi do karát a radil mi, z čoho som mohol súdiť, že je v tej hre znamenite
         zbehlý. Pozorujúc to farár, poznamenal, prečo taký výtečný kartár nesadne a nehrá. Kaplán
         vážne odpovedal: „Ja som neprišiel sem v karty hrať, ale božie slovo rozširovať.“ Farár
         mrdol nosom: „Ja stačím oboje.“
   </p>
   <p>
    Prv ako sme líhali a kaplán už bol do svojej izbičky na dvore odišiel, kukol farár oknom
         na osvietené obloky kaplánky: „Aha, váš syn má ešte svetlo — bojí sa, lebo dávno tu umretý
         farár máce, chodí s hlavou na knihe uloženou po dvore hore-dolu.“ Starý Gramantík odpovie:
         „Nie, prosím, môj syn sa nebojí mátoh, ale sa modlí breviár.“ A farár: „Nože no, keď taký
         starý bude ako ja, nebude sa breviár modliť.“ — Zdeseno zazrel starík na farára, mysliac si
         iste, k akému bezbožnému farárovi sa dostal jeho synček. A predsa i farár i kaplán boli
         dobrí, statoční ľudia. Pri príležitosti zakáľania a s tým spojenej veselej zábavy u
         nadlesného Markusa na Kráme farár v dobrej vôli všakové poplietol a smiechu bolo nadostač.
         Tu kaplán, posiaľ tichý, utiahnutý, ozve sa spoza húfne obsadeného stola: „Pán farár,
         zabúdate, že za každé daromné slovo zodpovedný budete pánubohu.“ Zatíchnuc všetci, upreli
         sme oči na farára. On ani nemrdnúc tvárou, odpovie bez rozmýšľania, flegmaticky: „Keby
         pánboh taký blázon bol, ako ste vy.“ Rozumie sa, že nasledoval všeobecný smiech; ale dobrý
         pomer nebol zakalený.
   </p>
   <p>
    Keď na farskom dvore stavali novú chyžku pre kaplána, „kaplánka“ rečenú, pýtal sa farára
         kráľovský lesný majster, kam majú byť obrátené obloky, či na dvor. - „Obráťte ich
         kamkoľvek,“ — odpovedal — „len do dvora nie; tam by ma videl kaplán do pivnice chodiť, a
         dostal by chuť na víno.“
   </p>
   <p>
    V daždivom, špatnom decembri došiel som unavený večer na faru. Bolo to v piatok, a
         predsa výlučne pre mňa stála na tanieri akási čierna, neveľmi lákavá pečienka. Lačný začal
         som hrýzť. Kaplán hnevlivým okom zazeral na mňa. Bola to akási divná chuť tej pečienky.
         Dozvedám sa farára, čo to bol za vtáka. „Chriašteľ,“ odpovedá on, „zastrelil ho dnes na
         krove svinského chlieva môj brat (mlynár).“ — Hm, v decembri chriašteľ? A chriašteľ na
         krove? To mi už bolo viac ako podozrivé. Keď videl farár, že nedôverčivý prestal som žuvať,
         chcejúc ma presvedčiť, vstal od stola a doniesol mi krídlo a dlhý tmavočierny chvost
         domnelého chriašteľa. Tmavá čierna lesklá farba a dlhý chvost, a hneď mi blyslo rozumom:
         „Ach, hrmen bohov, nuž však je to havran!“ A farár cele nevinne na to: „A veru možno, lebo
         toť bratovi pred pár dňami žriebä zdochlo!“
   </p>
   <p>
    Ako rečené, bol výtečný kartár, a čím viac pil a jazykom zapletal, tým rozumnejšie a
         šťastlivejšie hral a toho, kto prehrával a tým samým už bol viac-menej namrzený, otobôž
         prekáral. Mňa obyčajne obrobil, a k tomu náležite vysmial, že som „hlúpy lajdák“. Pravdaže,
         nehrávali sme sa na vysoké sumy, ale predsa posmechu bolo dosť.
   </p>
   <p>
    Stalo sa mu raz, že mu hrozilo porazením, aspoň príznaky toho boli: závrat, meravosť
         atď. Na zaslané heslo som naskutku dobehol, predpísal som mu budínsku vodu, ktorú svedomite
         — s vínom píjaval a ako plnokrvnému pustil som mu žilu, čo mu skutočne dobre a skoro
         poslúžilo. Po obede zasadli sme ku tartlu, šťastie mu ohromne slúžilo. Vtom mi blysla
         zvláštna myšlienka. Vytiahol som z vrecka lancetu, čo som mu pred obedom ňou žilu pustil, a
         tou som na doštičke margiroval hru. Pohľad na lancetu tak pomútil farára, že hru za hrou
         tratil, a potom stal sa on „hlúpym lajdákom“.
   </p>
   <p>
    Bol náš Jožko aj veľkým včelárom a počínal si so včelami podľa starej známosti veľmi
         dôverne, až vyzývavo, kdežto ja som sa oproti nim správal opatrne a rezervovane. On hrdý na
         svoju nedotknuteľnosť chválil sa, že keď ich po mene zavolá, alebo na ne zapíska, naskutku
         ho poslúchnu. Pravda, to prepodivná vec, ktorou sa len on mohol pochváliť. Bolo to v júni,
         odpoludnia, pri veľkej horúčosti. Boli sme obidvaja s holou hlavou, bez kabáta, náprsníka,
         v ľahkých bielych nohaviciach, keď ma vylákal do včelína obzrieť obrovský vysedajúci roj.
         Chúlostivo som sa, podľa jeho príkazu, pritiahol pred označený klát. Ako on ťažký klát
         vyzdvihne a ja sa prihnem, spadne celý roj. Ja naľakaný hodím sa rovno na zem, ukryjúc tvár
         v hustú trávu a čušal som chvíľu nepohnuto ako mŕtvy, rovno vystretý. Nevidel som nič, čo
         sa okolo mňa robí, ale počul som šum rozsrdených včiel, dupot vzďaľujúceho sa behu a
         výkriky: „Hrom ti do matera, hrom ti do matera!“ V tom položení, v akom som bol, ťahal som
         sa opatrne plaziac sa ako had, až kým som sa dostal za včelín, tam som sa postavil „integer
         vitae scelerisque purus“
    <sup>
     [
     <a class="footnote" href="#ftn.id2599878" name="id2599878">
      450
     </a>
     ]
    </sup>
    na nohy a prezeral som celý obvod záhrady. Záhradou — celou, akou bola —
         dookola galopíroval pán farár s plešivou hlavou, vyznojený, volajúc vždy ešte: „Hrom ti do
         matera!“ a rozhadzujúc rukami-nohami. Keď už ustal behať a včely prenasledovať a vrátil sa
         malomyseľný do izby, vytiahol som mu jedenásť žihadiel z umučeného tela. Či on na
         neposlušné, vzbúrené včely po mene volal, to nemôžem tvrdiť, ale že pískal, keď som mu
         žihadlá vyberal, to bolo isté. A ja som sa nemohol zdržať povedať mu, že je „hlúpy lajdák“.
   </p>
   <p>
    Na vrch nosa mal biele švíky, svory zo zacelených rán. Keď sa ho kolegovia na kongregácii
    <sup>
     [
     <a class="footnote" href="#ftn.id2599905" name="id2599905">
      451
     </a>
     ]
    </sup>
    pýtali, aké to mal rany na nose, vyhovoril sa, že som mu to ja tam kiahne
         štepil; ale keď tam prítomná istá jazyčnatá slečna sa ohlásila, že ona počula, že pán farár
         s plnou hlavou na nos padol, odvetil jej, možno, že hovorí pravdu, lebo ľudia ta padajú,
         kde majú rozum: chlapi na nos, a ženy na zadok.
   </p>
   <p>
    Brezniansky lesný majster Samuel Schärffl — dobrá poctivá chlapina, hoci evanjelik,
         staral sa vždy o dobro farnosti. Aby si čiernohronskí handelci mohli nadobudnúť rúči zvon,
         zaopatril im dobrú robotu, kde mohli dosť ľahko zarobiť pekný peniaz a na zakúpenie zvona
         ho obrátiť. Na ten cieľ vyslúžené peniaze boli potom doručené farárovi. Práve v ten čas
         vyviezol som kapitulníka Lopušného, bývalého farárovho spolužiaka a priateľa, rodáka z
         Brezna, a opáta — breznianskeho farára Antona Majovského. Obaja boli pasionátni kartári,
         najmä vo „ferbli“. Ledva sme došli, už zasadli ku kartám, k ferbli. Ja znajúc, že sa títo
         páni ľahko pustia do vyššej sumy, ako by ja vládal, nechcel som sa nijako zamiešať. I farár
         spočiatku odolal, že nemá peňazí, ale hosťom kvôli dal sa konečne nakloniť. No jeho malá
         hŕbka skoro pošla. S ťažkým srdcom vstával od stola a donášal z kasne po zlatke. Ale
         zakaždým, keď to urobil, ďubnúc prstom do krbky, zavolal hlasno: „dink“!
   </p>
   <p>
    „Čo to znamená?“, pýtali sme sa ho. On, že „udrel na zvon“. To jest, to boli peniaze,
         určené na kúpu zvona. Ku koncu voľačo vyhral, výhru priložil k sume. A keby bol prehral,
         presvedčený som, že by škodu do grajciara bol vynahradil: bol on človek svedomitý,
         statočný.
   </p>
   <p>
    Vybral som sa v povinnostiach na Čierny Hronec, pošla so mnou moja mladá žena a aj jej
         priateľka Ľudmila Kuzmánych.
    <sup>
     [
     <a class="footnote" href="#ftn.id2599979" name="id2599979">
      452
     </a>
     ]
    </sup>
    Bolo to pred samým obedom, keď sme došli na Krám a zastali pred bytom
         nadlesného, môjho priateľa Jozefa Markusa. On nebol doma, ona nás vítala a zvala na obed,
         ale vidiac jej nemilé prekvapenie nad nečakanými hosťami pred dvanástou hodinou, nezišli
         sme ani z vozíka a poďakujúc sa pani Markusovej za ochotu, brali sme sa ďalej na Balog na
         faru. Pretože už bolo zvrchované poludnie a som jednako bol uistený, že nás Jožko vďačne
         prijme, predsa som Ľudmilku, dievča veselej letory, upozornil cestou na jeho neobalený
         spôsob chovania.
   </p>
   <p>
    Vtiahnuc do dvora, videli sme farára práve so sklenicou vína v ruke vykračujúceho z
         pivnice. Zastal a prvá vítanka pozostávala zo slov: „Azda vás čert teraz vy-l!“ Ľudmila sa
         zarehotala. Nastalo predstavenie. „No, čo nájdete, budete jesť. — Deresel, dajte, chystajte
         obed.“ — Pri obede ponúkal ženské, žeby jedli, lebo obed bude krátky; tak najmä akýsi
         drhľavý grísový koch im núkal, a mne pošepol, aby som nejedol grís, lebo že príde pečený
         kapún. Ženy napchaté už grísom kapúnovi vyhybovali a nám to prišlo vhod.
   </p>
   <p>
    Keď nadlesnému Markusovi žena porodila najmladšieho Julka, zavolal si otec za kmotra
         svojho priateľa — súdruha z poľovačiek, Mora Kellnera. Moro bol evanjelik, a keď bolo po
         krštení a sa odbavovala hostina, farár Jožko pýtal sa Mora, či on ako luterán vie, že ako
         kmotor s kmotrovci a s ním, krstiacim farárom, vstúpili podľa katolíckych zásad do rodiny.
         Keď Moro pokrútil hlavou, že on to nerozumie, farár mu nový rodinný zväzok zrozumiteľným
         urobil nasledovne: „Vidíte, Morko môj, to je tak, že si ja už teraz vás za ženu vziať
         nemôžem.“
   </p>
   <p>
    V tejto veselej, nedbalej škrupine bolo skryté jadro úprimného, statočného človeka,
         dobrým, láskavým srdcom obdareného. Neohrozený bol v nebezpečenstve cholery, keď sám činne
         pomáhal, žartovne ľudí tešil, frotíroval ich a chudobnejších i potravou napomáhal.
   </p>
   <p>
    Keď v r. 1855 vypukla cholera, nestačil som celý svoj okres liečiť. Prosil som teda
         kráľovskú banskú direkciu, aby mi poslali na pomoc jedného lekára, ktorý keď bol povolený,
         opatroval Čierny Hronec a bol ubytovaný u farára. Kým lekár ešte prišiel, bol som raz
         nocoval na fare. Po večeri hrali sme v karty, keď do izby vbehne predesená gazdiná, že
         kočiša už celkom bez seba, chladného doviezli a uložili do stajne. Chudák, už bol
         polomŕtvy. Farár kázal ho kaplánovi sviatosťami opatriť a šuhaj do rána skonal. Keď sme sa
         rozrušení vrátili do izby, pošiel Jožko zapiecť si do sporáka pipku a zabávali sme sa
         ďalej. Ale vtom kvac — odpadla mu fajka na zem a cievku držal stisnutú medzi zubmi.
         Rozčúlený, ako bol, nespozoroval, že mu pri zapekaní pipasárik horel, a hneď i prehorel.
   </p>
   <p>
    Ale nebolo dosť toho, asi o hodinu farár vstal, že mu je zle, že mu ide na dávenie. Naše
         položenie bolo veľmi kritické. Vzali sme ho, ja a lesný Harzer, hoci sa farár zdráhal, a
         vyviedli pred dvere do záhrady, a tam potom dávil. Chceli sme ho uložiť do postele a čaju
         mu dať, ale on že za všetky svety čaj piť nebude; napil sa vína. My, my sme od strachu
         nespali, on spal ako v oleji. Ráno, vstanúc čerstvý, šiel sa hneď kurovať a vypil, ako on
         hovoril, podľa predpisu deväťsto deväťdesiatdeväť kvapiek borovičky, čo každú hodinu
         svedomite opakoval.
   </p>
   <p>
    Pod časom, keď dr. Salava mňa tu zastupoval, napadla cholera i jeho. Posol bol poslaný
         po lieky do Brezna a túžobne očakávaný. No predsa napokon dobehol. Bola to obstarná žena a
         bežiac schodmi do fary, potkla sa nešťastnica, spadla a sklenice s liekmi roztrepala na
         kúsky. Chudák chorý sa tak preľakol, že sa hnačka hneď zdvojnásobila. Všetko potratilo
         duchaprítomnosť — farár nie. Kázal chytro uvariť bez masti, bez soli prosa, posypal ho
         liadkovým práškom a pán doktor musel poslúchnuť. V strachu poslúchol a — vyzdravel.
         „Vidíte, lajdák, tak máte i vy kurovať.“
   </p>
   <p>
    Keď sa už zase cholera umenšila a ja, prejmúc Čierny Hronec, nocoval som na fare, dr.
         Salava sa veľmi tešil, že je už toho oslobodený. Dal som ho odviezť do Hronca. Aby som ja
         tiež ešte mohol odísť zavčasu domov, aby sa mi teda načas príležitosť z Hronca navrátila,
         pohol sa môj kolega veľmi zavčasu, ešte kým sme všetci spali. Ale keď ráno pohodlne
         vstanem, chcem sa obliekať, nedajbože nájsť šaty. Môj kolega, nadchnutý radosťou, potme
         pochytil moje háby so sebou; len klobúk a čižmy mi ostali. Prepánajána, čože tu teraz
         robiť? Farár mi sľúbil, že mi dá starú reverendu. Našťastie, keď už začalo svitať, zbadal
         Salava moje háby na sene a odoslal mi ich skrze na ceste postretnutého nazad.
   </p>
   <p>
    Táto cholera bola ozaj zúrivá a asi za tri mesiace vyškrtila v mojej ochodzi voľačo vyše
         sto štyridsať ľudí. Prestala takmer razom, ako sa na okolitých vrchoch a kopcoch v novembri
         zjavil pri miernom mraze prvý sneh.
   </p>
   <p>
    Zatým, keď náš celý lesný úrad pod nastavšou novou uhorskou vládou
    <sup>
     [
     <a class="footnote" href="#ftn.id2600193" name="id2600193">
      453
     </a>
     ]
    </sup>
    rozprášili, veselej letory síce, ale už namrzeného Jožka Kúdelku zase pošinulo.
         Ale teraz už tak, že ani chodiť, ani dobre hovoriť nemohol, a tak opustiac veľa rokov ním
         spravovanú, jemu takú milú faru, presťahoval sa na odpočinok do Kramlišťa pri Jasenovej,
         kde pri rodine, na kolesovom stolci, brblajúc a predsa žarty vystrájajúc, ešte pár rokov
         živoril. Ak sa nemýlim, v ôsmom desaťročí predošlého storočia skonal. Blahá mu pamäť!
   </p>
   <p>
    Ja sa dobre ešte pamätám v Banskej Bystrici na cisársko-kráľovského lesného majstra Dekreta.
    <sup>
     [
     <a class="footnote" href="#ftn.id2600223" name="id2600223">
      454
     </a>
     ]
    </sup>
    Keď som bol gymnaziálnym žiakom, chodieval tento šumný, mohutný, vysoký starý
         pán pilne, keď len stačil, na žiacku omšu na zámok. Pochodil on z Dobroče, z chudobných
         rubárskych rodičov, kde sa koncom 18. storočia narodil. Chodil potom v Brezne k piaristom
         do šiestich gymnaziálnych tried a dokončiac ich, šiel do Banskej Štiavnice na lesnú
         akadémiu. Toto v tú dobu tak išlo. Dekret bol obdarený veľmi obozretným rozumom,
         organizátorskými schopnosťami. On tak duchaplne, vtipne riadil rubárskych robotníkov a ich
         prácu tak múdro pravidlami, že sa v tomto smere môže pomenovať pravým handelským Moltkem.
    <sup>
     [
     <a class="footnote" href="#ftn.id2600262" name="id2600262">
      455
     </a>
     ]
    </sup>
    Ním utvorené pravidlá, čiže zákony, v stručných, presných vetách dlhé časy i za
         mňa, a azda ešte i po mne vypísané stáli na školskej budove v Balogu na drevených doskách.
         Dekret poznal každý kút — povedal by — skoro každý strom ohromného priestoru od Banskej
         Bystrice po Tisovec, kde miliónmi stromových korún zahrával vietor. Ale nielen stromy,
         poznal on i ľud, z ktorého lona pošiel, znal on všetky jeho záhyby a obyčaje, a preto, čo
         on tvoril, to bolo rýdze ako to zlato. Málo teórie, ale veľa praxe.
   </p>
   <p>
    Keď na jar došiel čas na plavačku, doviezol sa na koči a bavil sa pri oddávačkách dreva
         šesť-osem týždňov, a po práci rád videl, keď sa osobníctvo, všetko pôvodného rázu, veselo
         zabávalo. Po skončenom odberaní dreva dal kolesá z koča zobrať, kone poslal hradskou do
         Bystrice, koč a kolesá dal na plť vyložiť, a sadnúc do koča, zaviezol sa takto originálne
         ale pohodlne dolu do mesta na svoju úradnú stanicu.
   </p>
   <p>
    Tak to bolo voľakedy, keď sa Hronom len štiepaného dreva plavilo okolo štyridsaťtisíc
         siah ročne. Bol to ešte i v úradovaní patriarchálny život.
   </p>
   <p>
    Ba ešte i za mojich čias — keď sa stali v lesných úradoch značné zmeny a v Brezne bol
         úrad lesného majstra uvedený pod správu Samka Schärffla, dobráka, ktorý prísne dozeral na
         vykonanie úradných povinností jemu podriadených staníc a osôb — mimo služby všetci sme sa
         správali ako členovia jednej rodiny, veselo, úprimne a bratsky. Ešte mám zachovanú
         fotografiu všetkých úradských príslušníkov, ktorí patrili k cisársko-kráľovskému
         breznianskemu úradu: Samuel Schärffl, lesný majster, Lipták; Anton Hlavatý,
         kontrolór-nadlesný, Čech — tuším z Kladna; Jozef Markus, manipulant-nadlesný zo Zvolenskej
         stolice, úradoval na Kráme; Jozef Zedník, Čech, lesný na Michalovej; Eduard Zahrboch, lesný
         na Štiavničke, pochodil z Moravy; Daniel Mandelík z Nitrianskej stolice, lesný v Hronci;
         Michael Csaszkóczy, lesný na Beňuši, rodom z Nitrianskej stolice; Ernest Kreuz z Čiech,
         lesný na Dobroči. Ja som bol lekárom a Kapusta, účtovník, rodák z Kremnice, úradoval so
         Schärfflom a Hlavatým v Brezne.
   </p>
   <p>
    Za oného času, keď som ja prišiel do Brezna, rozkazoval nad celým tým šírym okolím až po
         Tisovec z jednej a po Predajnú z druhej strany v Brezne osadený lesný predstata, nazvaný waldbereiter,
    <sup>
     [
     <a class="footnote" href="#ftn.id2600353" name="id2600353">
      456
     </a>
     ]
    </sup>
    asi v rangu nadlesného, ktorému všetci lesní tohto okolia, a on s nimi zase
         banskobystrickému lesnému majstrovi boli podriadení. V ten čas bol lesným majstrom v
         Banskej Bystrici už spomenutý Andrej Kasanický. Pred mojím odchodom, teda po pätnástich
         rokoch môjho úradovania v Brezne, bolo osobníctvo celého breznianskeho hlavného úradu:
         lesný majster, dvaja nadlesní, účtovník, lekár, päť lesných. Horári dvadsiati traja a
         niekoľko lesných šuhajov (Forstjung).
    <sup>
     [
     <a class="footnote" href="#ftn.id2600371" name="id2600371">
      457
     </a>
     ]
    </sup>
    A o niekoľko rokov po mojom odchode lesný úrad v Brezne zrušili, ponechajúc tam
         len nadlesného, podriadeného bystrickému kráľovskému lesnému úradu, čiže banskobystrickej
         lesnej direkcii.
   </p>
   <p>
    Keď v Brezne začali tvoriť lesný úrad na čele so Samkom Schärfflom, pri príležitosti
         medvedej poľovačky na Dankovej niže Zákľuk, kde sme nocovali v odpornom daždivom počasí pod
         silne košatým bukom, dráždil som horára Filipa Murgaša, veselého chlapa a veľkého milovníka
         tej fľundrovnice — pálenky, dráždil som ho pri pripekaní slaniny na ražníku pre rozmnoženie
         lesného personálu, že už odteraz horári nebudú po revíre s flintou chodiť, ale s pílkou a
         nožnicami, aby po lese suché konáriky obrezávali a opiľovali, potom že budú po stromoch
         húsenice oberať; že budú musieť vo svojom revíre stromy čítať a svojmu predstavenému o
         každom jednom pri raporte správu dávať.
   </p>
   <p>
    Pred niekoľkými rokmi sa dlhý proces medzi Breznom a erárom skončil kompromisom, tak ako
         medzi Banskou Bystricou, Kremnicou a erárom, a Breznu pripadli lesy — nie mi je známe koľko
         jutár — a tie večné ponosy, nepokoje a obapolné nepriateľstvá prestali.
   </p>
   <p>
    Boli to aj za lesy! Najväčšiu, a predsa len malú časť lesov podriadených breznianskemu
         úradu bolo vídať zo Zákľuk, dlhých vysoko ležiacich lúk, stojacich na sever oproti
         detvianskej Poľane, kedysi prislúchavších ľupčianskemu panstvu. Lesy po vrchoch, lesy po
         dolinách, pri vodách, pod hoľami, všade vôkol čneli do blankytu nebies vrcholce miliónov
         velikánskych ihlíc; a keď vietor ako netopier šibko preletel ponad milióny, ponad
         nespočetné légie strmiacich stromov, každý pokorne sa uhnúc zahundral a klátivou šírinou
         ozval sa velebný, až strašný, povetrím otriasajúci hukot tohto zeleného mora stromov.
         Krásny to pocit, a hoci sa ti tým pohľadom prsia šíria, predsa vidíš, cítiš, že vstred
         ohromnej, velikánskej prírody si ty — pán sveta — veľmi, ale veľmi nepatrný panák. Len
         štiepaného, plaveného dreva poskytujú tieto videné a nevidené lesy, ako sme to už vyššie
         spomenuli, štyridsať-päťdesiattisíc siah. A okrem toho čo sa spotrebuje na pálenie uhlia,
         na domáce pálenie, na pltné drevo, na dosky, na staviská, a koľko ho — zhnije! Úrodnosť
         tých krajov v tomto smere je nepochopiteľná, a ozaj obdivuhodná.
   </p>
   <p>
    Prirodzená vec, že sa mne — vrúcnemu priateľovi rýdzej nepokalenej prírody — zachcelo
         vniknúť do tajností tohto živého zeleného mora. Hneď, ešte v prvom mesiaci svojho
         úradovania v Brezne, len čo som sa koľko-toľko obznámil s úradníckym osobníctvom a s
         okolím, vybrali sme sa traja: ja, učiteľ Michal Bauer a maliar Karol Tibély navštíviť tieto
         chýrne pralesy, jestvujúce z dobrej čiastky v čiernohronských krajoch, tam v Kamenistom
         okolo Hrončeka. Nemci radi píšu o pralesoch, a málokto z tých spisovateľov videl prales.
         Každý les, počítajúci pár osemdesiat-storočných stromov, slúži im za prales a bombasticky
         sa o ňom rozpisujú. Kto chcel prales vidieť, mal s nami cestovať. Pravda, to bolo vtedy —
         teraz už tí velikáni pošli a nikto toho okolia tam pralesa viac nevidí. Najväčšia skaza
         toho druhu, hrozné lykožrúty, boli židovské píly, a teraz po päťdesiatich rokoch na mieste
         pralesov rastie pilne sadená, pečovaná, kľúdená mlaď. Peľ divej velebnosti zmizol naveky.
   </p>
   <p>
    Naším vďačným vodičom, takrečeno domácim pánom bol krámsky lesný, pán Hensel, v ktorého
         revíre sme sa motali. Tri dni, tri noci sme takmer neprestajne blúdili, vynímajúc spanie a
         jedenie pod hustými strechami jedlí a smrekov, tu i tu ohromných javorov. Pohli sme sa z
         Krámu na Medveďov hore dolinou cez Dankovú a Zákľuky, kde prebývajú dvaja horári tri hodiny
         od ľudských bytov. Stadiaľ sme sa spustili dolu do Kamenistého pred Hronček. Kamenistým v
         ten čas nebola cesta, len chodník. Drevo plavili Kamenistým potokom do Čierneho Hronca. Tu
         sme ešte našli stopy pohromy, akú narobila potopa pretrhnutím Klimentovho tajchu zjari pri
         veľkých pľúštiach. Práve v ten čas, keď vznikla tá potopa, bolo tu mnoho ľudu zamestnaného
         plavačkou. Tu, pravda, i nocúvali, a tak rozložení na brehu potoka v kolibách, náhle boli
         prekvapení vodou, že nestačiac ubehnúť, vírom zachytení vo vodách, medzi štiepami, boli
         zadusení. Ak sa dobre pamätám, zahynulo ich do šestnásť, najviac mládež, dievčatá. Jeden
         šuhaj, zachytený drevami a vodou, bol divným spôsobom zachovaný. Štiepy, zastavené vo
         veľkom množstve na prekážajúcich skalách, tlačené vodou, sa vypreli a šuhaja vyzdvihli na
         povrch, kade on potom z polena na poleno skackajúc dostal sa s menšími úrazmi na breh.
         Pochodili sme kraje, kde ešte ľudská noha čiernu lesnú zem veľa netlačila a sekera pre
         neprístupnosť lesa jeho svätyne neprznila. Tam v tom panenskom lese ležia nakopené ozrutné
         klady, staré potuchnuté vývraty, porastené černicami, malinčím a machom. Nezriedka
         postretneš hromom rozpárané a rozmetané kusiská stromov, vedľa nich dorastajúce švihlé
         ihlice, tam zase slncu prístupná čistina, to zase vyvalené ohavy vytŕčajú svoje zem
         prerážajúce prepletené korene, hneď zatým hupne ti noha do prehnitého tmavohnedého kláta,
         vítaného bydliska chrobače, červov a húb. Rozmanitosť všade, a pravý obraz života a smrti
         predstavuje sa nám každým krokom. V nadšení obdivuješ toto velebné ticho, ale zajedno
         hrozný to obraz, keď pri tresku-blesku, pri rozbúrenom povetrí haluze vŕzgajú, stromy v
         úzkosti jajčia a velikáni, zo svojho veľaročného stanoviska vykývaní, lámajúc s rachotom
         všetko okolo seba, korene a zem vyhadzujú a tak tvoria nespočetné hroble, výskyte. Aká to
         hrozná sila, keď tu v ďalekej samote zúria na seba odkázané elementy a hrubé objemné stromy
         sťaby zápalky praskajú a drúzgajú. Jednu noc sme nocovali v lese pod stromami, druhú v
         kolibe pri Hrončeku a tretiu noc sme nocovali na Zákľukách, kde bývali v bývalom ovčiarskom
         majeri dvaja horári, a kde v zimnom čase pri hojnom snehu niekedy aj dva týždne nemohli
         vyjsť dolu medzi ľudí. Výhľad zo Zákľuk na Poľanu, Ďumbier a v ďalekom pozadí na Tatry,
         najmä v zime pri žiarení ich ľadových vrcholcov, bol utešene krásny.
   </p>
   <p>
    Mal som potom mnoho ráz ešte príležitosť kochať sa v krásach pralesa, kým on neúprosne,
         postupne pod záhubnou sekerou klesol a tejto sekerovej epidémii v obeť padol.
   </p>
   <p>
    Už za môjho pätnásťročného bývania v Brezne nastúpili značné premeny. Tak sa tiež stalo,
         že spomenutý lesný Hensel, opustiac krámsku stanicu, presťahoval sa inam a na jeho miesto
         prišiel podlesný, tuším zo Štiavničky, Jozef Markus, ako dočasný lesný. V ten čas už vyššia
         vrchnosť vyslovila, že úrad lesného nesmie viac zastávať, kto neštudoval štiavnickú lesnú
         akadémiu. Ale vraj taká je pravda, akú páni spravia; spravili ju, ale tu predsa dobre
         naďabili — hoci hneď i proti novým zásadám — lebo Markus bol schopný, usilovný a veľmi
         praktický lesník. Bol som práve prítomný, keď sa dal podnet k rozhodnutiu o jeho nastúpení
         za lesného. On bol toho druhu, to jest bez akademických štúdií, ostatný. Štiavnický lesný
         radca Balašic i banský radca a referent v súdnych veciach pri štiavnickej banskej direkcii
         Szepessy boli v úradných záležitostiach na sihlianskej sklenej hute. Nazad idúc v sprievode
         mňa, Markusa a viacej druhých — vydychovali a vtipkovali sme na Krížnom v tôni hustých
         smrekov. Vtom sa ozve Szepessy: „Ej, páni, tu je dobre a pekne; ale by ešte omoc krajšie
         bolo, keby sme si tu zajesť a zapiť mohli.“ Markus zahvizdne a hneď priskočí handelec,
         zhodí z pliec cedilo a Markus zručne vyťahuje, vyberá veci, aké by hoci kniežací stôl mohli
         krášliť: seksárdske víno v kulači, pečené kuroptvy, odvarené pstruhy a znamenitý klenovský
         syrec. Pánom hlavárom, do duše prekvapeným, slinky kútikmi tiekli a blahosklonne oddali sa
         do rezkej roboty. A keď Markus, odíduc pár krokov v povinnosti hostiteľa, nalieval na pníku
         víno do pekne vyrezávaných javorových variech, pritiahol sa Szepessy k uchu Balašičovmu a
         celkom vážne mu vyčítal, prečo takého obratného, rozumného a praktického človeka, ako je
         toť Markus, nevymenovali už za lesného. A toto slovo padlo na dobrú zem. V marci roku 1857
         došlo jeho vymenovanie, a ja som mu ho sám niesol na Krám, za čo mi on, ako odmenu za
         príjemné posolstvo, zavesil na krk pár zimných líščích rukavíc, zviazaných dlhým remencom.
         A neprešiel rok, zaniesol som mu druhý dekrét: za manipulačného nadlesného, s ponechaním na
         tom istom mieste na Kráme.
   </p>
   <p>
    Od tých čias, ako som opustil Brezno (1868), a tu v Kremnici (r. 1900) žijem už
         tridsaťdva rokov, zmenilo sa, pravda, ešte viac. Čím ďalej rúbajúc, nastavali nové fľúdre,
         úpusty, postavili nové cesty, napríklad cez Kamenistú dolinu až po Sihlu, a tak kde predtým
         za môjho príchodu, ako som už spomenul, len chodník, pozdejšie síce i cesta viedla, ale
         taká, že som sa po nej, keď veľký Kamenistý tajch stavali z Hronca na Sihlu, viezol na
         mojej príležitosti s kŕmením sedem hodín — teraz hladkou, dobrou cestou, so štyrmi dobrými
         koňmi, prejde sa to za štyri a pol hodiny. Predtým to šlo medzi tmavou jedlinou, teraz
         medzi mladými ihlicami popri domoch obývaných horármi a pri pekných dvoch tajchoch,
         Klimentskom a Kamenistom. Veru tak, následkom pokroku, kultúry, následkom ziskubažnosti a
         úžery ľudskej zmizli opísané, mnou — chvalabohu — ešte videné, pralesy tohto kraja a málo
         ich očitých svedkov ešte chodí (r. 1900) po svete: z tých, čo vtedy so mnou chodili — ani
         jeden! Zmizli lesní velikáni a tam oproti Poľane za Turníkmi, kde sa predtým najskúsenejší
         poľovníci zatárali, poblúdili, rastie čučoriedie a malinčie a celým krajom nízky vysadený
         les.
   </p>
   <p>
    Všakovak to bolo v tých tmavých horách a ľahko, veľmi ľahko si mohol zablúdiť. I sám som
         bol raz svedkom takej malej nehody, a tá sa stala takto: Na Sihle bol v ten čas
         prenájomníkom kráľovskej sklenej huty Leopold Kuchinka a počas našej tamojšej návštevy
         vybrali sme sa, vyzvaní pánom domu, na poľovačku. Poľovali sme celý deň. Podvečer sme sa
         zvolávali trúbami a volaním hip-hip-hop a v neschodnom, kladami a rárožím zatarasenom lese
         šlo to tvrdo, kým sme sa, široko-ďaleko rozptýlení strelci, zišli. A keď sme sa i zišli,
         nevedeli sme, kde sme. Boli sme na rovnej výšine pod mohutnými smrekmi. Bez výhľadu
         navôkol, krútiac sa sem-tam, celkom sme potratili smer cesty, vlastne smer svojho príchodu,
         keďže cesty nebolo. A ešte by sme sa dlhšie boli motali, keby jeden z lesných pánov nebol
         mal pripravený na vreckových hodinkách malý kompas. Podľa toho sme sa potom vrhli jednou
         stranou a po tuhom pochode sme sa dostali z lesa, ale miesto Sihly — na Borovku a stadiaľ
         cestou prišli sme už na mrkaní na Sihlu, naradovaní, že sme nemuseli nocovať v lese.
   </p>
   <p>
    A nebolo by sa tomu čo čudovať, keby sme tam boli bývali cudzí, neznámi diletanti, ale
         tam bol s nami revírny lesný, dvaja sihlianski horári, Leopold Kuchinka, obyvateľ Sihly a
         pasionátny poľovník, a niekoľkí jeho sklenárski tovariši — starí skúsení strelci.
   </p>
   <p>
    Pod Markusom tam kdesi v okolí Hrončeka našli pod machom medzi skalami topor, čiže
         takzvanú helebardu. Helebarda bola svojho času odovzdaná Matici slovenskej. Kde a ako sa tá
         sem dostala, ako sa ta dostať mohla? Boh zná — ale ja som si jej dej utvoril takto: Ona
         istotne pochádza od doby Matiáša kráľa, bývavšieho dlhšie časy na Zvolenskom zámku, kde i
         prijímal vyslanstvá rôznych národov, ba raz pri príchode poľského vyslanstva na rovine
         blízo mesta Zvolena, na takzvanom Rákoši, vydržiaval rákoš. Matiáš kráľ bol veľkým
         milovníkom honby a poľovačiek v širokom ďalekom okolí, obsadenom lesmi a hojnom zverinou.
         Na ten cieľ mu slúžil lovecký hrádok v Dúbravici. Ja sa dobre pamätám zo svojich ponických
         čias na ten hrádok. Jedna polovica — majetok Dúbravických (prešiel potom na rodinu
         Kalaúzovcov) — múraná na poschodie a druhá polovica ešte vždy drevená, tiež poschodová
         (majetok rodiny Strakonických). Drevená časť mohla byť azda útulkom kráľovho služobníctva a
         v múranej polovici býval na svojich loveckých výpravách sám Korvín s vyšším komonstvom.
         Priestoru, pravda, tam veľa nebolo. Jestvuje tam podnes ešte malá kaplnka v obci a hore na
         povale je vykresaný havran — corvus, erb to Korvínovcov. Na doskách malého chóru (bohužiaľ,
         niektoré z pôvodných maľovaných už chybovali a boli nahradené obyčajnými bielymi
         ohobľovanými) — teda na tých starých pôvodných — bolo vidieť akýchsi maľovaných mníchov s
         okuliarmi.
   </p>
   <p>
    Stadiaľto vychádzal potom kráľ Matiáš do pustých ohromných ponických a hrochotských
         lesov, hore dolinami popod vyhorený Báň, cez Turníky, do Kamenistého a do nekonečných
         pralesov v okolí vtedy bezpochyby ešte jestvujúcej Sihly. Z tých čias a od toho panovníka,
         od predkov, konajúcich vtedy službu honcov, strelcov, nosičov, vodičov a poslov pochádzajú
         mnohé zemianske rodiny. Z tej doby pochádzajú listiny hrochotských slobodniakov,
    <sup>
     [
     <a class="footnote" href="#ftn.id2600784" name="id2600784">
      458
     </a>
     ]
    </sup>
    nie zemanov síce, ale ani daň poddaných neplativších a po r. 1848 majúcich len
         povinnosť na stoličnom dome konať službu poslov. Ako a čím zamenili tým slobodniakom ich
         privilégiá, neviem; ale pamätám sa dobre, ako sa títo urastení, kečkami opatrení hunkári
         ponevierali pred bránou stoličného domu.
   </p>
   <p>
    Nuž tak myslím, že ten nájdený topor stratil tam jeden zo sprievodcov kráľovského
         komonstva. Či sa to stalo v úteku pri naháňaní divým zverom, a či zahynul i nosič
         helebardy, ktože to môže vysvetliť, a práve dokázať. Ale správnym spôsobom sa to sotva
         stalo. Vojsko sa pre vzdialenosť a opustenosť tam potulovať nemohlo. Áno, ale prístupnejšie
         boli tieto tvrdo dostižné úkryty pre hôrnych chlapcov, ako sa zbojníci volajú. A k tomu by
         sa materiálu z Detvy, ba i z inakiaľ dosť našlo. No nie s helebardami, ale s valaškami a s
         puškami chodili a mali sa kde prechádzať, priestoru bolo dosť a dosť. Dôkaz toho je ten
         strach, aký sme mali, keď počas môjho bavenia sa vo vakáciách u brata Nácka r. 1844 — on,
         brat sa z uhliska domov nevracal na určitý čas, ale len tretí deň pripálil zo Sihly so
         skleným krčahom v ruke.
   </p>
   <p>
    Keď tu reč o zbojníkoch a čiernohronsko-sihlianskych pralesoch, chcem kvôli etnografii
         zaznačiť sem pripadajúcu mne známu rozprávku. Hneď v prvých rokoch môjho prebývania v
         Brezne, vezúc sa na horehronské — beňušské — handle, dostihol som na blativej hradskej niže
         Bujakova hajdúcha, ktorého som hneď po červených nohaviciach poznal, že je komorský. A
         poznajúc v ňom istého Dubca z Banskej Bystrice, ponúkol som mu, aby vysadol. A tu na
         dvojmíľovej ceste až na Bacúch počul som nasledujúce úryvky z jeho života.
   </p>
   <p>
    Tento silný, územčistý, širokoplecí, rapavý chlap pochádzal z jednej dediny
         banskobystrického okolia a slúžil v meste sťa kočiš. Pri veľkom rozľútenom Hrone roztrepalo
         na Dolných Hrabliach plť. Jedného pltníka vyhodilo na breh, druhého niesla voda na malý,
         stromami porastený ostrov pod Urpínom. Tam sa zachytil na korunu, ale hučiaca voda
         podrývala korene a strom sa klátil a vždy viac a viac koruna sa nížila k vode.
         Nebezpečenstvo bolo hrozivé, a pomoc nijaká. Nikto z divákov netrúfal si pustiť sa za tým
         horekujúcim chudákom. Ešte v poslednej chvíli, keď už na strome od zimy a strachu
         zmeravenému vlny podmývali krpce, ohlásil sa náš smelý šuhaj Dubec. Tomu podniku velil
         správca striebornej huty, ľudský pán Kubát. Akási plťka už bola zbitá a na tej, držanej
         žinkou chlapmi postavenými na brehu, vesloval horko-ťažko na sihoť, a hoci nie raz už na
         tom bolo, že sa prekotí, dostal sa Dubec konečne k veľmi už uhnutému stromu a pri klátení
         plte, hukote a čapkaní nazlostených vĺn odňal im už-už zabezpečenú žertvu ako zrelú hrušku
         zo stromu a jednou rukou objatú šťastlivo previezol pri tuhej námahe a strachu početných
         divákov. Všeobecná pochvala a peňažná odmena nevystali a meno Dubec stalo sa v meste
         známym, čo viac, Kubát po odstúpení svojho starého hajdúcha na odpočinok postavil si na
         jeho miesto Dubca a bol s ním úplne spokojný. Ako bol Dubec v svojom spôsobe originálnym,
         tak mal pán správca Kubát aj pôvodného psa, pudla. Tohto psa znali všetci, čo chodili popri
         huti z Bystrice do Radvane, najmä mládež. Vylihoval najviac na stráži pred správcovým bytom
         na lavičke. Bol snehobiely, ale Dubec mu fúzy vždy vykrúcal tmavočiernym mazivom. Dubec a
         pudel boli nerozluční.
   </p>
   <p>
    V tú dobu o železniciach ani slychu, a keby vtedy niekto bol čosi o našich terajších
         železniciach povedal, boli by ho zatvorili do „Kakatky“, nemocnice pri bráne. Ešte i
         poštová doprava bola zdĺhavá, neistá, takže listiny a peniaze úrady často po posloch
         odosielali. Silný, smelý Dubec býval takým poslom svojho pána. Chodil nielen na hlavné
         komorské grófstvo do Štiavnice, ale nezriedka i ďalej. Práve v ten čas, keď som ho prijal
         na svoju príležitosť, niesol písma do Spiša, do Novej Vsi, k tamojším banským úradom. Raz
         poslala ho vrchnosť do Spiša s písmami, ktoré si pre lepšiu bezpečnosť ako veľmi dôležité
         zašil na chrbát do náprsníka. Pre usporenie času a skrátenie cesty, kde možno a kde sa
         dobre v tom vyznal, zarazil chodníkom, vedúcim cez hory-doly. Tak urobil kdesi v okolí
         Telgártu na Popovej v susedstve Kráľovej hole. Ako tak zamyslene kráča, počuje bok
         chodníka, v stráni pod lesom, huk gájd, vravu a výskanie. Nemohol si vysvetliť, čo to môže
         byť: azda salaš, a valasi sa hostia? Pošiel za hlasmi. Hop! Zľakol sa, ale už nemohol
         nazad. Hôrni chlapci ho obkolesili, kladúc mu rozličné otázky. A keď sa im vyspovedal,
         zaviedli ho k ohnisku a uhostili znamenite. Keď sa náš Dubec rúče najedol a ešte rúčejšie
         napil, žilky mu začali hrať a zaskočiac si od zeme, v pohyboch, ba i pri pasovaní prevýšil
         všetkých okrem vodcu, Kuba Opáleného, nechceli ho viacej pustiť a nahovárali ho všetkými
         možnými spôsobmi s nimi sliediť.
   </p>
   <p>
    Bojac sa o svoju kožu, Dubec im nemohol naprosto odvrhnúť, ale úfajúc sa pri danej
         príležitosti uvrznúť, pristal k nim. No kamaráti tohto nováka z oka nespustili, ale ho
         vláčili dlhší čas po vrchoch, po lesoch so sebou, raz pomaly chodiac, raz útekom ďalej
         prechodiac. A takto prevliekli sa, navštevujúc salaše, ba napádajúc sem-tam i odľahlé
         panské byty, až do okolia Zákľuk a Sihly. Keď už mysleli, že Dubec už navykol a môžu mu
         dôverovať, povedal mu Kubo Opálený, že pôjde s ním do Brezna na bursu, ktorá tam mala byť v
         mestskej krčme. No a táto príležitosť bola nášmu Dubcovi veľmi vítaná. Na svoje povšedné
         háby obliekli si ľahké vrchné. Zábava na burse bola živá, krikľavá, ľudu mnoho, stisk. Pri
         všetkej Kubovej opatere pošťastilo sa Dubcovi zmiznúť z očú. Ale i Opálený, keď zbadal
         zmiznutie Dubca, nič dobrého netušiac, nikým nespozorovaný stratil sa tiež. A tak po
         týždňoch vrátil sa Dubec zase k svojmu pánovi. Keď sa domov navrátil, zvedel, že ho úradne kurentovali.
    <sup>
     [
     <a class="footnote" href="#ftn.id2600999" name="id2600999">
      459
     </a>
     ]
    </sup>
   </p>
   <p>
    V tie časy, keď som ešte mal príležitosť obdivovať prales, raz pri poľovačke na sluky na
         Obrubovanci neďaleko Sihly, kam sme sa vybrali s nadlesným Markusom na noc, mal som
         príležitosť vidieť peň smreka ohromného objemu. Klát s veľkou námahou zviezli dolu na cestu
         a potom s veľkými nákladkami do Banskej Bystrice na lesnícky zjazd. Ten istý čas zaviezli
         na tú istú výstavku sedemdesiatdva kusov korýt a korýtok z jedného velikána javora z hory,
         zvanej Tlstým Javorom. Spomenutý smrekový peň, keď som si naň ľahol, asi meter zvýše od
         zeme, bol v priemere ešte o dobrú piaď odo mňa širší. Moja miera — už granatierska — je sto
         osemdesiat cm; tak teda priemer pňa bez preháňania bol dva metre. Práve čítam v Národných
         novinách, že na Šumave v Čechách tohto (1900) roku dvaja rubári za šesť hodín zoťali jedľu
         štyridsať metrov dlhú a sto päťdesiat cm v priemere majúcu, štyristotridsaťročnú, a že na
         pozostalom pni desať-dvanásť osôb mohlo obedovať. Táto jedľa nielen svojím stínaním,
         padaním, ale i po novinách narobila veľa hluku. Čože tu už potom povedať o našom smreku, čo
         bol o štvrtinu hrubší a tiež zdravý? Ten veru tiež mohol kráľa Matiáša vidieť, akže si pod
         ním hoviac po obede zuby šparchal. A bolo tam takýchto vážnych, ctihodných velikánov ešte
         viac, ako sa v takých panenských, takmer nedotknutých lesoch nedalo ináč ani očakávať.
         Pražský Ján Krejčí ma raz so svojím spolucestovateľom, synom bohatých rodičov, v Brezne
         navštívil, aby si naše slovenské kraje obzrel v národnom a prírodnom ohľade. Zaviedol som
         ho náhle na Tlstý Javor, kde tých tlstých javorov ešte mnoho stálo. Mali si títo ľudkovia,
         hľadiac na tie pyšné koruny, krky vykrútiť. Ja som v sprievode lesného majstra videl na
         Sedmáku ležať sťatý jaseň v priemere asi mojej výšky. Podobal sa, čo sa rozmeru týka,
         stĺpom Zeusa v Aténach, s ktorými som sa tiež meral. Zjednal si ho brezniansky stolár. Ale
         čo? Nepomyslel na to, že by mu bolo načim cestu asi na míľu dlhú
    <sup>
     [
     <a class="footnote" href="#ftn.id2601081" name="id2601081">
      460
     </a>
     ]
    </sup>
    kliesniť, kým by ho dostal do doliny na cestu. Rozstrieľal ho, a predsa ho
         nechal stáť. A potom ho zrobili sedliaci z Českého Brezova na drevený, po trhoch okolia
         roznášaný riad, ktorého dorábaním sa zapodievajú.
   </p>
   <p>
    Ale nielen nemá príroda (ale ozaj nemá? — veru tá v čas búrky dokonale hrubým, hlbokým
         hlasom revala) — nielen príroda z okruhu rastlín bola nepokalenou, prirodzenou, ale i
         pospolitý, v jej lone prebývajúci ľud oplýval originalitou. Okrem svojich pôvodných, väčšou
         čiastkou už slovenskými zamenených mien, najmä v beňušských osadách, mali originálne
         priezviská, napríklad Kakaľa, Šablatúra a Haraburda.
   </p>
   <p>
    Ľud tohto okolia, vyrastený v lesoch, bol pekný, ba krásny. Najmä chlapi vynikali
         vzrastom akoby závodiacim s obkľučujúcimi ich jedľami. Podajedni boli vzrastu, že by im ho
         Apolón mohol závidieť. Chlapi vysokí, s kratším driekom, dlhými nohami — živá protiva
         vrchovcov Liptákov revúckeho okolia, územčistých, širokých prsú, výstredne dlhých driekov a
         krátkych, klátikom podobných nôh. Utešený, anatomicky zaujímavý bol pohľad na elitu týchto
         rubárov „dingovníkov“,
    <sup>
     [
     <a class="footnote" href="#ftn.id2601142" name="id2601142">
      461
     </a>
     ]
    </sup>
    akoby kaprálov oddielu siedmich rubárov, keď svojim predstaveným kosili lúky.
         Chološne (nohavice) nikdy v práci a povšedne nezvliekol, v gatiach chodiť držal za
         neslušné. Na nohách krpce, veľmi zriedka čižmy alebo topánky. Všetky vrchné háby boli z
         hune. Pri práci v zime ako v lete zhodil kabaňu, kožúšok i náprsník, a krátka košeľa so
         širokými rukávmi, pri práci na prsiach otvorená, tu teda pri kosbe hore vytiahnutá,
         obnažila mu prsia, celý kadlub, a tu krásne bolo vidieť bezchybne utvorenú mohutnými svalmi
         obtočenú kostru silného pekného chlapa — znamenitej vzorky maliarskej alebo rezbárskej
         akadémie. Chrbtom nevyčnieval hrebeň chradnej chrbtice, ale miesto toho videl si hladkú,
         ohorenú dolinu chrbtovou kosťou od krku do pása. Takto vystrojení, ako títo kosci pracúvajú
         — vlastne pracúvali — oni i v horách, ako v páli slnca, tak i v treskúcej zime, a to
         najradšej v noci pri mesiaci, pre krátke dni a pretože sa na mraze kláty ľahšie šúchajú.
         Počul som ich často v noci, keď som sa na saniach viezol ku chorým, v odľahlých ďalekých
         dolinách pri velebnom nočnom tichu, ako spúšťané kláty dolu grúňom klokotali, hvižďali a
         pri skoku, padajúc na kopu klátov, zacvendžali. Handelec v ťažkej robote pri všetkej tej
         zime, zbavený podľa jeho mienky zavadzajúcich mu šiat, sa potí, kvapky mu takmer mrznú, a
         ostrý vietor, často so snehom, šibe mu rozohriate obnažené kríže. A tak nie div, že tieto
         obrovské a na poveterné nehody navyknuté postavy veľmi často chorejú na úsad. Druhá častá
         choroba, ktorou bývajú napadnutí, je svrab, ktorý na základe vzájomnosti, povaľujúc sa
         veľkú časť života v kolibách, a s vylúčením neznámych im kúpeľov, svedomite pestujú. Ako
         hlavná čiastka ich rúcha prichodí ešte remenný, vysoký, takmer po bradu siahajúci opasok —
         okrášlený prackami, a tu i tu retiazkami a blýskavými gombíky. Tento „vade mecum“
    <sup>
     [
     <a class="footnote" href="#ftn.id2601226" name="id2601226">
      462
     </a>
     ]
    </sup>
    slúžil im za skriňu, kde nôž, fajka, ohňostroj — predtým kremeň, práchno,
         ocieľka — miesto majú. A nad všetkým tým i nad handelcom panuje široký, obyčajne masťou
         napustený ťažký klobúk. Tento klobúk zastupuje viacero služieb: dáždnik, slnečník, krov,
         nádobu na načieranie vody, korýtko, vejár na rozfukovanie ohňa, a tu i tu miernejší
         materiál na fuknutie po chrbte. Vlasy nosili dlhé, nazad začesané, obyčajne tmavohnedé, tej
         farby sú i oči. Pomaly, azda na spôsob domov došlých vojakov, si už — aspoň mladší — vlasy
         nakrátko strihali, a týmto, akoby na vynáhradu na hlave skrátených vlasov, začali si
         zapúšťať fúzy. Keď sa handelec bral do cesty, mal hodené na chrbte, na prsiach štyrmi na
         kríž zviazanými „frumbiermi“ zviazané huňavé cedilo. Remennú kapsu zriedka upotrebúval.
         Chôdza týchto ľudí bola švihlá, ľahká, povedal by elegantná, telo priame. Keď rubár stál,
         kráčal, ba i keď kľačal, vždy nohy naširoko kládol. Príčina toho bola, že pri rúbaní,
         pílení stromu, ba viac-menej pri všetkých prácach musel brať široký základ, slovom musel si
         široko zastať. Nováci, keď sa vracali z vojny domov, päty husto spolu kládli, ale pomaly
         zase, následkom práce zvyknutí, svoje dlhé nohy ako vidličky stále širšie rozkladali.
   </p>
   <p>
    Ako zvláštnosť predstavila sa mi osobnosť istého Urama, ktorý za úradovania Mórica
         Kellnera slúžil pri kráľovskej michalovskej maši ako strážnik. Bola to kostnatá vysoká
         chlapina, nezadlho potom vstúpil do provízií, to jest na odpočinok. No a veru v plnej miere
         ten odpočinok zaslúžil. Ako rodák z Polhory bol lapený za vojaka, poťažne za granatiera. Do
         r. 1848 totižto bolo vo zvyku lapať do vojny, nie ako teraz žreby ťahať. A lapali,
         naháňali, takrečeno poľovali na mladíkov — ako sa to dá myslieť, na chudobných a oplanov
         obcí, ktorých nikto nezaštítil. Bohatí synkovia a synkovia obecných vrchnákov, tí obyčajne
         uspeli vojenčine uvrznúť. Čo ešte chybovalo, doplnili verbovaním, vábením, hubou, klamaním
         opitých, rozžialených a ľahkomyseľných šuhajov. Lapený teda bol i náš Uram z Polhory. Ale
         stal sa z neho šumný granatier a čosi-kamsi tiahol do francúzskeho boja; dokonale voňal
         pušný prach. Francúzi ho zajali. Kde sa to stalo, to on sám nevedel, lebo zemepisom sa on
         nezanášal. Francúzi vradili ho a strčili do francúzskej rovnošaty a poslali na juh — ta, ta
         vraj ďaleko, tam že bolo teplo a poletúvali španielske mušky. Prechodil veľkými rovinami,
         potokmi a vrchmi, na mená miest sa nepamätal, len že v nich bolo veľa kostolov. Znal len
         všeobecné mená krajín, po ktorých chodil a bojoval — Španielsku, Francúzsku a Nemeckú. Akým
         spôsobom sa zase domov dostal, neviem, keď to i jemu samému bolo neznáme; pravdepodobne po
         obnovení pokoja. Tento nepovedomý obor strašne veľa pechúril, veľa sveta videl, ale nie
         duševným, len telesným okom. Fajčil krátku zapekačku, pľul, rozprával, ale z toho málo,
         pramálo si mohol zachytiť. Tieto ohromné skúsenosti a možnosť skúseností malé stopy
         duševného poňatia zanechali v tomto nepokalene prostom človeku. A tak tento nevoľný
         obrovský pechúr, čo svojimi pätami výšiny Pyrenejí, ulice Madridu, azda Saragosy, Toleda,
         Valladolidu, Salamanky, ba azda i portugalského mesta Oporta svojimi opätkami kresal —
         teraz už zabudnutý, akoby ho nikdy nebolo bývalo, ozaj ako to epitafium: sufficit hinc
         tumulus, cui non suffecerat orbis,
    <sup>
     [
     <a class="footnote" href="#ftn.id2601339" name="id2601339">
      463
     </a>
     ]
    </sup>
    leží na lichom polhorskom cintoríne — pravdaže, bez pomníka — zamiešaný medzi
         druhých súdruhov, čo ich nohy ledva ďalej od Brezna niesli. No aspoň som mu ja týmto
         pamiatku na istý čas zachoval. Ako počujem, našli sa v istom zmysle Uramovi následníci v
         cestovaní, nakoľko amerikánska zimnica v novšom čase zasiahla až na Polhoru, keďže už teraz
         pokročila ta i železnica.
   </p>
   <p>
    Okrem Urama bol na Polhore ešte druhý podivín, hnaný túžbou za vedami. Jeho meno už mi z
         pamäti vypadlo. Keď som ho poznal, už bol chlap obstarný. Odbavil štúdiá juris, ale ad
         praxim z neznámych mi príčin to uňho neprišlo, ja som len videl tohto učeného podivína, ako
         poháňal bičom voly, husi — železnú liatinu — rozvážal z michalovskej maše do Podbrezovej a
         Hronca a po latinsky sa dohadoval so svojím statkom.
   </p>
   <p>
    Aj z lekárskeho stanoviska spozoroval som na týchto rýdzich deťoch nepokalenej prírody
         rozličné rozmary a mal som príležitosť v nerestiach chorôb obdivovať ich trpezlivosť a
         zmužilosť. Podrobujú sa oni všetkým nehodám s podivuhodnou oddanosťou, s najjunáckejším
         srdcom. Všetko to znášajú ticho, pokojne bez chvastavosti. Vyskytujú sa, pravdaže,
         primerane ich prirodzeným názorom na veci, komické príhody. Ak ma stretol vyslaný posol,
         odo mňa vzdialený — zapískal na mňa a potom zareval „hau!“, len sa tak „zápače“ ozývali,
         kývajúc rukou, aby som zastal. Lieky na mastenie a lieky na vnútorné upotrebovanie veľmi
         ľahko popremieňali — takže to, čo sa malo piť, upotrebili na potieranie a naopak. Preto
         lekár pri predpisovaní liekov musel byť veľmi na pozore, aby tuhým liekom na jednu alebo
         druhú stranu, to jest znútra alebo zvonku, nenasledovala pre chorého škoda. Istý Zajac — a
         to veru hodné, ale už obstarné Zajačisko — padol zvysoka na miesto, určené na sedenie a
         kedysi na látanie lieskovicou, a to miesto — zadok — napuchlo mu a sčervenalo ako
         muchotrávka. Pretože tento ľud na účinky prostej vody nemohol vonkoncom veriť a privykať,
         kdežto oproti tomu na účinky páleného rád veril a vďačne sa im podroboval, musel som mu k
         vode, aby ona pre Zajaca mala zmysel, nejaký liek pripísať. Predpísal som mu teda sal ammoniacum,
    <sup>
     [
     <a class="footnote" href="#ftn.id2601407" name="id2601407">
      464
     </a>
     ]
    </sup>
    aby ju, roztopiac vodou, prikladal na opucheľ. Keď som ho zatým navštívil a
         pýtal sa na účinok, odvetil mi tento kostnatý dlháň bacúšsky, že mu je veru omoc ľahšie. A
         pošuchajúc si spokojne hruď poznamenal, že mu fľus hneď odľahol. A ja, tresnúc rukami,
         predivený som spozoroval, že môj milý pacient toto hodné kvantum sal ammoniacum miesto
         potierania — do kvapky vypil. No, a aký bol natešený!
   </p>
   <p>
    Paľo Nemčok z Braväcieho prišiel ku mne, že ho čosi tlačí v žalúdku — azda nedovarené
         halušky alebo kukuričná kuľaša (mamaliga, polenta), že jesť nemôže, aby mu na bľuvanie dal,
         to takô, taký šúľok, ako dostal Jochim Koľaj z Podholia. — Hm! hm!… Jochim Koľaj, však ten,
         nakoľko sa pamätám, trpel na lámku. Obzriem protokol, vskutku, tam bolo poznačené: reuma a
         predpísané mal: emplastrum vesicatorium.
    <sup>
     [
     <a class="footnote" href="#ftn.id2601442" name="id2601442">
      465
     </a>
     ]
    </sup>
    Mal si ho priložiť na to miesto lámky. Ja poviem Nemčokovi, že to bol šúľok na
         vonkajšiu potrebu, a on mi odpovie, že on veru nevie, či bol na potrebu, ale že ako ho
         prehltol, hrozitánsky mu to v žalúdku škrabalo, a potom tak bľuval, tak ho vyzvŕtalo, že i
         to vytlačilo z neho, čo ešte z ostatného krštenia pred mesiacom v ňom ostalo — že by i on
         takô potreboval. Nuž a lámka? Lámka mu hneď vraj potom prestala.
   </p>
   <p>
    Na Jánošovke človek si zlomil niže kolena nohu, zaviazal som mu ju podľa vtedajšieho
         zvyku a okolností do lipového lyka a handier, prikážuc mu ostať aspoň štyridsať dní
         pokojne, neporušene ležať. O päť dní prídem ho navštíviť, a nájdem ho s obväzkom o palicu
         opretého pri kozube stáť a fajku zapekať.
   </p>
   <p>
    Môj úprimný priateľ Samko Bodorovský, príduc z Banskej Bystrice, navštívil ma hneď v
         prvom období môjho pobytu v Brezne, ešte v Lehotského dome. Mal som ráno, ako obyčajne, keď
         som bol doma, ordináciu. Samko, ktorý tak mnoho slýchal o originálnosti tých takrečených
         handelcov, rád by bol skúsil niečo v tej veci. Povolal som ho teda voslep k ordinácii, aby
         počul ich rozhovory so mnou. A stalo sa tak, ako sa stať malo. Prišiel starý bezzubý
         zmraštený hríb. Pozrúc naň a do zápisnice, čo mu chýba, pýtam sa ho, či predpísaný liek
         účinkoval. Pokročil tri kroky proti mne, vyvalil oči na mňa tázavo, ale neriekol nič.
         Povýšeným hlasom pýtam sa ho: „Či ste boli na pochode?“ V úplnom nedorozumení pristúpi
         bezprostredne ku mne, oprie sa lakťami o mriežku môjho stolíka a hľadí zadivene na mňa.
         Bodorovský, sediac opodiaľ na stolci, sa už chichoce. Ja zas, vidiac, že s otázkou
         „pochodu“ k cieľu nedôjdem, pýtam sa ho zrozumiteľne: „Či ste s-li?“ On spokojne a trefne
         odpovedal: „Hm, keby len bolo čím.“
   </p>
   <p>
    Ich rozumkovanie o tomto a budúcom živote sa v mnohom líši od filozofie učených ľudí,
         ale je užitočnejšie ako tá filozofia, lebo robí ľudí šťastlivejších a heroickejších v
         znášaní tisícorakých ľudských bied, nerestí a chorôb. Budúci život predstavujú si tieto
         deti prírody vo veľmi materiálnom, ale pohodlnom svetle — že tam budú bez trápenia a
         namáhania sa kláty hladko rizňovať, drevo štiepať, šindle párať atď. Tento istý život, ale
         ľahší, príjemnejší, v pôžitkoch hojnejší si oni vyobrazujú. Smrť je nevyhnutný priechod,
         ale k lepšiemu, preto im je nie strašná, a pokojne, ba mnohí so želaním jej hľadia v
         ústrety, odporúčajúc sa vždy do vôle božej. A v tomto bode im je ozaj čo závidieť. Pridám k
         tomu jeden z mnohých príkladov.
   </p>
   <p>
    Mal som v Podholí chorého rubára, chlapa vysokého, predtým mohutného, dobre vyše
         štyridsaťročného; dlho už ležal chorý na chradnutie chrbtovej kosti. Chradol, ba môžem
         povedať, umieral už dlhší čas pomaly od nôh nahor, ticho, pokorne, s príkladnou
         trpezlivosťou. Kým bol silný, bol vrúcnym priateľom neviazanosti, zlatej slobody a ako taký
         milovník, a to náruživý milovník lovu, rád blúdil s puškou po horách a dolách, neviazal sa
         na obecné pravidlá a vrchnostenské zákony a veľmi blížil sa predmetu známej ľudovej piesne:
         „Poza bučky, poza peň!“ Ale kdesi pri takejto vychádzke prestydol mu chrbticový špik a
         ostal ležať. Tie jeho bystré nohy, čo ho tak ľahko a strunisto vynášali na Beňušskú hoľu a
         do Leňúskej, museli mu teraz domáci z miesta na miesto prekladať, aby zmeravené neodležali.
         Jediná potecha, čo mu ostala, bola rozpomienka na zelenú šumiacu horu a — zapekačka v
         zuboch. Prešli ťažké týždne a týždne, a on ležal pod pecou na lavici, bez reptania, bez
         ponosy, a ja som predvídal, že mu už dlho slnce svietiť nebude. A bolo to v máji, keď som
         ho zase navštívil. Príroda sa smiala, škerila sa, všetko ožilo a sa tešilo, obživené
         teplými lúčmi prívetivého slnca. Len môj Jano bol opak toho, zádumčivý. Ľud — starý, mladý
         — všetok bol v poli. Ja som sám bol s ním v izbe. Otvoril som oblôčky, aby slnce a čerstvý
         vzduch mohli voľne vniknúť, a to veru vďačne urobili. Slnce, preraziac jemný izbový prášok,
         kosom padalo a osvecovalo chudáka chyteného motýľa Janka, celú jeho pod pecou nepohnuto
         vystretú postavu. Privalil som si potom klátik, slúžiaci miesto stolca na hlinenej dlážke,
         a prisadol som si k nemu. Príznaky blízkej smrti sa kopili, ale on vernú spoločnicu fajku
         ešte v zuboch držal a vypúšťal dym, ktorý sa vyberal ťahavým prúdom oblôčkami von. A to
         dobre tak, lebo bez bližších skúšok môj nos ľahko vypátral, že ten na Balkáne nerástol, ale
         takej sorty dohán bol, že človek nevedel, či sa viacej blíži horiacej onuci, a či
         prihorenej kabanici. „Ako sa máš, Janko?“ — „Hm! že ako — nuž zle.“ „No, neboj sa, ešte
         budeš chlapom.“ — „Eh, bol som, bol — už nebudem. Už pôjdem.“ — „Ach, ach, ešteže čo,
         nepleť, nie… A či sa nebojíš smrti?“ A po chvíli celkom pokojne, akoby nie o smrti, ale o
         píle alebo sekere reč bola, odpovie: „Nuž čože by sa mal báť? Čože tu na svete chudobný
         človek, len biedi a biedi: dobrého sa nedožiješ, a keď si niečo povolíš, už ťa bijú.“ —
         „No, ale pozriže, Janko, na ten krásny svet, na tie vrchy, na tú horu, čo si voľne po nej
         behal: či by ti nebolo ľúto tú krásnu prírodu opustiť?“ Mrdol plecom a potom pološeptom mi
         riekol: „Tam to bude ešte krajšie a robota ľahšia.“ Zamĺkli sme obidvaja. Pozorne hľadím na
         jeho blednúcu a vlhkú tvár, na bezvýrazné oči a hmatám nebadateľný pulz. Otvorili sa mu
         ústa, fajka odpadla na zem, popol sa vysypal: Pulvis et umbra sumus
    <sup>
     [
     <a class="footnote" href="#ftn.id2601624" name="id2601624">
      466
     </a>
     ]
    </sup>
    — Janko bol mŕtvy. Šiel ta, kde sa kláty ľahšie kálajú. Zavolal som do poľa,
         zišli sa ľudia a na tretí deň ležal Janko v žltej hlinačke medzi bodliakmi a vratičom
         (Tanacetum), obvyklými na cintorínoch.
   </p>
   <p>
    Keď som po rokoch v Kremnici ako lekár účinkoval a vtedajší kremnický mešťanosta a
         bývalý krajinský vyslanec bol mojím klientom v dlhotrvajúcej vodnatieľke končiacej sa
         smrťou, často mi tento Janko pri našich filozofických rozjímaniach prišiel na myseľ. Môj
         kremnický pacient a mešťanosta Mátyáš bol totižto tej mienky, že povolaním a cieľom každého
         človeka je a má byť vzdelanosť, a len touto cestou sa on môže stať šťastlivý. Ale ja som
         tvrdil, že konečne človek vzdelaný, so svojimi nárokmi a širokým rozhľadom býva menej
         šťastlivý ako syn prírody so svojimi obmedzenými vedomosťami a skromnými túžbami, ako
         pravý, prirodzený, nerobený filozof je omoc šťastlivejší a v znášaní bied otuženejší,
         trpezlivejší — ako tamten vyvaľkaný vzdelanec. Tamten je s veľa nespokojný, tento s málom
         spokojný. Takíto bývajú ľudia rýdzi, úzko zrastení s prírodou.
   </p>
   <p>
    Jedno ráno pripálil ku mne rubár z Bacúcha, líce mal zapuchnuté a hlas premenený.
         Ponosoval sa, že ho zub už niekoľko dní a nocí mučí. Otvorí velebnú papuľu, zablysnú sa
         zuby. Ja, berúc klieštiky, klopem mu po nich ako po klavíri. Ako na boľavé miesto zaklopem,
         zareve: „To, to, to je, len ho von!“ Chytím hlavu, chmatnem zub. „Jaj, bisťu!“ — a vyfrkol
         mu za opasok. Spokojne si odkašlúc, vymýval si podanou vodou a octom ústa. Po chvíli, keď
         už krv zastala, pýtam sa ho, či ho už nebolí. Zmraští tvár a povie mi celkom určite, že
         veru ho ten susedný bolí, ten že tiež musí von. Ja som sa spieral tomu, ale on tým
         dôraznejšie dotieral, aby som ho oslobodil, keď je už tu. Po dlhšom parlamentovaní stalo sa
         mu po vôli a druhý zub išiel za prvým a oba boli deravé. Po umývaní zase opakoval, že ho
         ešte i tretí okrem toho druhého trhá, aby som mu len ešte i ten vyšmykol. No také čosi som
         ešte neskúsil, a na to som sa oddať nechcel. Ale on len dotieral, a počal byť už i
         nezbedným. Vyhnal som ho, vrátil sa a natoľko ma domŕzal, že som mu konečne kázal sadnúť,
         on zase obligátne zreval a tretí zub obligátne vyletel. A nasledovalo zase vymývanie, na
         spôsob veľryby, ako som to opísané čítaval. Odhodiac ho stranou, pýtam sa ho nahnevaný, či
         už teraz dosť. A on, utrúc si spakruky ústa, zavolá celkom ľahostajne: „Ba veru to len
         predsa bol ten prvý!“ Zadivený síce, ale som sa smiechu nemohol zdržať. „Nuž ale sto striel
         sa do teba páralo, nuž či ti to bolo treba, há, tri zuby dať trhať?“ A on, chystajúc sa k
         odchodu, odpovie celkom uspokojený: „Ach, nuž aspoň nemusím preto druhý raz prísť.“ — Nuž,
         keď je tak — reku — poď, a daj si vytrhať všetky, nebudeš sa musieť druhý raz unúvať.
   </p>
   <p>
    A keď som už pri ťahaní zubov, nechcem pominúť príhodu, akú som zažil pri voľbe
         krajinského breznianskeho vyslanca s mešťanom, hlavným kortešom odpornej nám strany. Práve
         pred voľbou v najtuhšom boji pochytilo tohto nášho tuhého, nebezpečného odporcu bolenie
         zubov a mestský lekár, ktorý mu obyčajne slúžil radou, nebol doma. Čo tu robiť? Sklonil sa
         a prišiel pokorne ku mne. Ináč nezbedný človek sadol si ticho so zmraštenou tvárou — aká sa
         obyčajne dostáva za podiel trápeným bolením zubov — na stoličku a s oddanosťou dal si
         deravý zub skúmať, klopať a prezerať. Ale keď som mu ho lapil do klieští, opustila ho
         chladnokrvnosť a zmužilosť a začal fikať, a tu mi prišla nebárs kresťanská myšlienka, tohto
         môjho zaťatého volebného antagonistu kus potiahnuť a ak možno, prekrstiť. Ako som už teda
         zub v klieštikoch zavrznutý trímal a on kričiac tvárou strihal ako prevarené mlieko, keď na
         zime chladne, zavolal som naňho: „Pán N. N., ktože bude teraz vyslancom? Ja vás nepustím,
         kým mi nedáte slovo, že proti nášmu kandidátovi robiť nebudete, há!?“ V pomykove postavený
         vykríkol, že „áno, áno, nebudem“, a zub mu naskutku vyhrkol na nohavice. Zabudnúc i honorár
         zaplatiť, čo by ja v tomto prípade ani tak od neho nebol požadoval, vybehol von, lebo sa
         mojich klieštikov bál ako čert kríža a len deravý, až na čierno vyfajčený zub mi zanechal
         na pamiatku a za odmenu. Náš kandidát Matej Slabey proti Egidovi Lehotskému prepadol
         predsa, lebo prepadnúť musel, keďže proti nemu celý vládny aparát účinkoval.
   </p>
   <p>
    Pohostinnosť handelského drevorubárskeho ľudu bola chvályhodná. Čo ako málo mal, vďačne
         dal a pri svojich dverách žobrajúceho bez otázok, bez kritizovania čím-tým obdarúval, hoci
         často jeho prirodzená dobročinnosť tu i tu bola nadužívaná. Oni, hoci milosrdní, štedrí,
         sami veľmi zriedka žobrali. Žobráci, čo sa u nich plietli, boli takmer bez výnimky cudzí. O
         krádeži po domoch, to zriedka bolo slýchať, a preto v lete, keď už ľud býval zamestnaný po
         horách a v poli, dom za domom prázdny, a predsa nebol ani zamknutý. A zriedka niečo
         skapalo, a ak sa to stalo, nuž to bol bezpochyby výčin nejakého stranného ponevierajúceho
         sa holomka.
   </p>
   <p>
    Toto šetrenie domášneho majetku je ozaj chvályhodné a u nich zakorenené. Táto pekná
         vlastnosť nerozprestiera sa navonok, na poľné úrody, lebo čo sa tých týka, jeho svedomitosť
         prestáva — v čom istotne väzí podivné protirečenie.
   </p>
   <p>
    Keď kapustu, repu, mrkvu, zemiak a tomu podobné plody môže potiahnuť, to mu ani svedomie
         neťaží, ani sen nemýli.
   </p>
   <p>
    Ako náš pospolitý ľud aj inde, tak i tento veľmi si obľubuje liehové nápoje; pretože
         dva-tri-štyri týždne prebýva v lese a pracuje ďaleko od ľudských bytov, nemá príležitostí
         na riadne hasenie pálenčej žízne, týmto činom zameškané vynahradzuje si pri danej
         príležitosti i s úrokmi dokonale. Prechodiac taký čas obce, kde jestvujú krčmy, docengajú
         sa dokonale, či to v lete či v zime, či sucho či blatnavo, tackajú sa cestou, lomozia,
         spievajú, a pre ukrátenie času sa niekedy i vadia a po chrbtoch obuchmi sekier — ba niekedy
         i ostrím — sa šteklia. A keď už nabraná batožina v hlavách silnú prevahu dostáva, vyvalí sa
         takýto junák obyčajne vbok cesty, zriedka priam na ceste, do blata, ako príde, do snehu, a
         tam spí akoby učičíkaný v perinách, kým ho snehové záveje na holom bruchu za opaskom a
         topiaci sa sneh v uchu nezobudia. A na druhý deň ide to „klin klinom.“
   </p>
   <p>
    Čo ma najväčšmi mrzelo, že i deti, drobné deti, tým všeobecným liekom, pálenkou,
         dezinfikovali to proti hlístam, to so starým sadlom proti kašľu a proti všetkému zlu. Ale
         nemohol som sa tomuto diviť, keď som sa pozdejšie obzrel, ako sa takrečený koňak zrodil, na
         vzdelanú triedu a na samých lekárov, ktorí všetky chorobné nákazy počnúc od suchôt,
         zapálenia pľúc všetko dolu až po otlaky liečili koňakom. Teraz, chvalabohu, už zase, keď
         rozumní fabrikanti koňaku vrecká si naplnili a rozum obecenstva a lekárov sa zase vyšvihol
         nad koňak — všeliečiteľná mánia koňaková ustupuje. Smutná vec to, keď liečba za módou sa
         drží, alebo práve v službe profánneho zisku stojí. Grau ist die Theorie, grün ist die Prax,
         hovorí — tuším — Goethe a potom: Non jurare in verba magistri.
    <sup>
     [
     <a class="footnote" href="#ftn.id2601883" name="id2601883">
      467
     </a>
     ]
    </sup>
   </p>
   <p>
    Ženy so širokým driekom, tak ako i Detvianky, na príchovok boli súce, plodné. A mnohé
         deti boli počaté v lese, ba stalo sa, že tam i prvé svetlo uzreli, ale vyrastali utužené
         napospol v slobodnej prírode. Nemaznané, pravda, čo slabšie odpadli, a silných, utužených
         detí ostalo dosť a dosť. A radosť ich bolo vidieť najmä v čas štepenia kiahní — vzor
         ohorených ružových detvákov. Veru tú drobizeň vonkoncom nemaznali. Často som sa čudoval,
         keď vo vysokom snehu po kolená tieto deťúrence, zaodiate v dlhých škrabľavých košeliach,
         konajúc si návštevy z dom do domu, hemžili sa ako červíky v hnilom dreve, a v snehu —
         rozumie sa — boso brodiac, košieľku, aby sa nezmočila, vyše pása zdvíhali. V izbe pod pecou
         sa im sneh na nôžkach nabraný topil. A čo im bolo? Vyrástli z nich chlapi ako jedle a silné
         matky ako z ocele. Ak dostali somársky kašeľ — ach, však to prejde — a prešlo. No,
         pravdaže, ako rečeno, našlo sa tu i tu slabé semä — no to vykapalo, a skoro a hojne
         vynahradilo sa druhým; o to starosti nebolo. Matka si kus poplakala, ale sa vraj tešila:
         Pánboh dal, pánboh vzal — nuž a skoro zase dal! — Neviem, či už i oni teraz pre Ameriku
         zvyšok nelifrujú; na Polhore, ako počujem, a v Brezne už začínajú — a to obyvateľstvu zadá
         väčšie štrbiny ako somársky kašeľ.
   </p>
   <p>
    V rozsiahlych lesoch, po vrchoch, dolinách žije rozličná divá zver, najmä škodná: líšky,
         kuny, rys veľmi zriedka, nadovšetko medvede, na ktoré bývajú rok po rok schválne to väčšie,
         to menšie honby. Vlkov sa tam málo potuluje, čoho príčinu si neviem vysvetliť. Za pätnásť
         rokov, čo som sa tam bavil a či dňom, či nocou, v ktorúkoľvek hodinu, chvíľu a čiastku roka
         putoval, len raz som podľa svojho zdania videl vlka na snehu nad Gašperovou; ale bol tak
         ďaleko od môjho stanoviska, že predsa s určitosťou nemôžem tvrdiť, či ozaj bol vlk, a či
         nie valaský pes. Pri druhej príležitosti, pri poľovačke na medvede,
    <sup>
     [
     <a class="footnote" href="#ftn.id2601973" name="id2601973">
      468
     </a>
     ]
    </sup>
    ktorú som opísal v almanachu
    <span class="emphasis">
     <em>
      Tábor
     </em>
    </span>
    , boli v pohone i dvaja
         vlci, jedného z nich spálil Markus, čo mu spôsobilo veľkú radosť, lebo medveďov bol už dosť
         nazrážal, a tohto vlka prvého v svojom živote v lese zazrel a zastrelil. Toto vlčisko malo
         náramný bachor; deň predtým tam kdesi pod Veprom na klenovskom salaši ovcu zožralo.
   </p>
   <p>
    Zato líšok bolo moc a honby na ne bývali pre mňa veľmi zaujímavé. Tá ľstivosť,
         opatrnosť, prebitosť týchto zvierat je na neuverenie, a pri týchto honbách má človek
         príležitosť obdivovať ich vycibrenú falošnosť. Väčšieho figliara medzi našimi zvermi ani
         niet nad líšku — len už človek, ten ju prevýši.
   </p>
   <p>
    Na širokom breznianskom poli proti Michalovej, na bielom snehu ich bolo vídať, aké
         manévre pri lapaní myší vystrájali. Už zďaleka sa štíhlym telom, pozorným, vrtkým krokom a
         skokom odrážali od bielej podlahy. Raz som ich jedno odpoludnie z mesta po michalovskú mašu
         načítal jedenásť. Strieľať na ne, ak to vzdialenosť dopustila, možno bolo len zo sánok;
         tých sa tak nebáli. Ale ak si chcel pre bezpečnejšiu ranu zliezť, alebo čo len zastať, už
         sa brala, ťahajúc metlu za sebou
    <sup>
     [
     <a class="footnote" href="#ftn.id2602037" name="id2602037">
      469
     </a>
     ]
    </sup>
    ani vietor do diaľky, ak možno, do hory.
   </p>
   <p>
    Najkrajší pohon na líšky býval na takrečených Stráňach. Stráne boli úzke dlhé lesy v
         brehu, zvrchu lemované holým poľom, odspodku potokom. Taká stráň ťahala sa od Hronca až
         poniže Krámu za dobrej polhodiny; druhá rozprestierala sa od Filipova po Bujakovo. Pri
         poľovačke podelili sa tieto pásy na viac pohonov. Strelci zastali si v istých úsekoch zhora
         nadol v rovnej čiare a proti nim tiahli honci s rapkáčmi, akými narábajú chlapci
         miništranti na Veľkú noc. Na vrchu po poliach sú narážky
    <sup>
     [
     <a class="footnote" href="#ftn.id2602062" name="id2602062">
      470
     </a>
     ]
    </sup>
    s malými mažiarmi a pištoľami. Týmito robia na to súci chlapci šarapatu a
         líšky, poľujúce na myši, splašené, hľadajúce útočište, celým cvalom šibú do strání, kde
         klepačkami bývajú durené oproti postaveným strelcom. Pri takejto príležitosti upozornil ma
         Adolf Divald na zvláštnosť, o akej som do tých čias nemal známosti. Dokázal mi to na ním
         čerstvo zastrelenej líške. Asi naprostriedku spodnej strany chvosta je malá chrastička, asi
         veľkosti dobre vyvinutého konopného semena. Táto chrastička, zoškrabnutá nechtom, vydáva
         znamenitú, marcovým fialkám úplne podobnú, teda veľmi príjemnú vôňu. Divné, a to v
         susedstve dolného otvoru čreva.
   </p>
   <p>
    Nastrieľané líšky sa tu takmer bez výnimky posielali do Štiavnice, kde potom s nimi pani
         manželka pána lesného radcu podľa vôle nakladala, pokladajúc to akoby za slušnú daň
         podriadených lesných úradov. Ale nielen líšky, vypisoval sa formálne i počet sŕn, ktorý mal
         byť zaslaný; a srny, ako nám pozdejšie prezradili, akoby na jatke vo fašiangy a sviatky
         boli rozpredané. A predsa tieto poľovačky stáli lesných pánov peniaze, keďže honcom dávali
         odmeny a strelcom obyčajne slúžievali pokrmom a nápojom. Ale pre pokoj a dobrý pomer s
         vyššími pánmi bolo to tak v obyčaji.
   </p>
   <p>
    Okrem toho bol som si obľúbil lov na sluky. Poetická stránka tohto lovu pre mňa bola
         hlavne v tom, že sa dial na jar, keď si príroda zo sna prebudená oči pretierala. Ten
         veselý, praskajúci blačiak-blčiak, plápolajúci oheň na malej, lesom otočenej polianke, tých
         pár všetečných kvietkov — ranostajov, to večerné pološero, koncert napínajúcich sa
         operených spevákov — jeden nad druhého vynikal kos, drozd — a nad nimi všetkými trskota
         vysoko-vysoko na samom konci smreka natriasala podbriadkou. A čiže krásne fujarovali vo
         velebnej tíšine zádumčivého lesa! A keď slnce hlbšie upadúvalo do hrobu a speváci
         poskrúcajúc noty odobrali sa na nocľah k svojim domácim, tu zanôti v tmavej svojej besiedke
         čierno-veľkooká červienka trúchlu, prenikavo milú pieseň. A keď i táto zo zboru posledná
         speváčka umĺkla, utrúc si a strčiac zobáčik pod krídelce a všeobecná, nikým nerušená
         tichosť nastala, zapálila večernica na tmavomodrej nebeskej oblohe lúč a kukala i na mňa,
         dumajúceho bedára, opretého o bútleho pniaka.
   </p>
   <p>
    A v tom zjaví sa hlásnik, starý vyskúsený — sluka, točivo, lenivo letiac a krochkajúc,
         so spusteným dlhým omrzeným nosom, vlastne zobákom. Ak letel strelcovi pohodlne, bol ním,
         ako sa na príchodzieho veľkého pána svedčí, privítaný výstrelom. Za týmto kvartírmajstrom
         nasleduje za chvíľu prestávka a až potom ide zástup krížom-krážom krochkajúc, pskajúc a
         lietajúc. A padá výstrel za výstrelom — ale nie tak padajú i sluky. Ba často, chúďatá,
         postrieľané, ak niet vyžly, padnú do cárašiny, tam sa vtiahnu a zahynú. Ohne a pohyby
         strelcov tieto vtáky v ich smere letu nemýlia. Vôbec, tento vták oproti druhým sa
         inteligenciou vonkoncom chvastať nemôže. Hlavu má malú a zobák veľmi dlhý, a tak pomerne k
         svojej veľkosti má málo mozgu, nasledovne málo talentu i čo sa rozvahy týka, i k výtvarným
         umeniam. To zase má mať sýkorka veľa mozgu, podľa svojej veľkosti najviac — viac ako
         človek; ale sýkorka je veru prebité stvorenie, to každý uzná, kto trochu pozoruje.
   </p>
   <p>
    Poľovačky na medvede svojou rozčuľujúcou vážnosťou robili na mňa značný dojem. Ako boli
         mimoriadne dojímavé, tak požadovali i odvahu, a boli prebohaté na pikantné výjavy. Opísal
         som ich v
    <span class="emphasis">
     <em>
      Lipovianskej maši
     </em>
    </span>
    a na pamiatku Jozefovi Markusovi v
    <span class="emphasis">
     <em>
      Tábore
     </em>
    </span>
    r. 1870:
    <span class="emphasis">
     <em>
      Poľovačka na medveďov
     </em>
    </span>
    , a preto
         tu to opakovať nejdem. Istý Trník z Bacúcha, richtárov brat, honec na medvedej poľovačke,
         stretol sa s postrieľaným medveďom. Medveď zhučiac skočil proti nemu, Trník zahnal sa
         sekerou, ale nestačil ju spustiť. V okamihu sekera a on odfrkli do blízkej mláky — do
         trniny, podľa jeho predikátu a skutku.
    <sup>
     [
     <a class="footnote" href="#ftn.id2602235" name="id2602235">
      471
     </a>
     ]
    </sup>
    Nazlostený zver ho chmatol cez opasok a tak po priateľsky striasol, že mu zuby
         a mozog v hlave zhrkotali. A popravde mu rebrá, ba život zachránil silný opasok, na ktorom
         za dlhé roky ešte potom bolo pozorovať stopy stisnutého remeňa a jamky vtlačených pazúrov.
         A potom ako Trník tak nenadále chytro do tej kaluže fľasol a ešte dobre sa nespamätajúc na
         priateľský dojem, oči otvoriť nestačil, spozoroval, že mu medveď svoju ľúbeznú pozornosť i
         naďalej venuje. Začal ho totižto bedlivo blatom a nariafanou kružinou, tŕním a pažiťou
         pochovávať. Pri tejto báječne premilenej práci v prestávkach načúval, či Trník nedýcha, či
         sa nehýbe, slovom, či nedáva znaky života. Ale opatrný chlap sa tajil ako pavúk, hoci mu to
         pretvarovanie veľmi horko padlo. Po chvíli naivný medveď, mysliac, že sa mu Trník už
         načisto stal neškodným, išiel za svojimi druhými súrnymi povinnosťami a Trník naľakaný,
         umorený sa tiež odporúčal domov, aby mu tam starostlivá žena rebrá počítala a pomiesené
         boky mastením uviedla do poriadku.
   </p>
   <p>
    Na Čiernom Hronci odbavovali hon. Medveď im ušiel z honu a pustil sa nadmier prestrašený
         na ďalekú cestu. Veľa grúňov, dolín a húštin prebehol a dostal sa nad Balogom na strmú
         sihliansku cestu. Tu sa mu zdalo pohodlne bežať, a sálal dokonale hore hlbokým závozom. A
         tu v tomto úzkom mieste a práve v tejto chvíli hnal sa dolu rubár so sekerou, zavesenou na
         ľavom ramene. Chlap sa zľakol, ale medveď tiež. Ale sa medveď skôr spamätal a zmeraveného
         chlapa s vypučenými očami šmahom hodil na stranu a bez poklony, bez vývodu „pašol za durákom“.
    <sup>
     [
     <a class="footnote" href="#ftn.id2602300" name="id2602300">
      472
     </a>
     ]
    </sup>
    Rubár neútlo, ba hrubiansky o breh hodený, až mu v prsiach geglo, natešený
         jedine tým, že sa ten neočakávaný, nenadály cestovateľ s ním ďalej nezabavil, bral nohy na
         plecia a neobzrúc sa nazad, spešne išiel domov, kde mu žena špiritusom chrbát a bezpochyby
         i gágor hladila.
   </p>
   <p>
    Horšie ako týmto povodilo sa nasledujúcim. Ján Kán, vyslúžený granatiersky kaprál,
         strávivší väčšiu časť svojej vojenčiny v Miláne, príduc domov do Filipova, stal sa mojím
         pričinením cestárom. Chlapina to bola krásne urastená. Tento človek bol však náruživým
         lovcom, najmä rád sliedil za medveďmi. V Leňuskej doline tam kdesi odľahlé ovsené pole
         navštevoval medveď. Jano vybral sa na postriežku a hneď druhý deň prišiel hosť; a tento
         nedbalý kompan začal neďaleko Kána ovos dlabami riafať a chrúmať. Janko ho dobre namiešal s
         ohňom. Že sa medveďovi dostalo, svedčil jeho ryk a že krvou značil. Ale zutekal. Pretože
         bola tma, sám Kán si netrúfal za ním, odložil to na budúci deň a ľahol si spať. Ráno sa
         zobral s flintou jedináčkou a s dvoma chlapmi s drúkmi, že medveďa odnesú domov. A prišli
         mu skoro na stopu, hoci dosť ďaleko od miesta, kde bol postrieľaný. Bola to húština a už
         výrazné znaky krvi. Kázal chlapom zastať a on, držiac pušku v pravej ruke, ľavou odhŕňal
         haluze a kráčal opatrne napred. Vtom po pár krokoch vyhodí sa naň tam učupený ranený
         medveď. Nestačil streliť a zvrtnúc sa, chcel skočiť nazad, ale už bolo pozde — ľavú ruku, v
         skoku na obranu nazad vystretú, zachytil zver jedným skokom medzi zuby a dlaň mu voskrz a
         naskutku prehryzol. Na krik doskočili dvaja chlapi a nerozmýšľajúc, v prvom ohni začali
         ťažko raneného macka drúkmi mlátiť. No ale veru by sa im bolo zle, a veľmi zle povodilo,
         keby sa nebola nečakane, akoby z neba padnutá pomoc zjavila. Naraz začali poľovní psi
         štekať a medveďa za bundu trhať, čím jeho pozornosť od chlapov odvrátili a na seba
         pritiahli. Musel sa proti dotieravosti brániť, a tak sa chlapi mohli utiahnuť a zachrániť.
         Psom za pätami pribehol horár Cikel, a konečne dobre namiereným blízkym výstrelom medveďa
         zastrelil.
   </p>
   <p>
    Známe je, že sú lovci veľmi závistliví ľudia a z tej príčiny, aby druhý na zaslúžených
         vavrínoch poľovníckej slávy nekoristil, vybral sa Kán len sám s puškou, ale Cikel,
         dopočujúc, že Kán postrieľal včera na postriežke medveďa, tiež sa vybral zo závisti snoriť,
         že medveďa on nájde a ukoristí. A to bolo šťastie, že sa tak stalo a že mal so sebou i
         psov. — Ruka sa zahojila, ale sa mu dlaň vhĺbila; tomu sa tešil tým, že mu ona teraz pri
         nabíjaní pušným prachom bude konať dobré služby a mnoho prachu naberie. Ale ja som mu dával
         naučenie, aby nabudúce medveďovi nepodával „pačky“.
   </p>
   <p>
    Ešte horšie obišiel istý piliar na Beňuši, a to tiež poľovnícky závistník. V pohone bol
         totižto medveď postrieľaný, ako to svedčili stopy poliatej krvi, ale jednako ufujazdil,
         šiel sa kamsi domov liečiť. Pre pozdnú chvíľu upustili na ten deň od ďalšieho jeho
         prenasledovania. Hja, ale druhý deň hneď zavčas rána vybral sa horespomenutý nedoprajník na
         svoju päsť za raneným zverom. A našiel ho, ako práve rozmýšľajúc o márnosti a neprávosti
         sveta za kladou umorený, nevyspatý ležal. Piliar, priblížiac sa na prstoch, bol tej silnej
         mienky, že už testament hotový. Ale medveď vtom zoberúc sily a načiahnuc sa cez kladu, tak
         mohutne dlabou facol rušiteľa svojej dumky, že sa človek so strašným výkrikom vzpak,
         horeznačky vyvrátil. Vytrhol mu v stehne v hrubom mäse hunené nohavice, rozdrapil silné
         gate z hrubého plátna a zadal mu do tela takú ranu, že som mu — ten istý deň povolaný k
         nemu — mohol voľne vopchať dva prsty až po samú kosť. A isteže by bol rozzúrený medveď
         opovážlivého chlapa na papierovú látku zmiesil, keby i jemu, ťažko ranenému, para nebola
         dochodila. A v takomto prímerí sa oni po priateľsky, alebo ako teraz hovorievajú, po
         rytiersky pokonali. Smelý piliar použil krátky čas oddychu a pustil za kladou šomrajúcemu a
         pazúry k novému útoku brúsiacemu odporcovi guľku do hlavy, pošepol mu ju do ucha, a hoci
         ňou všetky zápače zahučali, medveď predsa hlavou potriasol, že on to nerozumie, zaskučal
         chudák, vystrel sa, a bolo po — zábave.
   </p>
   <p>
    Krátko zatým došlí, tiež dulujúci strelci našli oboch ležať jedného blízo pri druhom.
         Keď oboch zaniesli domov, toho jedného pri dobrom zdraví zjedli, a druhého, rozumie sa,
         chlapa, som ja pri planom zdraví musel zliepať, čo veru máločo menej od ôsmich mesiacov
         trvalo.
   </p>
   <p>
    Čo tu ešte chcem spomenúť, nestalo sa síce v mojej ochodzi, ale predsa v susedstve, na
         chotári v Koburgovskom
    <sup>
     [
     <a class="footnote" href="#ftn.id2602470" name="id2602470">
      473
     </a>
     ]
    </sup>
    pri Bacúchu a Polomke. Tam v pohone postrieľal medveďa mladý, obrovský mäsiar;
         spustiac sa na svoju mimoriadnu silu, odvážil sa s medveďom, naňho sa oboriacim, v zápasy.
         Ale tiež nedošlo k tej bravúre. Medveď priskočil ako strela, práve keď mäsiar vystieral
         ramená, a jedným chmatom rozmliaždil mu koštiaľ v lýtku, akoby bol mal triesočku v dlabách
         a neobzrúc sa ďalej o svoju zvalenú obeť, pošiel po svojom. Mäsiara, ozrutného chlapa,
         vyniesli o niekoľko dní na cintorín. Múdrejší vraj popustí — on teda bol múdrejší, lebo on
         popustil.
   </p>
   <p>
    Poznal som uhliara, mal len jedno ucho, o to chýbajúce prišiel v tú dobu, keď som ja tam
         ešte neúradoval. Pálili ďaleko v lese — otočení hustými stochami polenového dreva, určeného
         na uhlie. Napadlo mimoriadne veľa snehu. Vybrali sa uhliari s krňami medzi stochy —
         šichtúne — drevo zbierať na míľu, a vtom zočia vlka v úzkej medzierke. Pochytiac v náhlosti
         polená, rútili sa naň, a nebolo mu kade von. Vlk v pomykove a nevediac si rady, v zúfalstve
         vyskočil jednému z nich ponad plece, a predsa, aby mal akú-takú pamiatku — pretože
         vizitkarty nebolo — vzal si so sebou na cestu uhliarovo ucho. Nemali teda ani vlka, a ten
         jeden uhliar — namrzený, nemohol sa ani škrabať za uchom — keď ho nemal.
   </p>
   <p>
    A koľko by som ešte mal v torbe týmto podobných príhod, keby som nechcel byť príliš
         zdĺhavým. Spočítal som dovedna za času môjho pobytu v Brezne podľa môjho vedomia v jeho
         okolí padlých medveďov, a tak mi priemerne na jeden rok prišlo trinásť kusov. Raz pri
         pohone na Beňušskej, ako mi to hodnoverní svedkovia tvrdili, lebo som tam prítomný nebol,
         stálo deväť kusov v pohone. Pri druhej poľovačke, odbavovanej v Jasení v Lomnistej doline,
         sám Fialka, daňový úradník, zastrelil tri kusy: starú s dvoma mladými. V tom istom pohone
         Anton Kmeť, stoličný kancelista, bývalý slovenský dobrovoľník, postrieľal ozrutného samca.
         A keď sme sa po love na doline schádzali k ohňu na občerstvenie a na pochod domov, poniže
         nás krížom cesty psami honený hore grúňom šibal. I tento sa viac o nás neobzrel.
   </p>
   <p>
    Najchýrnejšie, najistejšie miesta, kde sa obyčajne veľa bukvy urodilo, boli v jasenských
         horách, v Gajdošovom potoku pri Fabovej holi a pod Beňušskou hoľou. Tam sa medvede najviac
         zjavovali.
   </p>
   <p>
    Ja som dvadsať ráz bol na poľovačke na medvede, ale len raz sa mi podarilo vidieť
         medveďa na slobode, hnaného honcami. Bolo to pri Michalovej v Gajdošovom potoku — riedky
         prales, spodkom porastený machom, čučoriedím, malinčím. Sedel som na klade, rozkročený
         sťaby na sedle. Po dlhšie trvajúcom pohone a hulákaní zdalo sa mi, že sa dolu na doline
         čosi točí. Upriem zrak, a ono skutočne trulká v hustom papradí kýsi chlpatý bundáš a
         pohybuje sa prostým smerom na mňa. Srdce mi klopalo, „brodilo mi v srvátke“, ako handelci
         hovorievajú. Natiahol som kohútik, pušku pritisol k lícu, postaviac sa, slovom, do
         hotovosti, bral som zvera na mušku. Ale neviem, čo sa mu na mne nezdalo, a či čo mu na nos
         padlo, zamenil kurz a narazil smer na čiaru strelcov pod ostrým uhlom. Strieľať naň pri
         tejto zmene nebolo mi radno, keďže odo mňa asi osemdesiat krokov poskakoval, a to tobôž,
         keďže pod tým smerom výhodnejšie sa blížil k mojim ďalším susedným strelcom. A tak s
         nekonečným napnutím očakával som výsledok jeho púte, očakával som výstrel. Môj prvý sused,
         ako som to videl pomedzi haluze z nastrčenej blýskavej cievy jeho pušky, sa tiež chystal k
         deju, ale ani tomu sa vec ešte nezdala príhodnou, a nechtiac prenáhlene predstrieľať a
         druhému oprávnenejšiemu susedovi kaziť, spustil mušku. I druhý za ním tak; až tretí,
         beňušský lesný Fr. Gombossy na pár krokov priblíženému medveďovi namiešal bundu s ohňom.
         Guľka chytila, medveď zreval, krv vystrekla, ale on ani kôň cvalom utekal kade ľahšie a
         možno ešte dlhé časy s poplátanou bundou po holiach a doloch vyvádzal svoje turistické
         kúsky.
   </p>
   <p>
    Druhým časom zúčastnila sa na pohone i polhorská žandarméria. Hore idúc do Gajdošovho
         potoka, žandársky kaprál jazdil, ale ani jazdec, ani veľmi zle osedlaný kôň neboli na
         jazdenie spôsobní. Doložiť treba, že vtedy žandári nemali klobúky, ale prilbice. A tak
         stala sa veľmi veselá príhoda. Práve keď sme brodili cez blatnavú čiernu kaluž, skydol sa
         kaprál zo svojho tátoša dolu hlavou. Kôň-dobráčik poslušne zastal, ale žandár koncom
         picháča pod bradou tuho zaviazanej prilbice tak sa zaryl do blatnavej mláky, že mu nohy
         opreté o koňa trčali hore koncom, a on si nemohol vytiahnuť hlavu, kým ho dvaja horári,
         podvihnúc ho ako dobre zakorenený štep — nepresadili. Čierne blato kaluže spravilo z neho
         strašného černocha. Zato sa mu potom na love lepšie darilo, lebo keď on, ako dotieravý
         lovecký závistník, opustiac svoje vykázané miesto, potisol sa zo streleckej čiary napred,
         pošťastilo sa mu zastreliť z toho neoprávnene zaujatého bodu náhodou práve naň dorazivšieho
         medveďa. Pre priestupok, že svojvoľne opustil vykázané miesto, vystavil sa veľkému
         nebezpečenstvu, a to nie tak zo strany medveďa ako skôr zo strany strelcov — ako sa to už,
         bohužiaľ, stalo: z omylu byť zastreleným miesto zvera. Mal on byť za to podľa loveckých
         pravidiel trestaný ramárom. A sotva by mu bola i jeho žandárska služba pomohla, ale z
         ohľadu na to, že sa mu podarilo zoťať pekného, hodného medveďa, a to jeho komisným štucom,
    <sup>
     [
     <a class="footnote" href="#ftn.id2602681" name="id2602681">
      474
     </a>
     ]
    </sup>
    pokuta sa mu prehliadla.
   </p>
   <p>
    Pohon na tohto škodlivca rožného statku usporiadalo na svoje útrovy mesto na dôkladnú
         prosbu poškodených obyvateľov obce Polhory, a tak sme sa potom na účet mesta v polhorskom
         hostinci občerstvili pri jedle, víne a hudbe. Pán Ján Kilvády, mestský richtár, človek ináč
         veľmi vážny, šťastlivým výsledkom honby bol natoľko oduševnený, že honci museli s medveďom
         v hostinskej sieni okolo stĺpa tancovať, a on, ako kedysi kráľ Dávid pred archou, tancoval
         pred medveďom. Potom odniesli medveďa do mesta a strelci svoje opice domov.
   </p>
   <p>
    Medvedia koža za mojich čias bola v cene od dvadsaťštyri do tridsať zlatých. Ja som
         jednu lacno kúpil. Viezol som sa s beňušským lesným Csaszkóczym, keď sme stretli bacúšskeho
         baču s medveďou kožou, prehodenou cez plece. Zastrelil medveďa, keď mu chodil ovce
         dežmovať, na postriežke. Niesol kožu slúžnemu do mesta, lebo každý, čo medveďa zastrelil,
         dostával šesť zlatých odmeny od politickej vrchnosti. Csaszkóczy kožu prejal pre mňa a
         vyplatil mu za mňa šesť zlatých hneď tam do dlane, a natešený bača, že tak nenadále a
         napochytro prišiel k peniazom, vrátil sa z cesty domov. Potom som mu — pravda, pozdejšie —
         vymohol u slúžnovského úradu zvyčajnú šesťzlatovú odmenu, a chlap bol blažený. Kožu som dal
         vyrobiť, a ona ešte trvá u môjho zaťa, ale vyblednutá, šedivá ako jej niekdajší majiteľ.
   </p>
   <p>
    Zmieniť sa chcem ešte o bocianskej starobylosti. Boca pred 15. storočím nemenovala sa
         Bocou, ale Jochimsthalom.
    <sup>
     [
     <a class="footnote" href="#ftn.id2602751" name="id2602751">
      475
     </a>
     ]
    </sup>
    Ale ani prvé ani druhé meno nemá koreňa na Slovensku. Jochimsthal má súdruha vo
         výtečnom baníctve českom a Boca v Sasku (Bautzen) a v Tirolsku (Botzen). Povedajú, že do
         15. storočia, keď vynašli — lepšie povedané — objavili Ameriku, bohatú na zlato, bola len
         jedna obec Jochimsthal, a to stredná, ale stála kus vyššie nad terajšou strednou Bocou na
         brehu. Keď takto Jochimsthal nemohol vydržať v dobývaní zlata súťaž s Amerikou, ľud sa
         potratil svetom. Tí, čo ostali doma, neprestali kutiť, kým tam, kde teraz stojí Horná Boca,
         nevykutali nové pozoruhodné zlaté pramene, a začali sa zase usádzať tam i na Nižnej Boci.
         Názov Jochimsthal sa stratil a zamenený bol troma Bocami: Vyšnou, Strednou a Nižnou, tak
         práve, ako na Jarabej. Boca kvitla a stala sa ešte i za mojich čias v Brezne porekadlom, a
         stala sa, ako Čechom zlatá Praha, zlatou Bocou — a pri kartách, obľúbenej ferbli, mohol si
         každú chvíľu v Brezne počuť: „Na tú kartu postavím i zlatú Bocu“. No, a tým je už veľa
         povedané. Ale i zo zlatej Boce zotrela sa pozlátka a spustla nanovo. Výroba zlata sa
         zmenšila, výdavky sa zväčšili, a následok bol, že sa podujímatelia konečne utiahli. Bane sa
         zarútili, staviská pováľali, na rumoch baníctva starí zhrbení baníci v blate porúcaných
         stúp ešte začas paprali, ale keď som sa, bývajúci už tu v Kremnici, cestujúc z Brezna na
         železnicu do Hrádku, vybral touto tichou cestou, už som videl tam, kde predtým stáli
         závodné staviská, len pusté, smutné hŕby skál, sťaby náhrobníky bývalého zlatého dolovania.
   </p>
   <p>
    Arciknieža Albrecht, majiteľ rozsiahlych železodielní v Sliezsku, vzal i erárne hrádocké
         dielne do prenájmu a začas baníctvo toho okolia sa obživilo, keď i nie viac na zlato, ale
         na železo, a nielen po dolinách, ale až pod samé temä mrzutého starého Ďumbiera. Zďaleka od
         Brezna, od Zákľuk bolo vidieť úvratné čiary kopaných ciest žltkavej farby až popod nos
         Ďumbiera dolu cez Gápel a cez Čertovicu. A tam nalámané ankerity
    <sup>
     [
     <a class="footnote" href="#ftn.id2602802" name="id2602802">
      476
     </a>
     ]
    </sup>
    z tejto výšky a diaľky boli krvopotne dovážané do Hrádku, tu rozdrobené, po
         tajchoch rozhrabané a vodou napúšťané, aby zhrdzaveli, a tak boli pripravené na topenie a
         vyhotovenie súceho železa. Tento proces dokázal sa náramne zdĺhavým, drahým — slovom,
         očakávaniu nezodpovedajúcim, a tak zastavili zase i železné bane, zastavili železné huty a
         nechali prenájom. A Ďumbier i so svojimi detváky má zase úplný pokoj, neškrabú viac
         všetečníci po jeho škamravej tvári, vynímajúc azda hvízdajúcich hvizdákov — čiže mercúnov,
         čo mu diery do kože dlabú, a hlucháňov, keď svojim vyvoleným nohami poklony škrabú a
         strúhajú. Ako Jarabá tak i Boca v tomto smere sa vyčerpali a svojmu povolaniu zadosť
         učiniac, tichučko čupia, zabudnuté svetom a môžu si spievať „Tak sa časy menia, tak tento
         svet beží!“
   </p>
   <p>
    Prv ešte, ako sa odlúčim od Jarabej a Boce, pri ktorých som sa i tak pridlho bavil,
         chcem sa zmieniť o mene Čertovice, ako si to ľud povráva a ako mi to môj dobrý otec, s
         týmito kútmi dobre známy, ako chlapcovi vyprával. Či Čertovica nejaké iné meno predtým mala
         a či nijaké, to neviem, ale terajšie svoje meno má vraj od hroznej cesty. Taká planá cesta
         od Turčianskeho Skleného dolu oproti Prievidzi nosí správne meno: Strach-zaďakovať! Viezla
         sa cez Čertovicu — pravdaže, v lete — veselá svadobná chasa. Voz s nevestou a mladým zaťom
         sa prevrhol a on, chudák, zlomil si nohu. Rozžialený nad nešťastím, preklínajúc tú cestu,
         dupol zdravou nohou o zem a vykríkol v zlosti: „No toto je už predsa čertova svadba!“ A od
         tých čias nosí tá cesta a sedlo vrchu meno Čertova svadba, alebo skráteno Čertovica. Samko
         Chalupka — náš pochvalný básnik, filológ, historik — mi vysvetlil, že všetky naše Čerťaže a
         s nimi spolu i Čertovica pochádza od
    <span class="emphasis">
     <em>
      črtiť
     </em>
    </span>
    .
   </p>
   <p>
    V lete r. 1854 — na deň sa už nepamätám — som sa viezol z beňušsko-bacúšskych handlov
         predpoludním domov. Povyše Studeného, blízo bujakovskej hate, postretol som vojaka v
         čiapke, kepeni a s puškou, prevesenou cez plece. Okrem toho, že týmto krajom sa vojaci
         vôbec nezjavujú a jednotliví a adjustírovaní len zriedka, podivná mi bola jeho ošúchaná,
         zanedbaná uniforma. Ale konečne, mysliac si, že to nejaký ordonanc, nestaral som sa ďalej
         oň, a tak minuli sme sa pokojne, on hore a ja dolu.
   </p>
   <p>
    Keď som došiel na Bujakovo, prišlo do spomienky i toto stretnutie s vojakom, a Mezey,
         cisársko-kráľovský artilerista, pozdejšie honvéd a teraz úradník železodielne, žartovne
         podotkol, či to nebol vojenský úskok. No na tom všetkom by nebolo nič, ale o pár dní
         vracajúc sa z Košíc do Viedne, mal sa cez Brezno viesť arciknieža Albrecht. Túto cestu
         vozený magnátmi s prepriahanými koňmi prekonal cez jeden deň. Ráno včas sa pohol z Košíc,
         večer bol v Brezne a tu i nocoval. Páni Brezňania chystali sa s hostinou, ale on unavený,
         zosadnúc u Karla Kuchinku, len čo prijal nakrátko vyslanstvá, čajom a krátkou večerou sa
         občerstvil, ľahol si na odpočinok, lebo ráno zase zavčasu hodlal ďalej. A Brezňania museli
         prichystanú, požehnanú večeru bez Albrechta sami zjesť, čo konečne predsa akosi potrafili.
         Albrecht, ako pasionátny priemyselník železodielní, celou cestou obzeral si železné závody.
         Ako to už býva, keď značnejší ľudia cestujú, kade ich cesta vedie, holdujú im obce; tak i
         Brezno vilo vence a chystalo sa na ilumináciu.
    <sup>
     [
     <a class="footnote" href="#ftn.id2602928" name="id2602928">
      477
     </a>
     ]
    </sup>
    I my na našej povýšenej hospode sme sa chystali na jej okrášlenie. A práve keď
         sme boli v najtuhšej robote, dobehol ako bez duše z Beňuše schválne poslaný behúň, aby som
         sa šmahom pobral hore na Beňuš, tam že vojenský úskok slúžnovskému hajdúchovi do brucha
         strelil. Rozumie sa, že som, všetko ponechajúc, súril zapriahnuť a náhlil som sa na Beňuš.
         Albrecht má tadiaľ prísť, slúžny, vrchnosti tiahli mu v ústrety, úskok zastrelil hajdúcha
         slúžneho… Čo to má byť? Či to atentát na arciknieža? To mi cestou vŕtalo v hlave. Ako tak
         dotiahneme práve na to miesto, kde som pred niekoľkými dňami stretol vojaka, už sa cestou
         prášilo. Arciknieža frčal na štyroch Koburgových paripách — a tie druhé koče a vozíky za
         ním. Ja som zatiahol vbok na lúku, a pretože mi stoličný predstata Trojan privolal, že už
         po všetkom, aby som sa vrátil — hajdúch že už mŕtvy — pripojil som sa k pochodu, pričom
         žandársky nadporučík presadol ku mne.
   </p>
   <p>
    A ten mi už potom vysvetlil priebeh. Komonstvo, ktoré vyšlo na stoličnú hranicu oproti
         vysokému pánovi, zabavilo sa na chvíľu, pretože ešte bolo na to dosť času, na Beňuši u
         kráľovského lesného. Vtom hajdúch slúžnodvorského dopočul, že sa dvaja vojenskí úskoci
         popletajú okolo obce, a že ich pred chvíľou videli na vŕšku pri kostole. Hajdúch, bývalý
         kaprál, so šabľou pri boku, chlap srdnatý, dal sa za nimi, a skutočne zazrel ich tam hore.
         Skríknuc na nich, aby zastali, bežal s vytasenou šabľou hore strmým chodníkom. Ale vojak
         namieri na útočníka, blysne, praskne, a plná rana vpáli bedárovi do brucha. Úskoci zmizli a
         bedára uložili do najbližšieho domu, kde po krátkom čase na vnútorné skrvácanie umrel. Ako
         sa pri pozdejšom pitvaní dokázalo, strelil mu brokom a drobnými olovenými gombičkami.
         Munície už teda mali málo. I povstal veličizný poplach, lebo si deputácia celú vec pred
         časom príchodu arcikniežaťa nevedela vysvetliť, a tušili atentát. Pod týmto dojmom,
         nastrašení viezli sa na chotár vítať vysokého hosťa. Po krátkej vítačke predniesol stoličný
         predstata zarazeným hlasom aféru. Arciknieža, podvihnúc hlavu, zaškúlil kus podivne cez
         blýskavé okuliare, potom podvihnúc mohutnú spodnú gambu, odvetil ľahostajne, že to osud
         vojaka, rozumejúc pod tým chudáka zastreleného hajdúcha.
   </p>
   <p>
    Komonstvu odľahlo, lebo oni očakávali strašnú hrmavicu pre zanedbanú bezpečnosť.
         Nadporučík si starostlivo vzdychol, že všetko bremä pripadne na neho, to jest na
         žandarmériu, že teraz zo všetkých končín do týchto krajov nazháňaní žandári budú vydržiavať
         na tých úskokov pohon, že z toho bude dosť roboty a zodpovednosti.
   </p>
   <p>
    Ako my dvaja takto besedujeme, prišli sme na Bujakovo, kde povoz arcikniežaťa zastal,
         aby si obzrel i tieto železné závody. Na tretí deň bol hajdúch na trovy arcikniežaťa slávne
         pohrobený a jeho čeliadka bola zaopatrená dobrou penziou.
   </p>
   <p>
    Čo sa lapačky dezertérov týka, tá dlhší čas trvala a diala sa i z tamtej strany — v
         Liptove, i tu vo Zvolene. Úskoci sa plietli po salašoch, po horách, po dolách a žandárom
         motorne vyhybovali, keďže žandári neboli s krajom obznámení a blýskavé šišaky, aké vtedy
         nosili, už na hodiny diaľky spozorovali a tak stačili dosť zavčasu uvrznúť. A konečne
         výsledok lapačky nepripadol žandárom, ale bodrému bačovi a valachovi na holiach tam z
         liptovskej strany. Politická vrchnosť vypísala odmenu tomu, kto tých dvoch úskokov lapí. A
         tak tí lační chudáci prišli na osudný salaš a posunkami pýtali jesť. Povedám posunkami,
         lebo títo nešťastníci, to boli Taliani, ktorých pluk ležal kdesi v Haliči, a hen stadiaľ,
         koľkými mukami a trápením dotiahli až sem, a stadiaľto mali azda putovať až do svojej
         domoviny. — Nuž sadli k črpákom, držiac pušky zatisnuté medzi kolenami. Vtom bača, akoby
         nič, mihne na valacha, jeden sa hodí na jedného, druhý na druhého, otrepú ich o zem a pri
         pomoci dobehnuvších honelníkov poviazali a odviedli pred vrchnosť. Čo sa s nimi potom
         dialo, neviem, len toľko mi po čase nadporučík povedal, že ich odviedli do Komárna na pevnosť.
    <sup>
     [
     <a class="footnote" href="#ftn.id2603075" name="id2603075">
      478
     </a>
     ]
    </sup>
   </p>
   <p>
    V pätnástich rokoch môjho účinkovania v Brezne udali sa všakové prípady v mojom rodinnom
         kruhu, v mojom živote a v národno-politickom svete. V Brezne som pokojne žil pri boku
         pravých, srdečných priateľov. Ale politika sa zvrtla, a ja som dostal pokynutie, drúkom, a
         nasledovalo preloženie do Kremnice.
   </p>
   <p>
    Veselý šuhaj, rád som sa motal medzi ženským svetom. To som robil už ako študent a pod
         časom môjho bavenia sa v Banskej Bystrici, ale bez toho — hoci príležitosti na to bolo
         nadostač — že by som sa bol vyslovil o ženbe a tým azda dievčatá šialil. Hneď po prvej
         prehliadke dievčat v Brezne zazdala sa mi dcéra evanjelického učiteľa Ondruša,
    <sup>
     [
     <a class="footnote" href="#ftn.id2603118" name="id2603118">
      479
     </a>
     ]
    </sup>
    Milka, sestra Gusta Ondruša. Bolo to stvorenie dosť úhľadné, mladé, a pretože
         na verejné zábavy nosila ružový náprsník s bielymi šnúrami, pomenoval som ju medovníkom a
         tento názov sa jej na dlhší čas prilepil. Pozdejšie vydala sa za učiteľa Daniela Goldpergera.
    <sup>
     [
     <a class="footnote" href="#ftn.id2603140" name="id2603140">
      480
     </a>
     ]
    </sup>
    Dvoril som jej, ale úplne bez ďalšieho úmyslu.
   </p>
   <p>
    Pani Čipková mala pätnásťročnú sestru, uviedla ma teda do evanjelickej fary k svojim
         rodičom. Lujzka,
    <sup>
     [
     <a class="footnote" href="#ftn.id2603160" name="id2603160">
      481
     </a>
     ]
    </sup>
    dievča tiché, utiahnuté, podoby peknej ryby, trošku pripehutinaté, ale
         vzdelané, sa mi zazdalo. Otec Ján Chalupka,
    <sup>
     [
     <a class="footnote" href="#ftn.id2603183" name="id2603183">
      483
     </a>
     ]
    </sup>
    učenec, chýrečný spisovateľ (Kocúrkovo, Bendeguz etc.), sa mi zvlášť zazdal.
         Chodil som ta často, pozdejšie prečasto. Zo známosti vyvinula sa náklonnosť, z náklonnosti
         láska. Otec so mnou ako s veselým spoločníkom rád obcoval. Svoj voľný čas som takmer celý
         strávil na fare. A tento nenormálny, povedal by, hlúpy čas trval takmer tri roky! A predsa
         Ráchel mne súdená nebola.
   </p>
   <p>
    Raz večer, už dosť pozde, keď som ležal v posteli, pribehla varovkyňa od Čipkov z fary,
         že ma pani dôstojná dá prosiť, aby som hneď prišiel na faru, že sa mladá pani Čipková zle
         cíti. Bežal som ta, a tu som bol prekvapený vecami, akých som sa veru nenazdal, kvílením a
         plačom. Manželia Čipkovci sa rozišli. To pre mňa bolo náramne nepríjemné položenie, z
         jednej strany ohľadom na priateľa Janka, z druhej strany na rodinu Chalupkovskú. Tento
         mravný úder pre Emu stal sa skoro i jej telesnou porážkou, a natoľko, že čo deň viac
         chradnúc, po pár týždňoch stala sa táto príjemná ženička veselého ducha korisťou smrti. Mne
         aspoň tá trpkosť bola odňatá, že som chorú neliečil ja, ale na jej vlastnú, ako i
         rodičovskú žiadosť liečil ju dr. Jac. Janko Čipka pod pohrebom odcestoval. Ale on, muž
         pevného charakteru, hoci sa nikomu nežaloval, trpel, a práve tým viac, náramné muky. Od
         tých čias pomer medzi domom Chalupkovským a Čipkovským bol roztrhaný na kusy.
   </p>
   <p>
    V jeseň, v novembri, došla mi matka so sestrou Petronelou, a bývali sme spolu.
   </p>
   <p>
    V lete roku 1855 privalila sa i sem škrtiaca nemilosrdná cholera. Dovliekli ju z
         Bystrice cez Brezno do Košíc postupujúci vojaci. Mali medzi sebou chorých, jedného-dvoch
         pochovali v Brezne a cholera rozstrekla sa po meste a po okolí. Čo pre mňa bolo
         najsmutnejšie, že moja matka, chudera, tiež do nej upadla. Moje položenie bolo na zúfanie,
         pokoja nemajúc ani vo dne ani v noci, a predsa každý žiadal a očakával, aby som mu zadosť
         urobil, a to v takej rozšírenej ochodzi. Matka, už vtedy obstarná, sedemdesiatročná, ťažko
         ležala, ale vďakabohu, pomaly sa zase zotavila. Práve v ten deň, keď sa najhoršie cítila a
         my sme už takmer zúfali, jedno popoludnie previezli popod naše obloky šesť mŕtvol. Môže sa
         myslieť, aký dojem to na našu i tak zronenú myseľ urobilo. Pamätám sa i na to, kým ešte môj
         výpomocník dr. Salava neprišiel, mal som vo dvoch domiech na Dobroči deväť chorých. Ležali
         ako kláty popri stene, rozložení po laviciach, mladí, starí. A jeden z nich mi pri skúmaní
         tepny zelenkavou vodou obdávil nohy. Deň predtým som bol na Sihle. Navrátiac sa stadiaľ,
         nocoval som u Markusa, a pritom vykonal som tú hlúposť, že som pred odchodom zo Sihly
         raňajkoval studenú prasacinu. V noci ma začalo duriť, a vytekala zo mňa voda, akoby z
         krčaha vylieval. Bolo mi všakovak. Ale Markus mal pohotove mnou predpísané cholerové
         kvapky, tie som bral a na brucho prikladal som si dlane. A prešlo, lenže veľmi oslabnutý
         šiel som si navštíviť chorých. Raz v Brezne v noci, keď som, volaný na Dúbravku, tiahol
         niže cintorína hore, pochytila ma hnačka, ale i tento raz ostalo len pri tom. A tu ako
         zvláštnosť chcem pripomenúť a priznám sa, že som oproti cholere prechovával zvláštny
         rešpekt a každá cholerová epidémia vzbudila vo mne nepríjemný cit. A predsa ma i ona
         rešpektovala a ušetrila. Naproti tomu pri epidémiách horúčky som bol úplne ľahostajný, a
         práve tá ma vyznačila — vo Vacove ako študenta typhus abdominalis
    <sup>
     [
     <a class="footnote" href="#ftn.id2603330" name="id2603330">
      484
     </a>
     ]
    </sup>
    a po rokoch v Kremnici ako lekára hrozný, nákazlivý typhus petechialis, r.
         1872.
   </p>
   <p>
    V r. 1855 presťahovali sme sa do Salamínovského
    <sup>
     [
     <a class="footnote" href="#ftn.id2603354" name="id2603354">
      485
     </a>
     ]
    </sup>
    domu na rínku, stojaceho práve oproti nám, na západnej strane. Doterajší byt
         museli sme opustiť z tej príčiny, lebo Gusto Kellner k svojim cieľom prenajal celý ten dom
         drahšie. Matka so sestrou obývali na poschodí dve izby na rínok a ja som obýval izbu na pol
         výstupe na schodoch, s oblokmi obrátenými na dvor. Môj domový, Salamín, bývalý učiteľ, bol
         na ten čas mestským pokladníkom a jeho staručký otec ako penzionovaný organista a učiteľ
         žil u neho. Oni obývali prízemnú hospodu.
   </p>
   <p>
    Lujzka u Chalupkov vydávala sa za úradníka v hrončianskych železných závodoch. Ja uznal
         som za najpríhodnejšie odpratať sa na ďalšiu cestu cez Viedeň, Terst do Venécie a stadiaľ
         do Chorvátskej k švagrovi a sestre, do Radoboja. Moji priatelia hovorili, že idem žiale
         rozháňať.
   </p>
   <p>
    Vykonajúc si štvortýždňové dovolenie, vybral som sa zavčasu na jar r. 1856 do Banskej
         Bystrice a stadiaľ poštou, takrečenou Malé, do Prešporka, kde som prenocoval. Stadiaľ do
         Viedne k bratancovi — ministerskému radcovi Eduardovi Roesznerovi. Pobavil som sa tu krátky
         čas, navštíviac priateľov, medzi nimi i vicerektora Pázmánea Mallého,
    <sup>
     [
     <a class="footnote" href="#ftn.id2603402" name="id2603402">
      486
     </a>
     ]
    </sup>
    ktorý je teraz kanonikom v Ostrihome. Potom som pojachal železnicou cez
         Štajersko, kde som sa zase zabavil za krátky čas v Hradci, do Terstu. Železnica v ten čas
         viedla ešte len po Ľubľanu, a tak sme sa stadiaľ viezli na Malé-vozoch ďalej. Prenocovali
         sme v Postojnej, kde sme navštívili utešenú svetochýrnu jaskyňu.
   </p>
   <p>
    Na vrchu Občina nad Terstom stál na suchopárnom, skalnatom karste
    <sup>
     [
     <a class="footnote" href="#ftn.id2603434" name="id2603434">
      487
     </a>
     ]
    </sup>
    vysoký stĺp. Tam zastala pošta a cestujúci zišli. Mňa istý Man, spolucestujúci
         cisársko-kráľovský ženijný kapitán, ktorý tento kraj už viac ráz precestoval, vzal pod
         pazuchy, kázal mi zatvoriť oči a tak ma viedol chrbtom k tomu stĺpu. Keď som sa potom na
         jeho velenie obrátil tvárou proti juhu, zavolal „Už!“ Čo som ja tu prvý raz v mojom živote
         videl, to bolo velikánske — more. Chvíľa bola utešená, jasná, naľavo v zátoke čupel hlboko
         pod nami Terst, pred nami hladké, tiché, neprehľadné more. A po tom zrkadle tmolili sa
         plávajúce lode rozličnej veľkosti a podoby, nechávajúc za sebou šíriace sa biele pruhy.
         Napravo spúšťal sa ligotavý dukát do zlatom ožiarenej vody — zapadajúce slnko. I chvíľa i
         čas nám ulahodili, a veru videl som more za svojho života viac ráz potom, ale tak vľúdne
         som ho málo videl, ako toť hneď prvý raz. Z väčšej stránky som ho pozdejšie poznal len ako
         zmraštené, nazlostené.
   </p>
   <p>
    V Terste som hneď, ledva som sa oprášil v hostinci v Albergo de Sandwirth, vyhľadal
         mladého Karola Kuzmányho, poslucháča mornárskej kadetnej školy. Vtedy totižto tá škola ešte
         v Terste jestvovala. A nebolo mi ho treba dlho hľadať, lebo sedel v tom hostinci náhodou s
         kamaráty pri stole.
   </p>
   <p>
    Bavil som sa za tri dni a on ma upozornil a ukázal mi, čo pamätného bolo. Do
         obšírnejšieho opisovania, ako vôbec do celej tej cesty púšťať sa nejdem, keďže som tieto
         kraje ešte dva razy navštívil a ich opis pred verejnosť pustil v
    <span class="emphasis">
     <em>
      Pešťbudínskych
            vedomostiach
     </em>
    </span>
    <sup>
     [
     <a class="footnote" href="#ftn.id2603512" name="id2603512">
      488
     </a>
     ]
    </sup>
    (r. 1864, č. 34 atď.) a v
    <span class="emphasis">
     <em>
      Sokole
     </em>
    </span>
    . Po troch dňoch teda
         sadol som na loď. Ako prvák, mal som škrupule strany búrlivého mora a vykričanej morskej
         choroby. Karol Kuzmány ma tešil a uisťoval, že more bude hladké ako zrkadlo. Ráno o šiestej
         ma vyprevádzal na mólo až k lodi, a keď sme sa odtisli od brehu, stal si na člnok, kývajúc
         mi šťastlivú plavbu čiapkou, vykríknuc pritom so smiechom, že veru čochvíľa doletí bóra
         (severný vietor, sirocco je južný), a že bude búra. Ja som sa mu za to hrozil päsťou,
         prezývajúc ho z paluby luhárom, kým mi oddialením Lloydovej „Austrie“ pomaly ako Kuzmány,
         tak potom Faros a Terst s Občinou
    <sup>
     [
     <a class="footnote" href="#ftn.id2603561" name="id2603561">
      489
     </a>
     ]
    </sup>
    zmizli z dohľadu a len tam ďaleko strácajúci sa všetečný, ozrutný, o zem
         prikutý Triglav zvedavo sem prekukával spomedzi svojich, tu neviditeľných sivých kamarátov.
         Nuž ale bolo viac strachu ako búry, more sa kus miesilo a my sme poskakovali, ale môj
         žalúdok ostal nepomýlený.
   </p>
   <p>
    Zosadol som po šesťhodinovej plavbe vo Venécii v Albergo della Luna.
    <sup>
     [
     <a class="footnote" href="#ftn.id2603591" name="id2603591">
      490
     </a>
     ]
    </sup>
    Izbietku som dostal v prízemí v samej blízkosti mora; hneď pri nej bol vchod na
         člnky. Vlny v Canale Grande, hnané vetrom, trepali a šplechotili sem-tam preháňanými
         dvermi. Moja izba bola vlastne určená kúpeľu, ako sa to dalo súdiť z toho, že moja široká
         pohodlná posteľ, aké v Taliansku vôbec bývajú, stála nad peknou mramorovou vaňou. Pritom i
         bydlisko i znamenitá strava boli tu veľmi lacné. Pod mojím ináč vysokým oknom počul som
         šramot mora, ale spal som znamenite. Za tri obedy, bývanie a výsluhu platil som pätnásť
         lír, to jest za tri dni po päť zlatých km. A tak za tri dni obzrel som si toto prepodivné,
         akoby z mora vyrastené mesto. Ešte z Venécie som písal švagrovi do Radoboja, že prídem k
         nim, a prosil som o doposlanie príležitosti do Poličian ku železnici (nem. Pöltschach). Ale
         som darmo čakal, neprišla, a tak prinútený som bol poštou ísť ďalej. Voľakedy som to
         vykonal i pešo.
   </p>
   <p>
    Prišiel som do Krapiny včasráno, na svite, dodrganý na posmech a nevyspatý. Opustiac tu
         poštu, pobral som sa Tržským vrchom pešo, obdivujúc tu už tak včas prebudenú jar. Vtáky
         spievali, v zelenom trávnatom koberci skveli sa modré fialôčky, anemonky atď… hlávky
         vytŕčala čierna čemerica (Helleborus niger). Asi po polhodinovej chôdzi prekvapil som
         svojich len práve postele opustivších príbuzných. Akože mi mali príležitosť v ústrety
         poslať, keď o mojom príchode neboli poučení. Môj list, deň pred mojím odchodom písaný z
         Venécie, dostali o dve hodiny neskoršie, ako som ja sám prišiel. List sa viezol so mnou po
         samú Krapinu, ja som sedel na ňom.
   </p>
   <p>
    Pobavil som sa tu niekoľko dní, v tomto milom kruhu pod krásnym, teplým nebom, v kole už
         dlhšie nevidených citných, úprimných priateľov a milej rodiny — a tak potom, zotavený na
         duši a tele, pobral som sa zase nazad do chladného domova. A toto bolo posledný raz, čo som
         videl Radoboj. Sladká to mne vždy pamiatka! A keď na to pomyslím, tichý žiaľ mi srdce
         prechodí. Opustené radobojské bane sú už zarútené; tí, čo ich obrábali, takmer do chlapa
         zamĺkli, domy nimi obývané sú pováľané, trávou, burinou zarastené. Ruda — čiastka Radoboja,
         kde sa vyrábala sirka, vtedy veselá, činná, obývaná — teraz zamĺknutá, pustatina! Tak sa
         časy menia, tak tento svet beží.
   </p>
   <p>
    Navrátiac sa domov, našiel som všetko pri starom, s tým rozdielom, že kým som sa ja
         potulujúc pod južným nebom kochal, moja stará láska s okázalosťou svadbu vydržiavala a hneď
         zatým presťahovala sa do nového svojho bydliska do Banskej Štiavnice, kde on slúžil na
         banskej akadémii ako asistent. Ja som sa už úplne uspokojil.
   </p>
   <p>
    Keď som pri tom predmete, ešte raz chcem spomenúť Lujzu a jej ďalší osud. Chodila do
         Brezna k rodičom. Raz, keď jej už asi trojročný chlapček náhle prechorel a ich domový
         lekár, mestský ránhojič Fr. Čipek, práve nebol doma, z prinútenosti mňa povolali. Keď som
         vstúpil do izby, bola vo veľkom rozčúlení. Ale ja nedal som jej času na to a rozohnal som
         jej rozčúlenosť tým, že som sa zapodieval výlučne s malým chorým a kládol poťažne potrebné
         otázky, týkajúce sa len choroby. Keď som rozpačitú mať a starú mať uistil o nebezpečenstve
         choroby a Lujzky sa zdvorilo pýtal, ako sa jej vodí, ba ďalej s humorom a pobočne narazil
         na niektoré veselé epizódy nášho predošlého slobodného života, ona, vydýchnuc si, s patrnou
         vďačnosťou prešla do normálneho, nenúteného besedovania. Bol som už vtedy i ja ženáčom. A
         toto bolo poslednýkrát, čo som s ňou pri postieľke jej chorého jedináčka zoči-voči stál a
         sa s ňou rozprával.
   </p>
   <p>
    Jej ozaj kordiálny, veselý muž Rudolf Méhes ako asistent na banskej akadémii stal sa
         frivolným mužom a ožranom, ponocným lumpom. Ona to tvrdo niesla, kým biedne, prebiedne
         nezahynula. Dostala totižto žalúdkového raka a doslovne hladom umrela. Keď nemohla jesť,
         kúpavali ju v hovädzej polievke a tou ju i klystírovali, len aby jej nejako život
         predĺžili. Keď umierala — vo dne, za slnca — volala, aby sviece nevyhášali, že je tma a
         clivo; umierala takrečeno z očú. On tiež nezadlho za ňou následkom pijanstva upadol do
         vodnatieľky, ťažkým krížom si smrť nadobudol. Chlapčeka sa ujala rodina, oddali ho na
         lekárnictvo. Ostatnú jeho stopu znám natoľko, že bol lekárnickým učňom v Rimavskej Sobote.
         A tu prestáva o ňom moja ďalšia vedomosť.
   </p>
   <p>
    Kým som ja, ako znie valaská pieseň, v Brezne „bučky, pníčky preskakoval a švárne
         panenky miloval“, za ten čas v živote politických úradníkov, najmä mojich bývalých
         banskobystrických súdruhov, nastal pohyb podobný tomu, ako keď sa tchor votrie medzi kury:
         vzbúrili sa, rozplašení na všetky strany — prestrašení, čo sa deje. Začala sa totižto
         povďačnosť rakúskej vlády za jej preukázané služby. Rozmetali šuhajov na všetky strany, ani
         už nepamätám, koho a kam, ale sa motali ako lienky na svätého Jána. Ich nepriatelia,
         ktorých bolo nadostač, sa smiali, a mali sa za čo; voda im už išla na mlyn.
   </p>
   <p>
    Z tých veľa pripomeniem tu len niektorých. Ján Trojan, Čech, predstata Zvolenskej
         stolice — toho ešte držal glej na čele správy. Adam Kardoš, bývalý hlavný slúžny v Brezne,
         bol presadený do Bzovíka v Hontianskej stolici. Kardošovi sa tam výborne viedlo a on bol
         jeden z tých málo prehodených úradníkov, ktorý bol so svojím osudom úplne spokojný.
         Pravdaže, on na predošlej svojej stanici — s Brezňany a oni s ním — v dobrom porozumení
         nestáli. A tak možno, že to prispelo k jeho spokojnosti. Nevedel sa on a jeho tamojší
         priatelia dosť natešiť a nasmiať na akejsi mojej, jemu poslanej humoristickej básni,
         pretriasajúcej rozprášenie politických úradníkov — našich známych a priateľov. Adam Kardoš,
         pozdejšie vstúpiac do penzie, prešiel bývať do Banskej Bystrice; mal v Hornej ulici dom,
         držal poštu, v Majeri pri Banskej Bystrici mal tiež dom a pekné oráčiny. Bol dosť majetný.
         V mojom ďalšom opise sa s ním ešte zabavím. Jeho žena bola Winklerovská,
    <sup>
     [
     <a class="footnote" href="#ftn.id2603829" name="id2603829">
      491
     </a>
     ]
    </sup>
    často chorievala. — Jožko Škultéty pochodil z Turca, prezývali sme ho „zemanom“
         — bol asi šesť rokov zamestnaný v Banskej Bystrici pri boku stoličného hlavného inžiniera
         Šparsama, starý mládenec — vystrčený bol až hen do Kecskemétu, kde i Vilo Pauliny-Tóth vo
         vyhnanstve úradoval. Pauliny sa v Kecskeméte oženil, dostal i pekné veno a s ním prívesok k menu.
    <sup>
     [
     <a class="footnote" href="#ftn.id2603853" name="id2603853">
      492
     </a>
     ]
    </sup>
    Náš Vilo odniesol teda konečne dosť príjemné veci z Kecskemétu, ale náš starý
         mládenec Jožko Škultéty si neprivesil nič, a bol v tej pustatine, rovine kecskemétskej,
         nadmieru nespokojný. A veľmi túžiac za našimi vrchmi, v svojich listoch nespomenul ani
         znamenité pražené klobásy, ktoré mňa na mojej ceste do Banátu r. 1843 potešili. Jožko
         Škultéty časom sa zase navrátil do Turca, kde pred niekoľkými rokmi, ako dobre
         osemdesiatročný, v Kláštore na večnosť usnul. Bola to dobrá, flegmatická duša.
   </p>
   <p>
    Môjho úprimného priateľa Samuela Bodorovského preložili za hlavného slúžneho do
         Predmiera, kde ešte za jeho úradovania účinkoval farár Ihlický, mne z decembra r. 1848
         známy. Samkovi Bodorovskému boli tam pridružení Janko Kohút a Valášek, bývalí dobrovoľníci.
         Samko Bodorovský skoro sa potom vžil do nových okolností a bol dosť spokojný, želel len za
         svojou matkou a za svojím rodiskom Banskou Bystricou, ktorá však už súdruhmi rovného
         zmýšľania bola opustená. O Samkovi Bodorovskom, o ktorom som sa už opätovne zmienil, budem
         sa ešte ďalej rozpisovať.
   </p>
   <p>
    Ten istý osud zastihol i Jozefa Končeka, môjho spoluobyvateľa a kostoša u mojej matky v
         Banskej Bystrici. Poslali ho do Oravy, do Dolného Kubína. Ale krátko zatým povolali ho do
         Prešporka, kde sa mu už lepšie zazdalo a kde bol pod rukou prajúceho mu Hánricha. Matej
         Slabey, Brezňan, mal za manželku Otíliu Lepényovú, taktiež z Brezna, dcéru sestry Janka
         Čipku. Slabey bol v Banskej Bystrici štátnym fiškálom — aj jeho presadili do Oravy. Keď sa
         začala maďarská éra a slovenskí úradníci boli poslaní do penzie, žil v Banskej Bystrici a
         vykonával advokátstvo; umrel už dávno (14. júna 1879) na raka a nedávno ona v Brezne v
         otcovskom dome. Šparsam, hlavný stoličný merník, úradovavší vedno s Jozefom Škultétym v
         Banskej Bystrici, bol preložený do Košíc. Mikuláš Ferienčík, adjunkt pri breznianskom
         slúžnovskom úrade, musel dočasne odcestovať do Nových Zámkov, a to práve v taký čas, keď
         bol najväčšmi zaľúbený do Relky Tibélyovej. Pravdaže, zase sa vrátil a potom si Relku i
         pojal za ženu a ďalej zase v Brezne úradoval. On už r. 1853 sa chcel ženiť, ale Relka mu
         termín na dva roky pretiahla. Z Nových Zámkov, kam prikvitol na jar 1854, zo strachu, aby
         mu druhý krahulec jeho kurča neodniesol, už v septembri pripálil k Relke, ktorá vtedy už
         bývala vo Vagnári. Jej ujec, maliar Tibély, sa ešte v Brezne ponevieral; bol to zvláštny
         človek, ktorého rád by som ešte opísal.
   </p>
   <p>
    Ján Kozelnický
    <sup>
     [
     <a class="footnote" href="#ftn.id2603946" name="id2603946">
      493
     </a>
     ]
    </sup>
    opustil Brezno a stal sa okresným notárom na Dolnej Lehote, kde sa i oženil.
         Ján Francisci preložený bol k námestnej rade do Debrecína. A ešte mnohí našinci krútili sa
         po krajine ako vodní pavúci na studničke. Gustáv Lang, ktorý pod časom môjho úradovania v
         Banskej Bystrici, po odchode Jozefa Končeka, obýval mne súdenú izbu, 1. augusta 1854
         povolal ma na svoju svadbu s Alojziou Fejovou, dcérou môjho šéfa dr. Feju, za družbu. Túto
         žiadosť som mu svedomite vyplnil.
   </p>
   <p>
    V októbri r. 1854 už Július Plošic vtiahol na selčiansku faru z Banskej Bystrice, kde
         bol slovenským kaplánom. Takmer z ničoho začal hospodáriť, a hneď spočiatku musel zaplatiť
         príučok, a to tým, že mu z oviec, nadobudnutých cudzím grošom, štyri kusy ukradli valasi
         Egida Lehotského, pozdejšie breznianskeho vyslanca. Od neho som sa dozvedel, že profesori
         banskobystrického gymnázia, Česi, za to hlasovali, aby sa gymnázium pretvorilo na nemecké;
         proti tomu hlasovali Slováci: Ján Gotčár,
    <sup>
     [
     <a class="footnote" href="#ftn.id2603983" name="id2603983">
      494
     </a>
     ]
    </sup>
    Ján Gerometta a Juraj Slota.
    <sup>
     [
     <a class="footnote" href="#ftn.id2603997" name="id2603997">
      495
     </a>
     ]
    </sup>
    — Kozaček, prechorevší sa zimnicou, leží v Svätom Kríži; biskup Moyses
         odcestoval do Viedne.
   </p>
   <p>
    Ďalšie príznaky blahosklonnosti rakúskej vlády oproti Slovákom zo dňa na deň sa množili,
         ako to v mnohých prípadoch, okrem už opísaného rozptýlenia slovenského úradníctva,
         vychodilo najavo. Českého bohatého sládka, založivšieho potom v Banskej Bystrici pivovar, v
         Liptove držali za ruského špehúňa a pristavili. Koľká to hlúposť! Čože mal záujem Rusov
         špehovať tam, kde Rusi ako spojenci rakúskej dynastie a spasitelia rakúskej vlády v Uhrách
         mali dostatočnú príležitosť pod časom svojho ťaženia tieto kraje podľa vôle preskúmať.
   </p>
   <p>
    Ja som sprvu nevedome stál pod policajnou dohliadkou, keď česká spisovateľka Božena
         Němcová, u mňa sa baviac, navštevovala so mnou rubárske dediny,
    <sup>
     [
     <a class="footnote" href="#ftn.id2604049" name="id2604049">
      496
     </a>
     ]
    </sup>
    zbierajúc povesti, etnografické zvláštnosti a piesne ľudu. Kamkoľvek sme sa
         obrátili, v šetrnej diaľke nás sprevádzalo milostivé žandárske oko. No a aké nevinné, ba
         vkusno šľachetné veci to boli. Ako rečeno, ja som ani najmenej netušil, že nám žandarméria
         toľkú pozornosť venuje. Ale som liečieval i chorých žandárov, a tu mi raz chorý žandár,
         poobzerajúc sa po všetkých stenách, ako veľké tajomstvo zveril, že oni majú naložené za
         mnou a za pani Němcovou snoriť. Tento dôverný žandár bol Poliak.
   </p>
   <p>
    Brat Eduard je v Rešici; má tam v okolí z náplavia zlato vymývať, no ale ho niet. Jeden
         vymytý dukát stojí druhých dvadsať a nedá sa tu ani úradným spôsobom Kalifornia utvoriť.
         Pretože sa zimným časom po umývaní koža puká, nuž tým časom ponechajúc vymývanie na pokoji,
         poberá sa na svoju stanicu ako probovník nazad do Dognačky. Píše mi tiež, že tam na okolí
         Rešice vylihuje veľké množstvo vojska, chystajúceho sa postúpiť do Románie. Nevidel nás už
         štrnásť rokov, veľmi teda túžil prísť nás už raz navštíviť. Pýtal dovolenie, ale mu ho tak
         dlho odťahovali, že sa predsavzatá návšteva zase musela odročiť. Dňa 22. decembra 1854 mi
         písal tú významnú novinu, že erárne banské diela celého Banátu vláda hodlá prepustiť
         francúzskej spoločnosti so všetkým činom na deväťdesiat rokov. Úradníctvo sa tomu teší, že
         ňou prenajaté by dosiahlo lepšie platy.
   </p>
   <p>
    Povedal som, že sa o maliarovi Tibélym ešte zmienim. On prišiel sem za svojím bratom,
         potomným Ferienčíkovým tesťom, majiteľom už pred rokmi zaniknutej dielne na motyky, lopaty
         atď. vo Vagnári. Obznal som sa s maliarom tak, že býval so mnou v jednom a tom istom
         Lehotskovskom dome v zadnej izbe. Bol to človek dobrý, tichý, vzdelaný, ale k tomu podivín
         — povedal by popolvál. Jeho umenie tu v Brezne, zvlášť čo sa týka podobizní, nemalo poľa.
         Krajobrazy sa len vyhrávaním, žrebmi do rúk dostali. Na dva takéto obrazy sa pamätám; jeden
         predstavoval Novú Ves v Spiši, v ohni, keď r. 1849 cisárski sa tam s honvédmi potýkali.
         Druhý predstavoval požiar nočnou hodinou v javorinských lesoch v kraji Zakopané. Tento
         dobrák veľmi sa bál vody, preto sa nerád umýval, čo mu ľahko bolo vyčítať z tvári a zo
         zamaľovaných rúk. Slamenú čiapočku, ním samým na čierno zafarbenú, pokrýval z rozličných
         dôb a vrstiev pozostávajúci prach, ba bolo vídať, že ho tam a tak so zvláštnou láskou
         pilnuje. Kabát tuho zapínal až hore pod bradu, a to z tej príčiny, aby bielizeň, ak nejakú
         mal, svojmu menu nebola na hanbu. Ako teda jeho zovňajšia škrupina estetikou naskrz
         nerazila, tak jeho srdce, toto jadro, bolo čisté, dobré, sladké a obcovanie s ním príjemné
         a vzdelávateľné. Možno, že poznajúc seba, nebol k ľuďom prítulný, ale po dlhšom pozorovaní
         obcoval rád so mnou, ako i ja s ním.
   </p>
   <p>
    Aby s ľuďmi — zvedavci, kritikastry — do potyku a azda do pohoršenia neprišiel,
         vyhyboval im ako opatrný človek hadom, preto keď šiel niekam na prechádzku, urobil to pred
         východom slnca, a keď si obyvateľstvo vytieralo oči, on už liezol do svojho úľa. Tento jeho
         úľ, táto izba zodpovedala úplne jeho vystrojeniu. Náradie mal len čo najpotrebnejšie, veľmi
         málo, ale tým viac mal prachu. Z vysokej povaly až viseli girlandy pavučín, lengajúc mu
         okolo čierno-bodkastého nosa. A on i pavučiny svedomite pestoval. Pavúkov, keď kde na
         pitvore napadol, otvoriac zdvorilo dvere svojho úľa, s najväčšou šetrnosťou a útlosťou
         „nech sa ľúbi“ dnu vpustil.
   </p>
   <p>
    Vidiac moje podivenie nad týmto pokračovaním, tento podivný priateľ pavúkov mi rozprával
         nasledujúcu historku. Raz že sa mu snívalo, že sa v mise vody, ktorú mal prichystanú pri
         posteli, pavúk topí. On sa prebudil, ale obrátiac sa na druhý bok, skoro zase zaspal. Vtom
         hneď zase sa mu snívalo, že sa pavúk topí a že volá o pomoc, aby ho vyslobodil. Tibély
         zobudí sa znova, zapáli svetlo, a vskutku: pekný, hodný pavúk bol v hroznom nebezpečenstve
         utopenia. Vyzdvihol ho zo skazy a vyložil na suché, a od tej doby tešili sa pavúky jeho
         obzvláštnej priazni. Moja matka a moja sestra pre jeho vzdelanosť, svetskú skúsenosť a
         nadovšetko dobrosrdečnosť ho radi videli a tu i tu i k stolu povolali, a pretože ako sa
         zdalo, nám dôveroval, prišiel. Pomaly, dôkladne, ale ticho rozprával, a pritom mal zvyk, že
         si dlane utieral o hranu stola, a tam potom nechával na obruse znaky svojej prítomnosti,
         tmavej farby, takrečenej umbry. Ináč bol i velebiteľom vína.
   </p>
   <p>
    Aj zo mňa, chudák, myslel maliara vykresať; pod jeho návodom som vyviedol dva olejové
         obrazy: Brezno — to mi v Brezne zhorelo, a potom Ponickú Hutu — tá sa ešte holengá na stene
         v našej obednej izbe. No pretože jeho maliarske umenie tu v Brezne koreňov naskrze
         nepúšťalo, tým menej mohlo prísť do kvetu, chudák bol odkázaný na bratovu podporu, a
         pretože i brat veľa toho urobiť nemohol, náš chudák, skoro ako jeho protežované pavúky, by
         bol musel muchy lapať. Bývanie potom dostal zadarmo von z Brezna, v opustenom strojnom
         mlyne. Býval tam v zámočníckej dielni, kde sediac na veľkej nákove, nikým nemýlený mohol
         rozmýšľať o márnosti sveta. A boli by ho jeho pavúky až do smrti zasnuvali, keby ho,
         zmilujúc sa nad ním, jeho spišský slávny bratanec Fest nebol pozval k sebe, kde potom rúče
         opatrovaný po pár rokoch umrel.
   </p>
   <p>
    Ešte ako doplnok premien úradníctva nech slúži list, písaný mne Samom Ormisom r. 1854, v
         ktorom medzi inším udáva, že je Michal Bakuliny preložený do Sántova, pozdejšie prišiel do
         Spiša, kde sa môj tesť Anton Grozer s ním spoznal a skamarátil. Petra Kellnera prehodili do
         Hnilca a Štefan Daxner stal sa hlavným fiškálom v Rimavskej Sobote, pozdejšie podžupanom
         Gemerskej stolice. V tom istom liste Ormis mi ďakuje za príspevok
    <span class="emphasis">
     <em>
      Martin
            Muzikant
     </em>
    </span>
    do kalendára, ktorý vydal,
    <sup>
     [
     <a class="footnote" href="#ftn.id2604260" name="id2604260">
      497
     </a>
     ]
    </sup>
    a prosí ma, pretože sa to dobre vydarilo, aby mu zase niečo takého napísal do
         jeho kalendára na budúci rok 1855.
   </p>
   <p>
    23. mája roku 1854 prišiel nový status s povýšením platu a s ustálením príjmov.
   </p>
   <p>
    S mojím kolegom dr. Jacom sme veru vedno z jednej škrupiny med nelízali. Každý išiel
         svojou cestou. A nebola to nenávisť „figulus figulum odit“,
    <sup>
     [
     <a class="footnote" href="#ftn.id2604300" name="id2604300">
      498
     </a>
     ]
    </sup>
    však som s mestským ránhojičom Fr. Čipkom žil v dobrom porozumení. Ale dr. Jac
         bol človek nadmier sebecký, a pri čom o jeho ciele išlo, tam mu nič nebolo svätým, tam
         ciest a prostriedkov nevyberal, a platilo mu jediné heslo „finis sanctificat media“.
    <sup>
     [
     <a class="footnote" href="#ftn.id2604318" name="id2604318">
      499
     </a>
     ]
    </sup>
    A tak tento ľahkomyseľný a neprieberčivý človek z jednej galiby upadúval do
         druhej, a galiby nezriedka končievali sa i bitkami. Jednako, alebo práve následkom svojej
         smelosti, vyzývavosti a bravúr, on mal najväčšiu klientelu.
   </p>
   <p>
    Ako povedám, ja som sa už od dlhšieho času chladne správal proti nemu, z čoho si on,
         pravda, nič nerobil a konal podľa svojho spôsobu ďalej. Ale prišla kosa na kameň. Pre
         donchuanstvo ubitý, na posmech obrátený, zažalovaný dr. Jac bol z úradu mestského fyzikátu
         odpravený. Dostal potom službu na Horehroní u Koburga.
   </p>
   <p>
    Keď sa takto mesto Brezno svojho fyzikusa zbavilo, dočasne, kým sa uprázdnené miesto
         zaplní, vyzvali mňa, či by som za ten čas ja uprázdnenú službu nekonal. Podvolil som sa
         tomu, a za to mi mesto na jún a júl r. 1855 doručilo trinásť zl. 20 gr. s pekným
         poďakovaním. Honorár som neprijal, ale prosil som, aby peniaze uložili v prospech mestskej
         nemocnice.
   </p>
   <p>
    5. februára 1855 mi Bodorovský z Predmiera opisuje hlad po Trenčianskej stolici. Len v
         samom jeho slúžnodvorskom okrese popísali do šesťtisíc hladujúcich ľudí. Zaujímavé je, čo
         sa za ten čas prihodilo. Aby sa viedenská vláda dôkladne poučila o hladovom stave, poslala
         potajme na miesta zachvátené hladom policajného komisára a tohoto policajného komisára, ako
         podozrivú osobu, chmatli. Potom prišiel vyskúmať vec cisársky pobočník generál-lieutenant
         Keller z rozkazu samého cisára a ľud dostal suchár (Zwieback) a robili sa rozličné zbierky
         v potravinách a peniazoch.
   </p>
   <p>
    Po rozptýlení žiaľov stal som sa zase neviazaným mládencom, blízo tridsaťdvaročným, a
         žil som svojím spôsobom, veselo, bez mdlého hrkútania. Ale nemalo to tak dlho ostať:
         vyhodili na mňa udicu, a rybárom na tento čas bol môj priateľ Ján Gotčár, správca
         banskobystrického gymnázia. On totižto bol tútorom sirôt Szakmárovských, chlapca a
         dievčaťa. Ten prvý stal sa po čase na tomto gymnáziu profesorom a jeho sestra zdržiavala sa
         u vdovy, barónky Gerambovej. Gotčárovou snahou teda bolo mňa s Mariškou Szakmáryovou
         skopulovať. Dievča bolo pekné, asi devätnásť-dvadsaťročné, vzdelané a majetné. Lákadlá
         príjemné a hláč skoro visel na udici. Diplomatický, hladký Janko mi u dobrosrdečnej starej
         panej cestu prekliesnil a mňa tak mimochodom u krásotinky priaznivými farbami šetrným
         spôsobom opísal, že som konečne neváhal ísť sa predstaviť.
   </p>
   <p>
    Môj kamarát Ferko Gombossy, už v ten čas lesný na Beňuši, tiež bol záletníkom ku
         Gabriele baronese Šlugovej, chudobnej, ale peknej dievčici. Gabriela bola dôverná priateľka
         Mariškina a bola mojím advokátom, a tak sme sa obyčajne my dvaja naraz vybrali poštou na
         vohľady. Prvý raz predstavený Gotčárom, potom už sám som potrafil k pani barónke Gerambke.
         Hneď prvou návštevou učinila na mňa Marinka príjemný dojem, bola ladná a v obcovaní
         výborná. A tak sa mi zdalo, že mi i ona bola náklonná. A tak saepius et amplius,
    <sup>
     [
     <a class="footnote" href="#ftn.id2604445" name="id2604445">
      500
     </a>
     ]
    </sup>
    sympatiami ohriati, boli sme si dôverní. Keď som odchodil, vyprevádzala ma
         milostivo dolu schodmi až pred vráta, a pani tetka zdala sa byť v potešení. Len jedno sa mi
         predsa nezdalo, akási aristokratická zdržanlivosť, ktorá prebehnúc pri najkrajšom momente
         ako oblak cez slnce, predmety len pred chvíľou teplé, veselé obleje chladným vánkom.
         Slovom, schôdzky nemali rázu srdečnosti, ale radšej vymeranej diplomatičnosti. Myslel som
         si, že sa to časom poddá.
   </p>
   <p>
    Obe kamarátky bývali v jednom rade domov, v Hornej ulici, neďaleko bývalého kostola
         svätého Ducha, v susedstve, neďaleko. Ako rečeno, viezli sme sa poštou, a tak sme museli
         byť na určitý čas s milkovaním hotoví; aby sme teda poštu nezameškali, poštár mal naložené
         Hornou ulicou trúbiť, a my, chytro sa lúčiac pod bránou s milenkami, bežali sme z
         rozličných vrát vyskočiť na vozík, čo nám poskytlo veselú látku na smiech, upomínajúc nás
         na Brezno. Tam totižto keď pastier svine na pašu vyháňa, pri plieskaní bičom a trúbení
         povýšeným hlasom vykrikuje mená majiteľov svíň: „Čipkovci, svine! Zechenterovci, svine!
         Bankovci, svine!“ A keď sa mu ošípaná pozde priberá, rezne ju korbáčom: „Hej, ty prekliata
         Bankuľa, Čipkuľa, ale ho ideš!“ Pri trúbení breznianskeho poštára sme sa my, zaľúbení
         šarvanci, prirovnávali k tej breznianskej kvikompolerii.
    <sup>
     [
     <a class="footnote" href="#ftn.id2604497" name="id2604497">
      501
     </a>
     ]
    </sup>
    Veru sa tu výstrednosti dotýkali. A tak sme my, zaľúbenci, takéto putovanie
         niekoľko ráz opakovali, a toľko bolo isté, že môj súdruh Ferko so svojou Gabkou omoc
         istejšie stál ako ja s Marienkou, a jeho známosť a zálety boli konečne korunované svadbou.
   </p>
   <p>
    Môj zámer bol, aby som aj ja už raz prešiel zo slov ku skutkom, z teórií do praxe, a tak
         na určité vyslovenie sa bol určený mesiac máj r. 1856. Svitol ten určený deň a ja som sa
         ustanovil. Predpoludním som urobil návštevu, na popoludnie povolali ma na promenádu. Tu
         vopred bol dohovorený znak priazne a prisvedčenia, a to ruža, v opačnom prípade — nič. V
         očakávaní znaku áno — nie prechodili sme sa chvíľu pod košatými lipami a uverí mi každý a
         ľahko, že ma povšedné city neprechodili. Áno, cítil som sa ako pred siedmimi roky pri prvom
         rigoróze, ak nie ešte horšie. Pani barónka, trpiaca na žalúdkové kŕče, vypytovala sa ma na
         bezpochybné liečenie toho neduhu, a ja som jej, nakoľko sa pamätám, radil turistický
         flajster, pod ktorým otlaky istotne vypadnú. Nie div, ach, bože, keď mi inšie otlaky srdce
         tlačili, a flajster má v rukách jej vnučka. Keď ma tento čertík v anjelskej kožtičke,
         plných foriem, modrých očú, bledušká, do chuti neistotou vyzvárala, že som už skoro sám
         upadol do jej tetkiných kŕčov — ona s príjemným úsmevom zosňala zo svojich prsú a podala mi
         krásnu polovykvitnutú ružu! Keď som s hlbokou poklonou prijal podatú ružu, prešiel mi celým
         telom príjemný mráz. Bola to pekná idyla. Stará pani sa správala veľmi vľúdne proti mne, no
         ale ani Mariške nebol som ľahostajný.
   </p>
   <p>
    Boli sme teda zasnúbení a — okúzlení. A predsa, a neviem prečo, v hĺbke mojich útrob,
         hoci jej osobnosť bola očarujúca, nezdalo sa mi to akosi pravdivým, povedal by som skoro
         akýmsi cudzím. Ináč dosť sladkými myšlienkami vyprevádzaný, došiel som domov. Medzitým aj
         moji úprimní, chladno a prakticky zmýšľajúci priatelia, najmä Martin Čulen
    <sup>
     [
     <a class="footnote" href="#ftn.id2604575" name="id2604575">
      502
     </a>
     ]
    </sup>
    a Július Plošic pozerali na túto poetickú záležitosť inými okuliarmi a svojimi
         poznámkami a holou radou už od istého času na tom účinkovali, aby láska v mojom zrelom
         srdci plameňom nevybúšila. Oni ma dôrazne a opakovane, ba priam s poľutovaním upozorňovali
         na to, že sa to, ináč pôvabné dievča, podľa svojej výchovy, aristokratických superútlych
         obyčají, svojich nárokov a náklonností k môjmu prostému, slobodomyseľnému stavu a živobytiu
         nehodí. Dôvodili medzi inším, že je príliš hyperesteticky zmaznavená, veľkopanská, aby som
         si vopred usporiadal komoru so zaváraním a cukríkmi atď., že jej prehnaná náročnosť a
         útlocitnosť a moja prostodušnosť sa zrovnávať a harmonizovať nebudú. Takto veci stáli, a ja
         som len ticho pozoroval, ako sa ony budú ďalej vyvinovať.
   </p>
   <p>
    Medzitým barónka, ktorá okrem štiavnických michaelských baní zúčastnená bola i pri
         spišskom baníctve, podujala v tejto záležitosti cestu do Spiša, najmä do Lučivnej k rodine,
         kde Szakmárovci vládli statkami a kde pozdejšie nimi založené sanatórium a vkusne zariadené
         chladné kúpele pri samej železnici i podnes ešte stoja. Mienená cesta, pretože v ten čas sa
         o železnici ani len nesnívalo, mala viesť cez Brezno. Na určitý, mne rúče oznámený čas
         došli do Brezna, kde prenocovali. Rozumie sa, že som sa im odpočinuvším v Brezne hneď
         oznámil a ponúkol im svoje ochotné služby a na svojej skromnej príležitosti vyprevádzal som
         ich až na Polomku, kde zase prenocovali. A ja som prenocoval tiež. Ráno sme sa lúčili; ony
         ďalej do Spiša, ja nazad — do Brezna (9. marca 1857). Bolo to posledný raz, čo sme sa
         videli.
   </p>
   <p>
    Ozaj, v celom tom chovaní a konaní chýbala teplá srdečnosť, bolo to, vpravde, akési
         odmerané obcovanie, môjmu temperamentu a pochopu nezodpovedajúce. Dopisovanie síce začas
         trvalo, ale vždy v medziach meravých foriem. Tu konečne dostanem 24. apríla Mariškou písaný
         list, v ktorom mi síce zdvorilo, ale vedno otvorene dáva na vedomie, že po dlhšom a zrelom
         rozjímaní k tomu výsledku dospela, že my dvaja dovedna nepasujeme, že pre spásu oboch bude
         lepšie, keď sa zavčasu z nastúpenej cesty vrátime. Dala mi teda slobodu, to jest po
         slovensky krátko rečeno — košík, ktorý ma, popravde rečeno, kus namrzel, ale nezarazil.
         Sadol som — nie na vozík, ale k stolu — ani nie hneď a napísal som jej bez hnevu 26. mája
         veľmi zdvorilý list, ďakujúc jej predovšetkým za úprimnosť. Ja z mojej stránky som úplne
         jej mienky, a že som jej to ja prvý nepovedal, pochádza len z mojej velikej šetrnosti,
         ktorú vždy vo velikej miere prechovávam oproti krásnemu pohlaviu. Túto šľachetnosť u nej si
         vysoko cením a udeľujem jej tiež absolutórium, čiže slobodu.
   </p>
   <p>
    A tak táto idyla bez ozveny, bez stopy a ruchu, ako voda v suchom piesku, sa stratila.
         Môj pokoj a rovnováha neboli rušené a ja otupený v tom smere stal som sa zase tým fidélnym
         šuhajom, ako som bol i predtým. Ako mi priatelia potom písali, moje miesto nastúpil
         profesor Vlček;
    <sup>
     [
     <a class="footnote" href="#ftn.id2604707" name="id2604707">
      503
     </a>
     ]
    </sup>
    ale ani Vlček neodniesol to barančiatko. Neskoršie vydala sa za istého
         Trávnika, advokáta do Nitry, a tam v cholere r. 1873 umrela, zanechajúc pätoro
         nezaopatrených detí. Hľa, to už druhá mne nesúdená ženská, pred časom umretá; bol by som už
         teda dva razy pseudovdovcom býval.
   </p>
   <p>
    Týmto činom som na ženbu, ako na vec už prekonanú, ďalej nemyslel a dal som sa časom a
         okolnosťami viesť a niesť, ako prišlo. Hja, ale môj neviazaný mládenecký život nemal ostať
         nenapadnutým. Čím menej som ja na ženbu myslel, tým viac starali sa o to druhí, najmä
         ženské a vôbec ľudia, čo mali v rodinnom kruhu všetkými krásnymi vlastnosťami sa skvejúce a
         na vydaj súce dievčatá. Hostinky, zábavy, vychádzky, hudba, spev, fľochanie, krútenie
         očami, ústami, venčenie nezábudkami, machom atď., to boli rozličného druhu újesti, udice,
         vršky, saky a slučky. Ale starý mreň, ktorý už dva razy visel na udici, nezahryzne tak
         ľahko.
   </p>
   <p>
    Môj dôverný, už v jarme manželskom zapriahnutý priateľ Vilo Scholtz, pokladník
         bujakovskej železodielne, prišiel jedno popoludnie ku mne na návštevu, v čom nebolo nič
         zvláštneho. Sedeli sme — bolo to už u Salamínov — v mojej izbe, ležiacej na medziposchodí,
         pri miškovskom víne a sulinke, v ten čas obľúbenej kyslej vode. Sedeli sme a rozprávali o
         povšedných veciach. Vtom vplietol môj priateľ otázky, koľké príjmy sú spojené s mojou
         službou, lekárskou praxou, na ktoré môžem s istotou počítať. Netušiac nič podozrivého,
         všetko som pred ním vykrámil, a bolo dobre.
   </p>
   <p>
    Po chvíli, keď moju bilanciu akoby bol požuval, štrngnúc si so mnou, pozrúc mi usmievavo
         a uspokojivo do tvári, vybúši: „Priateľ môj, Gusto, vezmi si moju švagrinú za ženu!?“ Bá! —
         Na to som prichystaný nebol, a stál som s ovisnutou gambou na okamih prekvapený, akoby ma
         bol ľadovou vodou oblial. Bolo to až pridôverné od neho. A čo mu odpovedať, aby som sa
         hrubým nezdal? Spamätajúc sa chytro a zozbierajúc sa, odpovedal som: „Všetko dobre, braček,
         ale na tento čas sa ženiť nebudem, ani čo by sama Panna Mária z neba zostúpila.“ S tým bolo
         ďalšie, v tomto ohľade nemotorné vyjednávanie môjho priateľa pretrhnuté. Jeho švagrinka
         bola veru dosť vydajachtivá a rada sa robila sentimentálnou. Keď videla chrústa alebo pekné
         rôznofarebné nezábudky, hneď bola hotová za štvrť hodiny zamdlieť, pričom však apetít mala
         na mieste. Súdená bola táto Emelinka druhému, môjmu už dobre zrelému priateľovi a poctivému
         mládencovi. A ona, sentimentálna, nezábudková, útlocitná slečinka, potom súc jeho ženou,
         svojho dobrosrdečného obrovského Nimroda, ako komár alebo ovad trýznila do unovania a do
         špiku, ako som to sám mohol a mal príležitosť vidieť.
   </p>
   <p>
    A tak som, chvalabohu, bez ďalšieho úrazu i tomuto klepcu vyhol. Tu som už potom chápal,
         prečo mňa, ktorý som dovtedy ešte Tatier zblíza nevidel, Scholtz tak dôrazne povolával k
         svojim tesťovcom do Novej Vsi. Po mojej horeuvedenej odvete ma viac nevolal a velebu Tatier
         neopisoval. Nuž ale — ako to budúcnosť dokáže — predsa mi prichodilo krásu týchto velikánov
         do Spiša ísť obdivovať.
   </p>
   <p>
    Po šťastlivom prešmyknutí sa spod tohoto na moje mládenectvo nameraného atentátu, tiekol
         môj život ďalej predošlou koľajou. Ale tu musím vyznať, že často, keď som sa, či už po
         skončených zábavách v kole súdruhov, veselých priateľov, či po odbavených početných, pre
         telo a dušu únavných úradných a vôbec bez rozdielu doby a času vyskytnuvších sa
         povinnostiach navrátil domov do svojej mládeneckej komôrky, tam na tom medziposchodí —
         bývalo mi clivo, a hoci som od svojich domácich, matky a sestry, so všetkou pozornosťou bol
         opatrený a úplne podľa svojej vôle som žil a v ničom si predpisovať nedal — predsa keď som
         tak ležiac hľadel do povaly, skúmal a myslel, verabože, mi čosi chýbalo; prázdno sa mi
         zdalo, a taký ma prechodil cit, akoby som niečo vážneho bol premeškal. Zunovala sa mi táto
         jednostajnosť mimo krbu strávených hodín. Ale tieto myšlienky, hoci sa čím ďalej tým viac
         opakovali, zase s nastalým dňom a nastalými dejmi sa rozptýlili.
   </p>
   <p>
    Ale čo vo mne dozrieť nevedelo, o to sa bez môjho vedomia druhí starostlivo starali a
         moje vzniklé myšlienky bedlivo okopávali, pleli, polievali. Najpilnejšia nádenníčka na
         tomto poli bola milá, mladá ženička Jozefa Baittroka, kupca a môjho švagra — brata
         švagrinej Betty v Brezne. Ona by bola tak rada mať svoju priateľku zo Spiša tu na blízku! K
         tomu pridala sa mohutná spolupracovníčka, vážna stará pani, stará matka Pepková a mať
         Antona Majovského, prepošta-farára, Anna Majovská, prebývajúca v Kežmarku — ba áno, aj môj
         dôverný priateľ Janko Čipka, známy s dotyčným domom, pomáhal môj čestný mládenecký život
         podkopávať. Poťažné sprisahanie rástlo, kudlilo sa to dokonale, keď som ja už potom požiar
         okolo seba zbadal. Nebol som od veci, ale som sa dal pasívne strkať. Čo so mnou zamýšľajú,
         som chápal, ale čože, keď mi ten predmet, o ktorý šlo a ktorý mal z polovice celok utvoriť,
         známy nebol, slovom, bola to myšlienka embryonálna,
    <sup>
     [
     <a class="footnote" href="#ftn.id2604897" name="id2604897">
      504
     </a>
     ]
    </sup>
    moju zvedavosť budiaca, ale stará pani Majovská pokoja nedala, kým ju
         nevysedela.
   </p>
   <p>
    Túto záležitosť, ktorá sa vyvinovala a dozrievala, na čas ponecháme a venujeme našu
         pozornosť povšedným veciam. Ako mi Samko Bodorovský ešte hen 24. augusta 1856 písal z
         Predmiera, bavil sa Ján Gotčár v Žiline, v svojom rodisku, a Martin Čulen sa presťahoval do
         Prešporka, a tak títo moji a svoji kamaráti, a pri mojom už prežitom záletníctve u Marišky
         Szakmáryovej radcovia, predstavujúci severnú a južnú točnu, rozišli sa na východ a na
         západ.
   </p>
   <p>
    Môj statočný, dobrosrdečný banskobystrický predstavený, kráľovský komorský fyzikus dr.
         Feja, následkom vodnatieľky r. 1856 (morbus Brightii) po dlhých trapiech umrel. Pretože mi
         nebolo ľahostajné, kto by zaplnil jeho miesto, i ja som sa o tú stanicu uchádzal, hoci bez
         veľkých nádejí. 25. februára roku 1857 mi odpísal Adolf Divald — pozdejšie tiež, ako
         Kaldrovič, povolaný na vysoký stupeň úradu — že mu je kandidácia na fyzikát v Banskej
         Bystrici, kde je pridelený k úradu lesného radcu Balašiča — pri banskej správe neznáma a
         mne tú radu dáva, aby som sa v tej veci obrátil do Viedne, ak tam pri smerodajnom
         ministerstve mám nejakú známu osobnosť. Tú stanicu obsiahol dr. Toelg, kremnický fyzikus.
   </p>
   <p>
    2. februára 1857 sa Mikuláš Ferienčík zosobášil so svojou Relkou Tibélyovou.
   </p>
   <p>
    1. augusta 1857 mi švagor Karol píše z Radoboja obšírny list. Bavil sa istý čas vo
         Viedni s Fánkou v záležitosti svojej služby a celého radobojského závodu. Tam počul novinu,
         že Radoboj hodlajú odpredať. Gróf Sam. Festetič chce dať stotisíc zlatých; on že sa síce do
         baníctva nerozumie, ale má k tomu veľkú náklonnosť. Švagra nahováral, aby potom po kúpe k
         nemu prestúpil, čo sa on zdráhal urobiť, aby si toľké roky, vyslúžené pri eráre, nepokazil.
         Vykonal si na ministerstve aspoň výhodu, že banský komisariát, ktorého spisy pre časté
         podujímanie baníctva v Chorvátsku a Slavónii pri kamennom uhlí, asfalte atď. sa očividne
         rozmnožovali, mu toto bremä preniesol na banský komisariát v Záhrebe, ktorý na tento cieľ
         utvorili. Usporadujúc banský komisariátsky archív, ešte toho leta oddal úrad pánu
         Lazartovičovi.
   </p>
   <p>
    Vo Viedni sa švagrovi vodilo ináč dobre, býval často s bratancom E. Roesznerom, ako i s
         Martinom Markovičom, bývajúcim v Nuszdorfe. Navštívili divadlá, videli rozličné pamätnosti,
         obzerali zbierky, múzeá atď. Ako malý gurmán nezameškal ani udať niektoré vtedajšie ceny
         jedál v hostincoch. Keď obedovali po dva razy v nádhernom hostinci „Cisárovná Elizabeta“,
         platila osoba dva zl. km., inde, tak menovite na Minoritskom námestí u „Fasana“, mohol sa
         najesť za tridsať-štyridsať gr. km.: polievka tri gr., mäso s omáčkou jedenásť gr.,
         príbavka so šunkou, alebo kapusta s dvoma veľkými buchtami — knedľami — a takže teľacie
         šnicle po dvanásť gr. atď. 24. mája po dlhšom bavení sa vo Viedni odcestovali, a nevrátiac
         sa, zavítali do Zellerov v Štajerskom Hradci, kde ich vľúdne prijali a kanoniersky
         nadporučík Biersbach, mne z predošlých návštev známy, ich s veľkou ochotou povodil po celom
         meste, ba i jeho okolí. — Pretože švagrovi povolenie ešte nevypršalo, a k tomu pýtal a
         dostal ešte predĺženie, 24. júna šiel do Stubice a z tohoto kúpeľa sa 5. júla navrátil a
         potom — ako už spomenuté — do augusta toho roku oddal banské komisariátske spisy od r. 1785
         — 1857, to jest sedemdesiatdvaročné. Spomínajúc moju vlaňajšiu návštevu, s potešením
         reflektuje na Eduardov sľub, že ich so ženou Emou príde navštíviť do Radoboja. Dáva najavo
         svoje potešenie i v tom, že som už i Spiš navštívil.
   </p>
   <p>
    Russegger,
    <sup>
     [
     <a class="footnote" href="#ftn.id2605031" name="id2605031">
      505
     </a>
     ]
    </sup>
    ministerský radca a vrchný správca banských závodov, podujal odbornú cestu
         cieľom spoznania svojej správe podriadených banských závodov a v ten čas ešte s nimi
         spojených rozsiahlych lesov. Bolo to 17. júla, keď vtiahol do Hronca so svojím sprievodom.
         Tam sme mu 18. júla všetci erárni cisársko-kráľovskí úradníci tohoto okolia boli
         predstavení. Pri tejto príležitosti bola určená návšteva vtedy ešte ohromných
         čiernohorských lesov, Sihly, Klenovského Vepra, potom Tisovca a ďalej Beňuša, Pliešok a
         Bacúcha. Mne udelili úlohu na Obrubovanci pristrojiť a viesť vítanky. Prostriedky na to a
         ľudská pomoc stáli mi naporúdzi. Večer 18. júla pospiechal som na vrchovom koni na Krám a
         19. júla som už ráno o štvrtej jachal cez Medveďovo, Dankovú a Zákľukami na Obrubovanec.
         Markus sa už o druhej po polnoci vybral do Hronca, skadiaľ Russeggera i s jeho sprievodom:
         lesným radcom Balašičom, lesným majstrom Kasanickým, Schärfflom, banským radcom Mošicom z
         Hronca a mnohými druhými lesnými a banskými úradníkmi mal vyprevádzať cez hory a doly na
         Obrubovanec. Keď som prišiel na Obrubovanec, našiel som tam horárov a robotníkov,
         stavajúcich pohodlnú kolibu a našiel som Markusom už včera vypravenú kuchynskú kolónu:
         kuchárku s výsluhou a kopy rozličných samodruhých košov. Vrchné veliteľstvo tohoto tábora
         prejal som podľa dohovoru ja. Pretože Russegger bol vypýtaný na tri roky od našej vlády ako
         odborný znalec Ibrahim pašom,
    <sup>
     [
     <a class="footnote" href="#ftn.id2605080" name="id2605080">
      506
     </a>
     ]
    </sup>
    egyptským vladárom, na banské preskúmanie jeho krajín, a tým spôsobom tam veľa
         skúmavo-bádateľských ciest prekonal a ich aj opísal, chcel som mu tiež — nakoľko to podľa
         okolností bolo možno — napodobniť tie teplé kraje. Kolibu som dal ozdobiť kvietím a
         čečinou, stĺpy som dal čučoriedím a papraďou poukrúcať a obložiť, že ony sa stali podobnými
         palmovým stĺpom. Bolo to všetko dosť pekné a mohlo Russeggera v tejto velebnej divine
         ako-tak upomínať na nílske vidieky, a tak získalo chválu od neho a všetkých druhých.
   </p>
   <p>
    Artilériu dal som postaviť dolu do Kamenistého, oproti do húštiny za jarok, kde potom
         príležitostne na ručníkom daný znak mažiare revali, a tak boli kríkmi kryté, že len po
         výstrele bolo vídať nad sihlicami vykrúcajúci sa dym. Sem osobitne vyslaná kuchárka, ktorá
         bola všetkým potrebným vystrojená, zamestnaná v bočnej kolibe, usilovne pracovala — a to
         tamhore v pralesoch, na dobré tri hodiny od dedín.
   </p>
   <p>
    Keď som už myslel, že je všetko v poriadku, sadol som zase na koňa a pošiel som
         príchodziemu panstvu kus cesty v ústrety. Keď po krátkom jazdení som ich zbadal, stal som
         si vbok a koňmo som čakal ich príchod. Vopred šli dvaja polesní, za nimi Markus, koňmo za
         ním Russegger s celým komonstvom — ktorý pešo, ktorý na koni — a za tými polesní a rubári s
         batožinou. Ako Russegger popri mne prechádzal a ja som salutoval, on usmejúc sa povedal:
         „Was ist den das für ein Deserteur?“
    <sup>
     [
     <a class="footnote" href="#ftn.id2605134" name="id2605134">
      507
     </a>
     ]
    </sup>
    Pri vtiahnutí na miesto odpočinku zahrmela streľba. Pri utešenej chvíli obed
         bol znamenitý. Dobrá vôľa kvitla, pričom sa zamieňali spev, žarty a streľba. Kordiálny
    <sup>
     [
     <a class="footnote" href="#ftn.id2605148" name="id2605148">
      508
     </a>
     ]
    </sup>
    Russegger bol znamenite naladený a nám tuto na Obrubovanci jedno-druhé vyprával
         zo svojich egyptských skúseností. O šiestej večer pohli sme sa na Sihlu, kde nás očakával s
         veľkou nádherou a okázalosťou Štefan Kuchinka, prenájomník sihlianskej kráľovskej sklárne a
         parnej píly. Štefan Kuchinka nám — vlastne ministerskému radcovi — s hlbokými poklonami
         prišiel v ústrety, ale na tomto som náhle zbadal zvláštnu premenu v celom jeho správaní.
         Večera bola nadmier parádna, pri cigánskej hudbe, ale obcovanie, rozhovor boli pri nej
         mdlé, meravo úradné. Hladký Pišta žaloval sa na píle, na plané bútle kláty, ktoré však —
         ako mi Schärffl poznamenal — na ten cieľ boli schválne zbierané a na oči na vrch klátovej
         zásoby navalené. No ale to, ako sa zdá, minulo sa cieľa a ministerského radcu ani najmenej
         nevynieslo z koľaje.
   </p>
   <p>
    Prenocujúc na Sihle, zobrali sme sa ráno ticho Sedmákom, ponad Kysucu, Homôlku, Krúpku,
         ponad Kraličku — lúkou na klenovský Vepor. Ledvaže sme opustili Sihlu, už Russegger stal sa
         zase tým starým chlebovým predstaveným v kole podriadených úradníkov. Na Vepre stála
         poriadna koliba, kde sme, kochajúc sa ďalekým výhľadom, vylačnení obedovali. Deň bol
         krásny, ani nie veľmi horúci. Po obede sme spali sťa bravy roztrateno po kružinách. Keď sme
         sa vydrichmali, obzerali sme velebný obzor. Tu nablízo okolo nás naše tmavým lesom
         porastené, sem-tam rozmetané vrchy a doliny. Hej, koľko krpcov tu Jánošík zodral! Ďalej rad
         našich slovenských hôľ, sprava Sitno, zľava smerom na Rimavskú Sobotu výhľad až do Heveša
         atď. Pred lúčením improvizoval som strašnú latinskú reč, ktorú nikto nerozumel — ani ja sám
         — ale zato pôsobila veľkú veselosť. Popoludní prišiel z Polhory Leopold Karl, kráľovský
         lesný, a z Tisovca správca železodielne Nickl s merníkom Liptákom. A tak potom popoludní
         tiahli sme poza Vepor na Diel, kde sme sa odberali. Tam už čakali vozy a koč. My s Markusom
         šli sme Starou dolinou a cez Dobroč na Krám, kde sme došli večer o jedenástej, tí druhí
         páni jachali do Tisovca.
   </p>
   <p>
    21. júla som už zase bol z naloženia Schärfflovho na Beňuši, aby som lesnému Fr.
         Gombossymu oznámil príchod pána Russeggerov, aby na jeho uvítanie urobil potrebné poriadky.
         On chudák si vytkol pred dvoma dňami v Brezne nohu, a pretože lekára nebolo, napravil mu
         nohu handelčan, a to veľmi zdarne.
   </p>
   <p>
    Panstvo, vrátiac sa z Tisovca cez Polhoru, kde prenocovalo, došlo popod Čierny vrch dňa
         22. júla na Beňuš. Tu sme obedovali u lesného Gombossyho. Vo veselom rozmare posadil ma
         Russegger k sebe a vyzvaný zo všetkých strán, musel som vystrájať rozličné žarty a
         napodobnenia. Lebo mu o tom už povedali, prial si vidieť a počuť moje napodobňovanie
         starého dvorného radcu, čo sa však úplne hodilo na jeho osobu, a práve preto v spoločnosti
         vzbudilo veľkú veselosť — tým viac, že sa on takrečeno sám na sebe srdečne smial. Jeho
         hlas, jeho chôdza, jeho pohyby boli ozaj pravdivo vyobrazené, ale on — tak sa mi aspoň
         zdalo — videl v tom nie seba, ale len napodobneného starého dvorného radcu. Potom som
         napodobňoval muchu, stolára, brúsnika, psa, kohúta, sviňu atď.: celý Noemov koráb
         živočíchov.
   </p>
   <p>
    Po obede bolo dané heslo na Beňušskú hoľu, a keď som sa od pána ministerského radcu
         chcel odobrať, nepustil ma, dôvodiac, že pri toľkom zástupe, ak by sa niečo prihodilo,
         prepotrebné je, aby lekár bol prítomný; aby som sa teda vybral s nimi na hoľu.
   </p>
   <p>
    Jachali sme — ktorý pešo, ktorý na koni — hore na hoľu a cestou zabávali sme sa žartmi a
         samopašou. Keď sme prechádzali závozom, lesného taxátora Blondína, pôvodného viedenského
         Lerchenfeldera a pijana, chytila za obojok suchá haluz, trčiaca z krížom vyvaleného stromu
         a zrazila ho z koňa. A takéto výjavy sa striedali, zavdávajúc dostatočnú látku samopaši.
         Keď sme sa už vyredikali pod samý vrcholec hole, pán Russegger, chcejúc ešte ten večer
         vystúpiť na čistinu temena hole (a už slnce za obzor zachodilo), pýtal sa lesného
         Gombossyho, kde je už tá koliba, kde majú zastať. Gombossy, negligens fráter,
    <sup>
     [
     <a class="footnote" href="#ftn.id2605310" name="id2605310">
      509
     </a>
     ]
    </sup>
    aký bol, neznajúc, kde vystavali jeho podriadení kolibu, odpovedal, že hneď
         prídeme na ňu. Tiahli sme mlčky ďalej; Russegger pýta sa opätovne, a nasleduje tá istá
         odpoveď. A keď už začalo mrkať a koliba sa ešte neukazovala, Russegger vidiac, že veru
         revírny pán lesný len v neistom ťapká a sám nevie, kde jestvuje túžobne očakávaná koliba —
         podvihol medvedí hlas a sypalo sa koňmi a somármi, len sa tak zápače v ináč tichom večere
         ohlasovali.
   </p>
   <p>
    Pod tou strašnou hrmavicou sme zatíchli a všetci sme sa stiahli nakrátko do seba, a
         každý, od lesného radcu počnúc, bol by sa rád skrčil na tú maličkú hŕbku pod bukovým
         listom. Na hlavu nešťastného Gombossyho to práskalo — celý ten príval kliatby, priezvisk —
         ako krúpy, až kým sme predsa nenaďabili s pomocou božou na tú nešťastnú kolibu. Ale rozmaru
         už nebolo, a každému z nás nos o centimeter narástol. Búrka už síce prestala, ale fučať
         ešte fučal! Mlčky sa každý podľa možnosti a vedomosti pridal na chystanie večere a
         zariadenie nocľahu. Adolf Divald zatkýnal kurčatá na ražeň, ja som riafal čučorieďa na
         nočné matrace. A tu k nám, zamestnaným touto prácou, pristúpi Russegger, obzerá nás a pýta
         sa ma, čo ja to šklbem a načo: „Ich bin heute Matratzenmacher, Herr Ministerialrath“.
    <sup>
     [
     <a class="footnote" href="#ftn.id2605361" name="id2605361">
      510
     </a>
     ]
    </sup>
    Usmial sa, a ľad bol prelomený. Pustil sa ďalej do rozhovoru, a vidiac tieto
         prípravy a voňajúc príjemný kuchynský výpar, ľúty medveď stal sa zase baránkom. A pretože
         už bolo pozde, upustil dnes od východu na vrcholec, odložiac to na ráno.
   </p>
   <p>
    Koliby sme mali tri: Hotel Tannenzapfen, Schlafkabinet a Kneipe.
    <sup>
     [
     <a class="footnote" href="#ftn.id2605384" name="id2605384">
      511
     </a>
     ]
    </sup>
    V hoteli sme večerali, a tu bolo ozaj veselo. Ako to býva, že po tuhej hrmavici
         slnce svieti, i tu potom bolo ozajže veselo: spev a hajdákanie do hlbokej noci.
   </p>
   <p>
    Elita a starší sa potom utiahli do spálne, kde sa vyvaľovali po nami hotovených lesných
         matracoch. Mladšia chasa obsadli sme knajpu, kde sa ešte strovili pozostatky živnosti,
         najmä nápojov. Taxátor Blondín raz nemohol srdcom preniesť, že by sa niečo zvýšeného nápoja
         domov malo odniesť. Ešte sa teda na podiv zastrašeným jazvecom začas v tej tichej velebnej
         výšave hulákalo, keď sme sa unavení obzerali, kde si políhame. Na to mal Blondín hneď
         hotovú odpoveď. — Ja sa vraj o to ani najmenej nestarám, ja tak dlho budem piť, kým pod
         stôl nespadnem, no a tam budem ležať. Po krátkom odpočinku nás včasráno zobudili a po
         raňajkách pospiechali sme hneď na vrch hole, ale z obzoru nebolo pranič, nebo bolo na
         všetky strany zakabonené a čochvíľa začalo mrholiť. Tu sa Russegger ešte len mrzel, že sme
         pre darebáctvo lesného včera pred večerom nemohli vyjsť na hoľu. Lesný radca dosť
         vyhováral, že to len z hmly prší, že sa ona pretrhá a sa vyjasní, ale márne potešenie. Bez
         prestania sa sypalo a ako cez sito, nosom a bradami nám kvapkalo a tiahli sme svižko.
   </p>
   <p>
    Dôjduc na Pliešky — hraničný vrch medzi Bacúchom a Nižnou Bocou, medzi Zvolenom a
         Liptovom — nakládli sme zázračný blčiak, aby sme sa kus ohriali a posušili. A keď sme sa za
         chvíľu okolo ohňa krútili a parilo sa z nás sťaby z lokomotív, pustili sme sa Hutkami na
         Bacúch. Ako sme zbehli na dolinu, dážď sa pominul a vkročili sme do kúpeľného staviska,
         ktoré som pekne pristrojil. Pán ministerský radca sa najsamprv okúpal, zatým sme zišli do
         obce Bacúch a do hosťovskej — intervenientskej — izby, kde už stál stôl, prichystaný na
         obed. Najprv sme hŕbu ruvajúcich sa nehanebných poľovných psov za chvosty povyhadzovali.
         Obed bol prostý, ale chutný a žuvali sme ako v stupách. Vidiac Russeggerovu dobrú vôľu,
         odporúčal som jeho pozornosti a protekcii liečivú bacúšsku vodu a uviedol som najmä tú
         okolnosť, že znamenite účinkuje pri ženách a ich uspôsobuje v odbore slohu (Conceptsfach).
    <sup>
     [
     <a class="footnote" href="#ftn.id2605466" name="id2605466">
      512
     </a>
     ]
    </sup>
    Potom som ho prosil, aby dal vodu chemicky preskúmať a kúpeľ pre lepšiu
         pohodlnosť hostí primeranejšie zriadiť. On prisľúbil lučbu, ale čo sa dostavania kúpeľov
         týka, to už tvrdšie pôjde z tej príčiny, že si i erár i mesto Brezno tento kúpeľ osobujú
         ako svoj majetok. Tí páni ostali tam nocovať, ja som sa pobral domov.
   </p>
   <p>
    Pozdejšie, už v tvrdú jeseň, som z naloženia banskej vrchnej správy za dlhší čas už sám,
         a zväčša skrze tamojšieho podlesného dal merať stupeň teploty bacúšskej kyslej. Voda to
         veľmi chladná, nie zo značných hlbín pošlá, menila sa medzi 5 a 7° R. Potom som ňou naplnil
         štyri veľké sklenice podľa pravidla, aby sa uhlík nestratil — pod vodou — opatrne zapchal a
         odoslal na svoje trovy do Štiavnice. Po mnohonásobnom doliehaní mi konečne Rudolf Méhes,
         asistent banskej akadémie, ktorý prišiel do Brezna na návštevu, prostosrdečne povedal, že
         oni tú vodu veru všetku s vínom vypili, keďže bola taká znamenitá a tak dobre im chutila.
   </p>
   <p>
    Toho istého roku 8. januára 1857 bol som volaný ku chorému na Sihlu. Sestra Petronela
         išla so mnou. Aby mohla vidieť krásu ohromných lesov, viezli sme sa cez Krám, Medveďovo,
         Dankovú a Zákľuky. Sem ešte bola sanica ako-tak prerobená, ale stadiaľ nebolo už možno pre
         polmetrový sneh a bezstopú cestu ďalej. Náhodou sme sa tam zišli s nadlesným Markusom a
         lesným Harzerom. Ale prv sme vystúpili nad dva osamelé byty, horárske domky — na kopec, a
         tam sme obdivovali v diaľke nad zvolenskými hoľami medzi Ďumbierom a Kráľovou hoľou
         vykukajúce snežné sochorce spišských a liptovských Tatier. A ony tak žiarili na tmavomodrej
         oblohe ako velikánske hrče železa, vytiahnuté z rozpálenej maše. Markus a Harzer so svojím
         sprievodom práve tiahli húpajúc hlbokým snehom v husacom rade z poľovačky, tam z Kamenistej
         doliny. A tak sme strávili večer veselo s nimi pri stole, keď vždy roztopašný Filip Murgaš,
         pristrojený za kňaza, s asistenciou zdarne napodobňoval koledu.
   </p>
   <p>
    Nazad sme sa viezli pri mesiaci, a každý vie, aký zvýšený a k tomu tajomný pocit zájde
         človeka, keď tichým, ďalekým lesom — to svetlom, to klamlivou tôňou s menivými predstavami
         — bielym snehovým kobercom sa šúchaš. Pozde večer sme prišli na balockú faru. Tam sme
         nocovali a ráno včas viezli sme sa obvyklou strmou cestou na Sihlu, kde práve pacient
         dokonal na miliárnu tuberkulózu.
    <sup>
     [
     <a class="footnote" href="#ftn.id2605562" name="id2605562">
      513
     </a>
     ]
    </sup>
    Vrátiac sa nazad už pozde, obedovali sme u Markusa na Kráme (on ležal na
         zapálenie hrdla).
   </p>
   <p>
    15. januára 1857 robil som, ako s novotou, prvé skúšky s gutaperčovým plátnom
    <sup>
     [
     <a class="footnote" href="#ftn.id2605588" name="id2605588">
      514
     </a>
     ]
    </sup>
    pri obväzoch. 11. januára bol bál, kde som so slečnou Karolínou Polóny, sestrou
         Adely Lopušnej, ženy Samka Lopušného — nešeredne zdrochol.
    <sup>
     [
     <a class="footnote" href="#ftn.id2605611" name="id2605611">
      515
     </a>
     ]
    </sup>
    Táto Karolína vydala sa potom za Janka Kozelnického a bola dobrou priateľkou
         mojej ženy. Umrela toho roku (1901) na jar.
   </p>
   <p>
    Nemôžem touto príležitosťou opomenúť breznianske bály. Obyčajne bývali bezrozdielne,
         nevýberčivé, hojne navštevované a do polnoci síce nekalené, ale panovala na nich šramotná,
         potná veselosť a všetko sa v tanci a okolo neho krútilo. Ale o polnoci chodia mátohy. Pod
         odpočinkom sa najmenej odpočinulo a namáhavou prácou potratené sily sa vynahradzovali
         pitím. Tu potom každý rozprával, a nikto nepočúval, do toho cigánska hudba hučala, tváre sa
         leskli, oči blyšťali a žily puchli. Po odpočinku — lucus a non lucendo
    <sup>
     [
     <a class="footnote" href="#ftn.id2605640" name="id2605640">
      516
     </a>
     ]
    </sup>
    — v tanečnej sieni sa potom už oblak roztrhol: nakopená elektrika sa vyprúdila,
         duneli buchnáty, čľapkali zauchá, cez vytrhané krágle frakov a kabátov vyliezali za kečku
         ťahané mokré rozčuchrané kotrby a jednotliví vyvolení s nevídanou rýchlosťou povetrím
         nesení, dvermi sotení, nevoľne zanechávali tanečnú dvoranu. Prostriedok jej sa černel,
         vrel, a z tej pohybujúcej, jačiacej, kľajúcej, vreštiacej guče vyčnievali mlátiace ramená.
         Pekné pokolenie (naše krasotinky), aby tento skvelý šport nemýlilo, aby pohodlnejší výhľad
         malo, a aby mu z tejto kapitálnej bitky neodfrkli nejaké úroky, poskákalo na lavice okolo
         stien, a navyknuté na tento býčí zápas, prizeralo sa bezpečne breznianskym olympijským
         hrám, kým zase nenastalo utíšenie. Krčmárka i s podriadeným osobníctvom potom obyčajne
         vymývala a zaväzovala povstalé následky ruvačky v dolných miestnostiach hostinca.
   </p>
   <p>
    Na druhý deň pred obedom vysedávali hrdinovia prešlej noci na lavičkách pred domami —
         tichí, krotkí ako baránky, priateľ s nepriateľom, tešiac sa tým, že sa „kapitálne“
         zabávali. Pritom jeden z nich mal okolo svojho čierneho oka na dva prsty široký pás, druhý
         mal sťa oštiepok napuchnutý nos, tamten stratil okrem pravého krídla kabáta hodný chlp
         svojich kučeravých vlasov, a tamto tak spokojne usmievajúcemu sa odtrhli akosi náhodou so
         zaušnicou i kus ucha. Nuž ale zábava bola kapitálna! No ale pravdu vyznať načim, časom, za
         môjho pobytu v Brezne, tieto zábavy, tance, bály mnoho utratili z tej špeciálnej pôvodiny,
         z tej kapitálnosti, a zábavy plynuli pekne bez buchnátov, siniek a potrhaných frakov.
   </p>
   <p>
    Dňa 10. februára na Kráme zase prechorel Jozef Markus na uňho časté zapálenie hrdla. A
         pretože môj kôň už od dlhšieho času bol chorý, jachával som na vrchovom koni, alebo som sa
         viezol na požičaných koňoch. I toť poslal Markus po mňa svoju príležitosť. Na Kráme som
         prenocoval a druhý deň pošiel som na horné handle. A tu, vezúc sa práve cez Pustô, vidím,
         že strecha Jána Medveďovho domu horí. Chlapi boli ďaleko po rúbaniskách v robotách, a ženy
         zalamujúc rukami, nemotorné, nevedeli si rady. Skočím z voza, pochytím vidly, a najprv
         hasím nimi bedákajúce ženy po kožuchoch, aby prišli k rozumu a nosili mi vodu. To
         účinkovalo znamenite. Ja som vybehol na povalu a podávanou vodou som vzniknutý oheň za
         štvrť hodiny zahasil. Tomuto Medveďovi som vôbec náhodou veľké služby preukázal; jedno, on
         bol oslepol, a ja som mu povlak (catharacta) tak šťastlivo operoval, že zase mohol robiť, a
         teraz som jeho dom — a možno i celú obec — od škody zachoval. Len dajedny ženičky sa
         ponosovali, že im tie vidlami naložené argumenty, hoci hustými kožuchmi, prenikli až na
         vlastnú kožu. Ako som sa viezol domov, Markusov kočiš ma na Bazovom prekotil, a na dodatok
         som sa na bedro citlivo uderil. Ale preto predsa, čo i kuľhajúc, šiel som na bál, kde sa to
         pekne zase vyrovnalo. A to je dosť príjemný spôsob masáže.
   </p>
   <p>
    Dňa 4. marca som nocoval na Beňuši u Fr. Gombossyho. Mal u Pôbišov újesť na líšky.
         Umienili sme si teda: ja od večera do polnoci, on od polnoci do rána vysedieť na
         postriežke. Postriežka bola na osamotenom humne von z obce. Na krove bola vybitá cez šindeľ
         diera a tou dierou bola vystrčená puška. Újesť bola na rovinke za humnom. Zima suchá,
         tichá, mesiac čisto svietil, sneh sa ligotal. V bunde ukrútený, ležal som na bruchu na
         voňavom sene, kukajúc von dierou na osvietenú újesť a — zaspal som. Preľaknem sa, prebudím
         sa… na újesti nič. Dvanásta už minula, pobral som sa na hospodu a zamenil ma Gombossy. Ale
         on lepšie bdel ako ja. Ráno, príduc domov, doniesol — zajaca! — Áno, zajaca miesto líšky.
         Toho chudáka na prechádzke čert doviedol na miesto újesti. Tu mu, na jeho nešťastie, prišlo
         na um robiť si toaletu, sadol si na zadné nohy a prednými vytieral si fúzy, a začal sa
         šperkovať, pravdepodobne, že sa strojil kamsi na vizity. Ale nešetrný Gombossy vpálil mu do
         bundy, a miesto vyčkávanej líšky vyvalil sa zajac.
   </p>
   <p>
    Na druhý deň bola formálna inštalácia, k tomu prišiel ešte farár Kúdelka, okresný notár Peschl
    <sup>
     [
     <a class="footnote" href="#ftn.id2605793" name="id2605793">
      517
     </a>
     ]
    </sup>
    a ešte niekoľko iných. Streľba z mažiarov. A k tej slávnosti čítal som
         primerane veselú báseň. Všetko skončilo sa pekne — u mňa, ako obyčajne, s bolením hlavy.
         Touto veselou inštaláciou odbavovali sa zajedno i meniny farára a Markusa, Jozefovcov.
   </p>
   <p>
    Okolo 27. marca po častých dažďoch nastali zriedkavo veľké potopy. Pamätám sa, keď som
         sa baldovským mostom viezol domov, ledva sme ním mohli prejsť. A za mostom, už na
         breznianskej strane, taká voda bola, že mi každý okamih bolo očakávať prevrátenie. Voda sa
         nám do košiny liala, nohy som si musel vyložiť na rebriny a písomné balíky, čo mi Markus
         bol oddal pre lesnú kanceláriu, mi za chrbtom plávali.
   </p>
   <p>
    Dňa 29. marca sa evanjelický kaplán Andrej Krno
    <sup>
     [
     <a class="footnote" href="#ftn.id2605841" name="id2605841">
      518
     </a>
     ]
    </sup>
    odoberal za farára do Čerenčian pri Rimavskej Sobote. Bol som na jeho kázni i
         ja. Večer na rozlúčku zabavili sme sa u neho. Bol to chlap dobrý, a ešte podnes (4. júna
         1901) na tom istom mieste úraduje; ale, chudák, otemnel. Jeho syn je advokátom v Novom
         Sade.
   </p>
   <p>
    Dňa 31. marca 1857 prišiel si obzrieť faru v Brezne novovyvolený mestský katolícky farár
         Anton Majovský. 5. apríla uvádzali ho s procesiou do úradu a pred kostolom ho privítala
         slovenskými veršíkmi dcéra Salamína, bývalého učiteľa, v ten čas mestského pokladníka, čo
         tak preniklo pána mešťanostu Černáka, že on plakal ani mokrá randa.
   </p>
   <p>
    25. mája prišiel do Bujakova za správcu tunajšej a trivodskej železodielne namiesto
         Gusta Kellnera — Rudolf Elsner. Gusto Kellner, Morov bratanec, presťahoval sa do Brezna,
         tam vozil v kompánii s Lerchom na veľkých koňoch, kúpených v Štajersku, surovinu pre erár.
         Keď to nešlo, stali sa oni dvaja árendátormi koburgovských krčiem; keď to nešlo, stal sa
         Kellner mestským kapitánom; keď ani to nešlo, stal sa pod uhorskou vládou banským
         inžinierom v Ľubietovej a tam podnes ako starý ďad žije na penzii († r. 1902).
   </p>
   <p>
    Napísal som, že „už ma zase berú a ja sa pokorne poddávam“. Vraciam sa opäť k tomu, pre
         moju budúcnosť veľadôležitému predmetu. Janko Čipka, ako rečeno, poznal Antona Grozera
         osobne v obchodných záležitostiach, ba Brezňania ho poznali ešte z tých čias, keď ako mladý
         manžel árendoval breznianske mestské jatky, a tam sa 16. januára 1835 narodila jeho
         najstaršia dcéra, moja žena Emília. Janko, ktorý by ma post tot discrimina rerum rád bol
         dostal pod kápku, ponúkol sa mi už hen 17. mája, že pôjdeme spolu do Kežmarku Tatry obzerať
         a stadiaľ že zaskočíme do Krížovej Vsi aj pána Grozera navštíviť. Ale rozličné naskytnuvšie
         sa prekážky z mojej a z jeho strany nedopustili nám vykonať tento polovážny, položartovný
         úmysel. No ale dlho sa to už nepretiahlo, svitol i tomu deň. Že tam hore už zase nový štatus
    <sup>
     [
     <a class="footnote" href="#ftn.id2605931" name="id2605931">
      519
     </a>
     ]
    </sup>
    ukúvali, ale tomu tiež ešte deň nesvitol, a ubehlo pár mesiacov, kým ho
         vysedeli. 2. júna Fr. Gombossy, navrátivší sa z Banskej Bystrice, kde hrkútal okolo svojej
         Gabky, mi rozprával, že Mariška Szakmárová sa navrátila z Prešporka z návštevy a že sa jej
         svadba s profesorom Vlčkom rozplynula na paru. Zdalo sa to tak, akoby bola mala úmysel
         založiť fabriku na pletenie košíkov. Tohoto roku (1857) bolo leto veľmi nepravidelné,
         zimné. Nebolo mesiaca, v ktorom by nebol býval mráz; tak i 14. júna bol v noci silný mráz,
         vo dne studený vietor, guba konala dobré služby. Keď kosili trávu, robili to v kožuchoch,
         kosy hrkali im na rosavo zamrznutej tráve, akoby sklo boli stínali. Priesadu, dovážanú z
         Tisovca a Rimavskej Soboty, sme niekoľko ráz dosádzali. A jednako i v takej zime mi bolo
         súdené — zahorieť. Neočakávane približoval sa tichým, ale teraz — ako výsledok ukázal —
         bezpečným krokom môj osud, a to dohovor cestovať s Jankom Čipkom do Spiša. Ako sa vtedy
         neuskutočnil, teraz učinený s prepoštom, mestským farárom Antonom Majovským, sa splnil.
   </p>
   <p>
    15. júna sme sa teda dohovorili, že na druhý deň — totižto dňa 16. júna — sa vyberieme
         do Kežmarku. U Majovského švagra, Benjamina Zörnlaiba, bývala jeho pani matka Anna Majovská
         i s jeho sestrou Františkou. Už o dvoch v noci boli moje dve obločnice otvorené. Anton
         Majovský bol kúpil pár sivkov a touto cestou chcel ich probovať. Mal s nami ísť aj Jozef
         Baittrok, ale tomu čosi priekom prešlo, nemohol s nami.
   </p>
   <p>
    Tak teda pohli sme sa, Majovský a ja, o pol štvrtej hodine rannej. Na Pohorelú sme
         prišli o ôsmej ráno a sme tam raňajkovali. O deviatej sme sa brali ďalej cez Červenú Skalu,
         Telgárt, Vernár; tu sme kŕmili a obedovali. Kým nám obed nachystali, z dlhej chvíle sme
         navštívili cmiter, kde sme našli náhrobný nápis: „Tu leží dvanásťročná Mária Majovská,
         farárova dcéra“. Divná náhoda. Ale treba znať, že na Vernári, Šumiaci a Telgárte sú ruskí
         kňazi. Vo Vernári narodil sa Georg Teschler, môj zať. Pravdaže, vtedy ho na svete ešte
         nebolo. Stadiaľ sme prišli do Hranovnice, kde teraz môjho zaťov brat Ján úraduje ako
         biskupský nadlesný. Ďalej sme prešli neveľký, ale dlhý, pekný melafýrový kopec Striebornú
    <sup>
     [
     <a class="footnote" href="#ftn.id2606015" name="id2606015">
      520
     </a>
     ]
    </sup>
    (Blumenthal) a zišli sme do Popradu (v ten čas o železnici ani chýru ani
         slychu), ďalej do Spišskej Soboty (Georgenberg) — Matzdorfu, Hundsdorfu, Lomnice a pri
         daždi a veľkom blate večer o ôsmej hodine došli sme do Kežmarku. Stará pani a Zörnlaibovci
         nás veľmi vľúdne prijali. Ale Tatry, ktoré som už tak netrpezlivo chcel vidieť, boli
         zahalené a ony akosi mňa nechceli vidieť.
   </p>
   <p>
    Druhý deň, 17. júna, sme obzerali mesto a starý Tökölyovský zámok, pochodiaci z 15.
         storočia, z doby husitskej. To trvalo do obeda, keď som po prvý raz jedol rybu lososa s
         načervenastým mäsom — pokrm to znamenitý.
   </p>
   <p>
    Popoludní hnali sme sa s pánom lekárnikom Benjamínom Zörnlaibom na krytom vozíku cez
         Strážky, Belú, do Krížovej Vsi. Tam vtedy mosta nebolo. Starý most, ktorý kedysi jestvoval
         pri Strážkach, zobrala už dávno predtým voda Popradu, tak sme sa viezli more patrio
         neďaleko krížovoveského mlyna cez Poprad; k čomu, pravda, bolo treba, aby pohonič mal dobrú
         znalosť o brode. A tak per aspera ad prospera
    <sup>
     [
     <a class="footnote" href="#ftn.id2606067" name="id2606067">
      521
     </a>
     ]
    </sup>
    prišli sme šťastlivo do predmenovanej obce a vtiahli sme do rozsiahleho dvora
         dvoch hranami spojených domov, staršieho a novšieho.
   </p>
   <p>
    Pán Anton Grozer nebol doma. Domáca pani prijala nás veľmi vľúdne. Dcéra Emília bola v
         poli pri rušaní zemiakov. Rozhovor s pani Grozerkou krútil sa okolo hospodárstva, pri
         ktorom som sa usiloval svoje slabé hospodárske znalosti doviesť do náležitého svetla.
         Pretriasali sme i otázku o ľane, či má byť močený, a či váľaný. Ja, vyťahujúc veľmi vážne
         obrvy do výšky a krútiac palcami, zasadzoval som sa vrelo za „váľanie“, ale sám som nevedel
         (ani teraz neviem) prečo. Pritom som pilne hľadel, či slečna dcéra, po ktorú odoslala
         posla, už skoro prikvitne z konopí. Konečne očakávaná prišla. Ogabúc sa v bočnej izbe,
         ostýchavo vkročila k nám. Medzitým Zörnlaib, vždy mrviaca sa žubrienka, pobehal tamvon
         všetky kúty. Pani matka ma predstavila dcérke s malým potuteľným úsmevom. Dcéra bola kus
         zmätená, ale to krátko trvalo a rozhovor sa točil nenútene v medziach zdvorilosti. O tom
         dojme môj toho času vedený denník znie: „Dcéra sa zdá byť usilovná, dobrá, a nie nemotorná, vederemo!“
    <sup>
     [
     <a class="footnote" href="#ftn.id2606114" name="id2606114">
      522
     </a>
     ]
    </sup>
    Zörnlaib, navrátišší sa z kutania do izby, ma ešte pojal do stajní, kŕmniky
         obzrieť, kam nás i pani matka vyprevadila. Obdivoval som dlhý rad rostbrátlových
    <sup>
     [
     <a class="footnote" href="#ftn.id2606127" name="id2606127">
      523
     </a>
     ]
    </sup>
    nosičov, ako rohami hrkotali a metodicky žuvali.
   </p>
   <p>
    Po užitom dobrom olovrante odobrali sme sa s prívetivým „do videnia“ nazad do Kežmarku,
         kde som starej panej Majovskej a jej komonstvu dôkladne musel prednášať všetky tam prežité
         dojmy a ona ich s uspokojením vypočula. 18. júna sme obzerali kežmarský katolícky chrám,
         pochádzajúci z 15. storočia. Z veže je voľný výhľad na predsa už raz z hmly sa vymotávajúce
         Tatry, ktoré som mal podľa Viliamovej Scholtzovej vôle vyzerať z Novej Vsi. Ešte sme
         vykonali niekoľko vizít a o druhej popoludní brali sme sa tou istou cestou domov.
   </p>
   <p>
    A tu mal som príležitosť kochať sa na krajových krásach a ako nerasty, taktiež — a
         zvláštne neobyčajné — byliny zbierať, napríklad na Popovej utešene peknú Campanula carpathica,
    <sup>
     [
     <a class="footnote" href="#ftn.id2606170" name="id2606170">
      524
     </a>
     ]
    </sup>
    Atragene alpina,
    <sup>
     [
     <a class="footnote" href="#ftn.id2606179" name="id2606179">
      525
     </a>
     ]
    </sup>
    Cimicifuga foetida,
    <sup>
     [
     <a class="footnote" href="#ftn.id2606191" name="id2606191">
      526
     </a>
     ]
    </sup>
    Cineraria montana,
    <sup>
     [
     <a class="footnote" href="#ftn.id2606203" name="id2606203">
      527
     </a>
     ]
    </sup>
    Thymus pannonicus
    <sup>
     [
     <a class="footnote" href="#ftn.id2606215" name="id2606215">
      528
     </a>
     ]
    </sup>
    atď. Deň bol krásny. Kráľova hoľa — tento hladký, zelený, impozantný obor —
         zdala sa tak blízko, akoby ju mohol rukou zasiahnuť. Takmer z troch strán sme obišli túto
         homolu. Popová so svojimi cestovnými úvratmi a celé okolie, rozprestierajúce sa na podnoži
         tejto hole, je malebné, rozmanité, ako Pusté pole, Besník, kraje oproti Stratenej — a kto
         by to všetko vykladal! Na Telgárte — tejto vysoko ležiacej, dosť veľkej obci, obývanej
         pekným rusko-slovenským, Detvanom podobným ľudom — sme nocovali. Za slobodou a bezuzdnou
         vôľou bažiaci telgártski zurvalci plietli sa i po lesoch a horách a krásnou Popovovou
         cestujúcim obľahčovali bremeno pomocou valašky a flinty. Ako teraz po školách na telesný
         cvik mládeže zakladajú osobitné telocvičné miestnosti, takou miestnosťou na cvičenie,
         vyťahovanie svalov, meranie sily telgártskych šuhajov bývala — krčma. V nedeľu a sviatok
         vydržiavali sa tam zápasy a šarvátky — olympijské hry hôrnych chlapcov. A keď toho už bolo
         primoc a krčmárova vážnosť vonkoncom na utíšenie bujnej mládeže nevystačovala, doredikal sa
         sám poctivý richtár, primeraný objemom a výškou velebnej Kráľovej holi. Nesúc pod pazuchou
         zväzok lieskových palíc ako niekoľkonásobný odznak richtárskej hodnosti (celkom na spôsob
         rímskych fasces
    <sup>
     [
     <a class="footnote" href="#ftn.id2606257" name="id2606257">
      529
     </a>
     ]
    </sup>
    ), vkročil do izby, prosto do klbka bojujúcich strán, kde bolo počuť len vresk a
         pukanie kožky. Keď na jeho imponujúce zjavenie sa a na hlas, podobný trúbam súdneho dňa,
         klbko sa nemienilo rozuzliť, tu potom chopil sa zväzku a padalo to bez vyberania, kam to
         padne, sťaby krúpy. A keď jedna palica — dolámaná — službu vypovedala, švihla zo zväzku s
         podivuhodnou rýchlosťou druhá — tretia, a výsledok bol taký prajný, že priateľ-nepriateľ,
         jeden s druhým plece o plece, tak chytro sa brali dvermi, že dvere toľkému nátlaku — ako to
         tu volajú — habausu odolať nemohli, a bojachtiví šuhaji, utekajúc pred richtárskou
         autoritou, i rám z dvier na pleciach na dvor vyniesli.
   </p>
   <p>
    Títo Búri vozievali surovinu až do breznianskeho okolia a mal som častejšie príležitosť
         vidieť sa s nimi na cestách.
   </p>
   <p>
    Ráno o siedmej pohli sme sa ďalej. Deň bol utešený. Obedovali sme na Polomke u
         vicearchidiakona, dobrého staručkého a veľmi pohostinného pána. On rád vysedúval pred domom
         na lavičke blízo pri hradskej a formálne cudzích, tadiaľ cestujúcich, jemu i neznámych,
         napadúval a odvádzal k sebe na obed, alebo — podľa času — na nocľah. Takíto ľudia v
         terajších materiálnych časiech, tuším, už celkom vymreli, a substitútov
    <sup>
     [
     <a class="footnote" href="#ftn.id2606323" name="id2606323">
      530
     </a>
     ]
    </sup>
    niet.
   </p>
   <p>
    Vezúc sa ďalej, o štvrtej popoludní zabavili sme sa za hodinu u farára Husóciho na
         Beňuši. Pred deviatou večer (19. júna 1857) sme boli v Brezne.
   </p>
   <p>
    Dňa 15. prišli lesní akademici cez Sihlu, Krúpku, Dobroč, Polhoru na Beňuš. Medzi nimi
         mal som i známych, napríklad bol tu Makovínyi, bývalý strážmajster r. 1848 v tom istom
         batalióne, čo som v ňom úradoval ako lekár, potom asentovaný k cisárskemu vojsku slúžil
         počiatkom päťdesiatych rokov zase ako strážmajster v pisárni banskobystrického verbkomanda,
    <sup>
     [
     <a class="footnote" href="#ftn.id2606353" name="id2606353">
      531
     </a>
     ]
    </sup>
    kde som i ja vykonával lekárske služby; a tuším bol tu i Janko Teschler,
         najstarší brat môjho zaťa Ďorďa, ktorý je teraz nadlesným u spišského biskupa v Hranovnici.
   </p>
   <p>
    Hornoštubniansky kráľovský lesný Rudolf Scholtz prišiel do breznianskeho lesného úradu
         ako taxátor. Potom bol vymenovaný za kráľovského lesného do Hronca a stadiaľ časom k
         štiavnickému lesnému radcovi za osnovníka. Po rokoch stal sa vplyvným direktorom
         hornouhorských kráľovských lesov so sídlom v Banskej Bystrici a ako taký vyrovnal pokojnou
         cestou mnohé, už niekoľkostoročné procesy medzi erárom a banskými mestami, tak napríklad
         medzi Banskou Bystricou, Kremnicou a erárom, až konečne stal sa po Divaldovom odchode a
         zatým po smrti Wagnerovej a po Bedővovi
    <sup>
     [
     <a class="footnote" href="#ftn.id2606392" name="id2606392">
      532
     </a>
     ]
    </sup>
    najvyšším dozorcom všetkých pod uhorskú krajinu patriacich erárnych lesov, s
         vyznačeniami a názvom ministerského radcu. Ale i on zbútlel a rozpadol sa tak ako tisíce
         ním pestovaných stromov.
   </p>
   <p>
    S kaplánom Jánom Končekom,
    <sup>
     [
     <a class="footnote" href="#ftn.id2606416" name="id2606416">
      533
     </a>
     ]
    </sup>
    Krnovým nasledovníkom, a Jankom Čipkom boli sme 2. septembra v Lazovej pstruhy
         chytať, kde sme až — dva kúsky lapili. Nazad idúc cez Koniak obzreli sme staré železné,
         dávno zapustené hálne, o ktorých pôvode a vzniku a zaniknutí som sa ničoho nemohol
         dopátrať. Tam dole za Viselnicami, v plytkej dolinke blízo hradskej, kde za môjho bavenia
         sa v Brezne, v čas náramného dúlu (vtedy že padlo dobre vyše štyristo kusov rožného statku)
         stáli baraky, venované chorým kravám, tam našli — už potom ako som bol v Kremnici — náhodou
         pri kopaní štrku v opukových puklinách dve mosadzné, pekne robené mištičky. Darovali ich
         krajinskému múzeu. Povedajú, že robotníci, ktorí našli túto zaujímavú starinu, s pokojnou
         mysľou strovili svoj obed — navarenú kašu — na týchto niekdy azda pri nábožných obradoch
         slúživších miskách. A ani by sa mi to nezdalo byť priamo od veci, lebo starožitníci
         spomínajú, že proso — a Slovákom kaša s mliekom — bolo známe už prastarým národom ako
         vítaný pokrm.
   </p>
   <p>
    Pani Majovská mi zase píše, že mi je u Grozerov cesta prekliesnená, a hocikedy môžem
         prísť — a aby som dlho neodkladal.
   </p>
   <p>
    Dňa 14. septembra dekan teologickej fakulty z Pešti, Franz Lopušný
    <sup>
     [
     <a class="footnote" href="#ftn.id2606472" name="id2606472">
      534
     </a>
     ]
    </sup>
    a farár Anton Majovský boli sme návštevou u farára Kúdelku na Balogu a zabavili
         sme sa znamenite. Obidvaja náruživí hráči — narádzali kartovanie. Mne bolo, pravdaže, tesno
         medzi týmito prepálenými kartármi, i pre moju slabú vedomosť, i pre moju slabú kasu, ale z
         púhej zdvorilosti som sa podrobil ich vyžiadanej zábave; farár ako hostiteľ sa pridružil
         tiež. Žreb vyniesol mňa banku dávať. A div-divúci! Ja, neskúsený kartár, mal som šťastie
         ozaj neslýchané. Moja kasa, celý môj vklad sa kopil, viacnásobne rozmnožil. I farár tratil.
         Keby som bol býval múdry, opatrný, mohol som už dávno s prospechom reterírovať, ale mňa to
         akosi omínalo takých vážnych pánov obtiahnuť. Ale títo páni neboli tej mienky, a zbavení
         peňazí, kládli na stôl miesto hotového prázdne pudiláre a opätovne zduplovali sumu, kým sa
         im konečne podarilo moju celú pokladnicu — a to nielen to, čo som vyhral, ale i moje
         vlastné, čo som doniesol — zhrnúť. A ako prídavok, obidvaja vážni páni ma dokonale
         vysmiali, že som hneď, ako som mal kasu zduplovanú, ju nevtiahol a banku druhému neoddal.
         Farár k tomu doložil svoje stereotypné: „Nuž lajdák“.
   </p>
   <p>
    Dňa 15. júla 1857 vyšiel ministerský úkaz, podľa ktorého sa majú organizovať erárne
         lekárske služby — s tým určitým dodatkom, že nabudúce erárna lekárska služba sa ránhojičmi
         zaplňovať nesmie, ale výlučne len doktormi lekárskej vedy.
   </p>
   <p>
    Dňa 20. septembra — zima. Na holiach sneh, ba i po dolinách; i v Brezne sneh poletoval.
         Bol som na Sihle štepiť. Večer krátko zatým, ako som sa vrátil domov, asi o desiatej,
         prekvapil nás brat Eduard z Banátu i so ženou Emou. Radosť neslýchaná! Druhý deň, hoci bolo
         chladno, daždivo, boli sme s bratom na Bujakove, aby si obzrel tamojšie železodielne.
   </p>
   <p>
    24. septembra sme s Eduardom, potom Markusom, Morom Kellnerom a Benkom vyšli na Dankovú
         srny poľovať. Vybrali sme sa ta na nocľah. Keď som už brata povodil po všetkých stranách a
         kútoch svojej ochodze, zaviedol nás náš Jožko Markus na osamelú lúku oproti Turníkom, na
         ktorej som nebol nikdy predtým ani zatým. Markus pojal so sebou asi šiestich strelcov. Už
         bolo podvečer, keď sme dochodili na lúčku, kde sme mali prenocovať. Už pod samým luhom, keď
         sme vykračovali strminou a išli trasoviskom, skúsený lovec Markus nás upozorňoval na
         medvediu stopu, vtlačenú do sihlej zeme. Tá stopa medvedej pačky síce neskúsenému oku dosť
         umne nebola vytlačená, ale jeho pozornému oku neušla, a keď sme sa i my pozornejšie
         prizreli, nuž tiež sme zbadali znaky pazúrov a objem dlaby hodného mamľasa. Bol to zver
         strednej veľkosti, ktorý podľa čerstvej stopy sa pred krátkym časom tadiaľto tmolil. No a
         tak miesto srny naďabili sme na medveďa. Mňa to zaujímalo otobôž, že brat mal aspoň
         príležitosť vidieť medvedie rukavičky. Vystúpiac na polianku, usalašili sme sa pod silným
         bukom, krásnym košatým pokraj lesa, kde hneď veselo práskal blčiak, rozdúchaný rukami
         šikovného rubára. Jeden znášal lístie, mach a čečinu na brloh, druhí nosili raždinu na
         oheň, no každý sa niečím ochotne zapodieval. A ja som pošiel zbierať huby na pečenie. —
         Prejdúc asi sto krokov, narazím vo výskyti na čerstvú zdochlinu koňa. Zarazím sa, neveriac
         vlastným očiam. Na predných lopatkách bolo vidieť driapané rany a brucho mal z väčšej
         čiastky vytrhané. Majúc v pamäti pred krátkym časom nájdené medvedie stopy, naskutku som
         túto prekvapujúcu mrcinu priviedol do súvislosti s medveďou atakou. Držiac v ľavej ruke
         klobúk s rýdzikmi, pravou mácham v povetrí a utlmeneným hlasom volám: „Medveď! Medveď —
         poďte sem!“ Moji súdruhovia, v domnení, že vystrájam žarty, usmiali sa a neveľmi sa hýbali.
         Ale potom už na moje dôrazné dovolávanie sa predsa pritiahli a s podivením i úžasom hľadeli
         na tento neobyčajný výjav. Zatým sme vystopovali celý dej konskej tragédie, a to miesto,
         kde sa dobre chovaný koník strednej veľkosti bol pokojne pásol, miesto, kde sa mu medveď
         vyhodil na väzy a sám ho pazúrmi držal. — Tam — pretože kôň vláčil na sebe medveďa —
         kopytá, vlastne podkovy už hlbšie a určitejšie boli vtlačené do zeme. Za chvíľu ešte
         medveďa s pazúrmi zaťatými do šije vliekol, potom premožený údermi klesol na pažiť. Potom
         ho ukrutník ťahal zarosenou trávou dolu oproti lesu do úkrytu — ako to zreteľne bolo vidieť
         na hrubom páse stlačenej trávy. Ale keď mu potom predsa transport cez výskyt bol príliš
         ťažký, začal koňa tam pitvať a možno, že len práve nami z pohodlnej hostiny vyrušený,
         nepokonane a namrzený pobral sa do chládku.
   </p>
   <p>
    Pretože už slnce bolo zašlo, utiahnuc sa pod buk, ponechali sme prenasledovanie medveďa
         na ráno. A tak sme pri dobrej, vínom zaliatej poľovnej večeri a speve: Ecce quam bonum,
         bonum et jucundum, habitare fratres, fratres in unum
    <sup>
     [
     <a class="footnote" href="#ftn.id2606638" name="id2606638">
      535
     </a>
     ]
    </sup>
    — prebdeli pri najlepšom rozmare až do polnoci. Najviac veselosti zapríčinil
         starý, vyše sedemdesiatročný Jano Šalát, pasionátny strelec, prostý, ale veľmi originálny
         človek. Môj brat bol v nadšení, čo, pravda, mňa najviac tešilo.
   </p>
   <p>
    Ledvaže sme obločnice pozatvárali, už sme ich na Markusov povel museli otvárať a
         poraňajkujúc, nabíjali sme pušky, ako to na medveďovu česť malo slúžiť — guľami. Pretože
         sme nemali honcov, museli nám miesto nich konať tú službu psy, kopovy. O srnách už nebolo
         reči.
   </p>
   <p>
    Toto bola prvá a ostatná poľovačka na medveďa so psy, pri ktorej som bol prítomný.
         Zastali sme si reťazou od lúky — to jest medvedej prechádzky — dolu na dolinu, psov sme
         pustili zľava. Oni ňufajúc prešli skoro naše stanovisko a hneď zatým začali brechať (lebo
         kopov neskolí na medveďa, ale breše ako na človeka) napravo od našej reťaze. Miesto proti
         nám, odháňali ho od nás, a tak úfnosť a naše snahy boli márne. A možná vec, že si potom
         podvečer pod tým istým bukom s veselou mysľou opakoval pieseň „Ecce quam bonum“, ktorú nás
         tam v noci počul spievať.
   </p>
   <p>
    Hoci nám medveď len navštívenku zanechal a poľovačka vlastne bola bezvýsledná, brat bol
         s videným a skúseným úplne spokojný. Vracajúc sa večer 25. septembra domov, švagriná a
         sestra nám až po Úplznô s tým heslom prišli v ústrety, že pretože správca v Dognačke umrel,
         podľa Abtovho (švagrovho) listu Eduard sa má naskutku navrátiť domov. To sa nás nepríjemne
         dotklo.
   </p>
   <p>
    A tak 26. septembra ráno na mojej príležitosti odišli na Staré Hory k Adolfovi, kde sa
         mali cez deň zabaviť a 28. septembra ďalej odcestovať domov. Ale pretože len druhý deň na
         pošte v Banskej Bystrici boli uprázdnené miesta, prenocovali na Starých Horách a potom,
         odprevádzaní Adolfovou rodinou, sadli v Banskej Bystrici na poštu. Adolfova rodina s Oľgou
         a Ľudmilou prišla na mojej príležitosti k nám do Brezna.
   </p>
   <p>
    Domov odišli 30. septembra, a k nám prišiel pán lesný majster Kasanický, tesť Janka
         Francisciho. Rozprával nám mnoho z Debrecína o Jankovi Franciscim a Gustovi Raiszovi,
         mestskom lesnom majstrovi, ktorý že je na päť mesiacov suspendovaný. — Pozdejšie ho
         kasírovali a tam i umrel.
   </p>
   <p>
    Dňa 5. októbra písal som fyzikusovi dr. Toelgovi, že som už 25. augusta pýtal o
         dovolenie, a ono mi ešte nejde; že pretože márne naň čakám, budem nútený sám si vziať
         dovolenie na šesť dní. 6. októbra v noci volali ma k ránhojičovi, otcovi Mórica Kellnera,
         do Hronca. Tento starček prebýval u syna a dostal veľkú koliku. O štvrtej ráno som bol zase
         doma. O tretej hodine popoludní som sa viezol so sestrou Petronelou — do Spiša.
   </p>
   <p>
    Tu nádobno pripomenúť, že medzi mojou prvou návštevou v Krížovej Vsi (17. júla) a touto
         (6. októbra) prebehlo mnoho vody, a stará pani Majovská — súriac ma — robila zaslúžené
         poznámky vo svojich listoch. Ale tá spozdilosť nebola práve vinou mojej nedbalosti; jedno —
         ťažké služobné okolnosti, v ktorých mi tvrdo prišlo pýtať tak časté dovolenia, ktoré mi
         neradi dávali, a pretiahlo sa to i preto, že ma práve v ten čas navštívil dávno nevidený
         brat so svojou ženou, ktorú som ešte posiaľ nevidel, čomu sme sa my veľmi tešili.
   </p>
   <p>
    O troch sme sa teda pohli z Brezna a nocovali sme na Pohorelej, kde nás večer navštívil
         Petronelin starý známy, Wappner. Druhý deň pri daždi, ktorý nás celou cestou prenasledoval,
         prišli sme o ôsmej večer do Kežmarku a nocovali sme u Zörnlaibov. Ráno 8. októbra som sa na
         svojej príležitosti zaviezol — toto druhý raz, po osemdesiatich troch dňoch — do Krížovej
         Vsi. Mostu cez Poprad ešte vždy nebolo. V Grozerovskom dome našiel som veľký neporiadok.
         Reparovali a maľovali izby, a tak sa mi zdá, že oni i podnes ešte v tej maľbe
         staro-konzervatívne stoja. Potom prišla privolaná Milka. Badajúc po krátkom úvodnom
         rozhovore, že je cesta už ženičkami (tam kdesi v sirkových kúpeľoch v Ľubici, kde sa pani
         Majovská s pani Grozerkou za čas bavili) prekliesnená, ponúkol som Milke ruku a srdce, čo
         ona po krátkom rozmýšľaní prijala. Povolali ma na obed, po obede prišiel pán Grozer a po
         obede zdôveril som sa jej rodičom. Tu mi pán otec držal niečo dlhšiu dôraznú reč, čiže
         kázeň, že takto a onako, že som sa nemal na čo lakomiť, lebo že hoci čo potrebné, to majú,
         ale bohatstva tu niet. Ale potom, keď som s pobožnou mysľou pretrpel túto pŕšku, pristali
         aj rodičia. Medzitým písal som Petronele do Kežmarku. Poslali po ňu svoju príležitosť a
         prišla. Pri večeri zveril som sa s Milkou, 8. októbra roku 1857.
   </p>
   <p>
    Nocovali sme tam. Druhý deň nás moja verenica vodila po dvore, gazdovských budovách a po
         prídomových záhradách a vyprevádzali nás aj malý brat Tonči — už od 16. júla r. 1896 (teraz
         píšem 17. júla 1901) mŕtvy, sestra Kornélia — vydatá za Júliusom Kuchinkom v Podrečanoch
         (kŕmiac vtedy jej opatere zverené morčatá) a Apolónia, potom vydatá za Arpádom Herczoghom,
         teraz už jedenásť rokov mŕtva. Brat Imro, teraz ako jurista žijúci v úzkostiach v
         Bardejove, nebol prítomný. V tretí deň, to jest 10. októbra, vyprevádzaný Milkou až po
         rieku Poprad, poberali sme sa domov. Raňajkovali sme v Kežmarku, kde som zabudol kapsičku
         so svojimi chirurgickými nástrojmi a flintu a písal som z Popradu Zörnlaibovi, aby mi ich
         príležitostne odoslal do Brezna. No dosť dobre ešte, že som si, ako zverenec, pri mnohom
         inšom i kone v Kežmarku nezabudol.
   </p>
   <p>
    Nocovali sme na Vernári. Cestou nás kúpal nešeredný dážď. Na druhý deň ma hlava bolela
         na roztrhnutie, a len na Beňuši, kde som si u Gombossyho nohy močil, sa mi kus poľahčilo.
         Keď sme došli podvečer do Brezna, vyjasnilo sa. Doma som našiel kopu listov; medzi inými aj
         list kráľovského fyzikusa, v ktorom ma dokonale mydlí, že som sa opovážil bez dovolenia
         nastúpiť cestu.
   </p>
   <p>
    V Hronci som sa bavil 21. októbra u Mora Kellnera, kde bol prítomný Samuel Görgey,
         kráľovský komorský fiškál, lebo sa oddávali jarabské strieborné bane (Fahlerz), „Na
         Trojici“ pod Ďumbierom, predtým v komorskom úžitku, gverkom.
    <sup>
     [
     <a class="footnote" href="#ftn.id2606874" name="id2606874">
      536
     </a>
     ]
    </sup>
    Návodom Vila Scholtza stal som sa potom i ja účastinárom; mal som dve účastiny
         po dvadsať zlatých a štyri zlaté zaplatili sa na investíciu. Účastiny mi doniesli asi za
         dva a pol roka osemdesiat zlatých podielu a potom som ich samému Scholtzovi predal za
         dvesto zlatých. Krátko zatým upadli a potom celkom zanikli. Tu v Hronci som sa pri tej
         príležitosti zišiel i so staručkým farárom Holčekom.
   </p>
   <p>
    Dňa 25. októbra došiel kráľovský lesný radca Balašic úradne podľa nového statusu podeliť
         breznianske kráľovské lesy. Beňušský ostane tak, ako je. Do Brezna príde ako predstavený
         breznianskeho lesného úradu „lesný majster“, teda už prestáva waldbereiter, podriadený
         banskobystrickému kráľovskému lesnému úradu. K tomu pridajú úradníka a kontrolného
         nadlesného. Lehoty pripadnú i s Jarabou, Mýtom do tohoto úradu, a to pod lesného v
         Štiavničke. Aj v Hronci bude lesný, a tomu pripadnú: Tri vody, Osrblie, Kamenisté a Sihla;
         polhorský a krámsky ostane. Pod dobročského pripadne od Brôtového, Páleničného atď. — hore.
   </p>
   <p>
    Dňa 4. novembra dostal som od Milky útly, veľmi srdečný list, v ktorom ma povoláva do
         Spiša. Následkom toho, aby sa vec prosením o dovolenie nepreťahovala, odcestoval som druhý
         deň o šiestej večer potajme na Jankovej Čipkovej príležitosti do Spiša. Svoju príležitosť
         poslal som vopred na Telgárt. Sem som došiel o dvanástej v noci. Na Telgárte som hneď
         presadol na svoj vozík a hnal ďalej. V Hranovnici sme dve hodiny kŕmili a 6. novembra o pol
         deviatej ráno sme boli v Kežmarku, kde som sa chvíľku pobavil u pani Majovskej, a o 11. som
         prekvapil Grozerovcov, nadovšetko Milku. 7. novembra sme sa srdečne a v najlepšej zhode
         dohovárali o zaopatrenie náradia. Ja som totižto vec súril, budúci moji tesťovci by boli
         radi vec odťahovať, ako to už z jednej i druhej strany býva v obyčaji. Ale keď som im
         dôkladne vysvetlil a dokázal, že častejšie sem chodiť pre veľkú vzdialenosť a moje vážne
         služobné pomery je pre mňa spojené s veľkými ťažkosťami a obeťami — dali si starí povedať,
         a svadba pri tejto mojej tretej návšteve bola určená na 14. februára 1858. Výprava pre
         nevestu bola určená nasledovne: jeden diván, dva fotely, šesť stolcov — toto sa má i s
         okrúhlym veľkým zrkadlom v pozlátenom ráme obstarať vo Viedni. Stenové hodiny — ak sa
         nemýlim, za šesťdesiatpäť zlatých — obstaral nám pozdejšie Jozef Baittrok. V ten čas bol
         ten tovar ešte vo vysokej cene; teraz by ich dostal za polovicu tej ceny. Potom dva
         šifoniere, dve nočné skrinky, jedna skriňa na umývanie, jedna kasňa so stolovinami, dve
         postele a kasňa na striebro sa majú vyhotoviť v Banskej Bystrici.
   </p>
   <p>
    Nuž tak, hľa, som ja doskákal — ja už tridsaťštyriročný vták, ktorý som za tento čas
         slobodne povetrím poletúval, teraz som už opravdu, a nie viac zdanlivo visel v osídle.
         Teraz skutočne teória lásky prechodila do praxe. Moja príležitosť pošla vopred na Vernár a
         o štvrtej hodine popoludní pohol som sa na Grozerovskej príležitosti domov. O desiatej
         večer sme došli na Vernár, tam som presadol na svoju prihotovenú príležitosť a tiahli sme
         nocou ďalej, a 8. novembra o deviatej ráno dopálil som do Brezna — bez dovolenia a bez
         prekážky. Tak teda 5. novembra večer o šiestej som sa pohol z Brezna, a 8. novembra o
         deviatej ráno, pravda, cestovaním v noci, bol som nazad. Zabavil som sa pol druha dňa v
         Krížovej Vsi a pokonal som si čo najpotrebnejšie. Bolo to spojené s veľkým namáhaním a
         napnutím síl.
   </p>
   <p>
    Dňa 6. decembra 1857 prišla neočakávane pani Grozerka i so svojou priateľkou, potomnou
         svokrou svojej druhej dcéry Apolónie, ako sa povedá, hniezdo obzrieť. Zosadli v hostinci, o
         čom sme my ani tušenia nemali. Chcejúc žartík vyviesť a ma prekvapiť, pani Grozerka
         simulovala bolenie zubov a poslala nárokom po lekára, aby prišiel vytrhnúť zub. Ale zabudli
         udať poslovi meno lekára. Čochvíľa pripálil s rozličnými klieštikami — dr. Jac a priberal
         sa ochotne k operácii. Zmátaná moja budúca pani testiná, prekvapená nevedela hneď, ako z
         konopí, až po chvíľke sa spamätala a vyhovorila sa, že ju už prestalo bolieť a ochotnému
         pánu doktorovi s kyslou tvárou odmenila jeho ustávanie.
   </p>
   <p>
    Prišli potom k nám a zabávali sa u nás hlboko do noci. Keď druhý deň všetko, čo žiadali,
         i nás všetkých poobzerali, a o výbave s ženskou dôkladnosťou a obšírnosťou rokovali,
         pobrali sa na krídla domov. Ale horkýže krídla! Keby pani testiná bola bývala okrídlená,
         nebola by cestou tak nešťastne podbehla.
   </p>
   <p>
    9. decembra totižto došiel list písaný Nelkou, že si matka, a veru v planom mieste, v
         lakti ruku vytkla. Vracajúc sa z Brezna, za Kežmarkom postretla istého Glanza, vojenského
         dôstojníka, ktorý sa bol uchádzal o Milku, ale matke po vôli nebol. Dôstojník, vezúc sa,
         zdvorilo sa poklonil; matka, nachýliac sa, mu takže zaďakovala. V tom stretnutí sa dvoch
         príležitostí matkin kočiš zatiahol s kočom na cestnú štrkovú kopu, koč sa nachýlil a matka,
         vyfrknúc na kopu, vytkla si lakeť. A veru drahný čas bedákala na následky toho prekotenia
         sa. Medzi dvoma dcérinými pytačmi vytkla si lakeť.
   </p>
   <p>
    Dňa 23. decembra poslal som svoju príležitosť vopred na Telgárt a ja o polnoci, pri
         teplom, daždivom, blatnavom počasí vybral som sa na koňoch Janka Čipku do Spiša. Tu i tu
         prebleskol mesiac, zväčša bola pŕška, a o šiestej ráno bol som na Telgárte. Tam som
         presadol na svoju príležitosť, a hajde ďalej. V Hranovnici sme pohodili, v Poprade sme
         obedovali. Čím ďalej, tým viac sa lialo, do Kežmarku sme dokonale premokli. Z rieky Popradu
         celkom zišiel ľad. Pani Majovská a Zörnlaib — chorí. Mne oproti prišiel na vrchovom koni
         kočiš z Krížovej Vsi.
   </p>
   <p>
    Mokrý, umorený prešiel som pri vedení kočiša vo veľkej tme biednym brodom cez
         rozvodnený, hučiaci Poprad. Dvíhalo a tlačilo nám voz, voda vystúpila až do voza, nohy som
         musel vyložiť skoro na kočišov krk, aby mi nezmokli. Balíky s vianočnými darčekmi, v
         Kežmarku nakúpené a za mňa do vozíka vložené, krútili sa vo víre za sedliskom. Bola to
         expedícia zaslúžená a až do špiku nepríjemná. Keď mi tu na vodnom elemente dolu nosom dážď
         kvapkal, potme hľadel som z potoka bez kompasu namiesto severnej hviezdy len na osvietené
         obloky Grozerovského domu, tam v diaľke malej štvrťhodiny… a v mysli na tam baviacu sa
         rozšafnú Milku. Už bolo po šiestej, keď som mokrý na vyžmýkanie vstúpil do izby. Ale Milka!
         Aj Milka chorá, ležala na zapálenie hrdla. Keď som, preoblečúc sa, pristúpil k jej posteli
         ako lekár a chcel preskúmať jej hrdlo, veľmi sa zapýrila — keď tu stál pred ňou lekár a
         verenec v jednej osobe. Na druhý deň už bola hore. Matka mala ešte ruku poviazanú a modrú,
         a ja som už len o to mal starosť, aby mi 14. februára mohla dať požehnanie.
   </p>
   <p>
    Pán tesť kupčil s vínom do Pruska a do Poľskej, stáli mu teda na vôľu rozličné vína. Na
         Štedrý večer obsadil stôl štvornásobným vínom, aby si každý mohol vybrať po chuti. Ja som
         vykoštoval miškovské kyslasté zelenkasté víno, a toto sa každému zdalo najlepším,
         najpitnejším. V tých časiech k týmto hornozemským vínam hodila sa znamenite sulinka. O
         sódových aparátoch málo, o terajšej kyslíkovej vode — tak rečenej sóde (čo je nepravda) —
         ani slychu nebolo. Na večeru sme mali kapustnicu s hríbami, ryby a koláče. Pri dôvernom
         rozhovore sa víno s kyslou vodou dobre šmýkalo a klebetili sme dosť dlho do noci.
   </p>
   <p>
    Potom 25. decembra podvečer prišla z Ľubovne pani Kolczonayka, matka už spomenutej Berty
         Baittrokovej. Tu už potom vykrámili celý úbor, hotovú už bielizeň mladej nevesty, a zasadla
         vysoká ženská rada. Tváre zvážneli a stoly, stolíky, kasne a stolce, a čo len nie, boli
         zaujaté plátnom a rozličným šatstvom. 28. decembra ráno o ôsmej hodine, rozlúčiac sa s
         Milkou a celým mne už milým domom, a v sprievode strašného bolenia hlavy vybral som sa na
         grozerovských koňoch domov. Moje kone šli vopred do Popradu. Idúcky stavil som sa v
         záležitosti svadby u farára Jurkoviča v Belej.
   </p>
   <p>
    Dňa 30. decembra 1857 prišiel mi pod č. 598/P. P., s podpisom Russegger, nový štatus
         (ministerský úkaz) od 16/12 t. r. č. 36931/834 V), podľa ktorého som bol definitívne
         vradený do X. triedy, s platom 500 zl., naturálnou hospodou alebo 10 % hospodného, 10
         viedenských (trojstopových) siah tvrdého dreva
    <sup>
     [
     <a class="footnote" href="#ftn.id2607222" name="id2607222">
      537
     </a>
     ]
    </sup>
    a 2 zl. 30 gr. km. = 25 zlatých. Deputát na dva kone, konečne z
         banskobystrickej bratskej pokladnice ročitých 92 zl. 54 gr. km.
   </p>
   <p>
    Na dôkaz, aké boli moje príjmy pred mojou ženbou, to jest pred zakladaním vlastného
         rodinného krbu, uvádzam tu účty z r. 1857, ako som ich našiel správne zaznačené.
   </p>
   <p>
   </p>
   <p>
   </p>
   <div class="mediaobject">
    <table border="0" cellpadding="0" cellspacing="0" summary="manufactured viewport for HTML img" width="500">
     <tr>
      <td>
       <img src="https://zlatyfond.sme.sk/dielo/1366/tabulka.jpg" width="500"/>
      </td>
     </tr>
    </table>
   </div>
   <p>
   </p>
   <p>
   </p>
   <p>
    Je to obraz vtedajšieho lekárskeho zárobku. Najviac do očú padajúci je súčet súkromného
         príjmu, kde predsa roboty tiež bolo dosť, no táto nezrovnalosť pochádza z toho, že privátne
         obyvateľstvo, meštianstvo, ktoré ma peniazmi neodmieňalo, vynahradilo to darmi — potrebnými
         do kuchyne a do dvora: drevom, senom, ovsom, ražou, teľacinou, baraninou, syrom, maslom,
         vajcami atď. Naša komora vždy bola dobre zásobená. Divinou, rybami nás dostatočne opatrilo
         lesné osobníctvo. Na živnosť teda otobôž menej bolo treba vydať, a pre hostí kedykoľvek
         došlých, hoci by boli vo väčšom počte, sme tak ľahko do rozpakov neprišli. Keby som si teda
         rátal živnostenské dary v peniazoch, príjem by bol býval istotne čo len o tristo zlatých
         vyšší, a to na ten čas, keď živobytie nebolo také drahé ako teraz, značilo dosť, a hoden
         som bol v tomto ohľade i v očiach majetnejšieho gazdu stať sa jeho zaťom. Však mi pán
         Grozer často polo v žarte, polo vážne hovorieval, že sa i z päťstozlatovej gáže dá niečo
         usporiť. Brat Eduard tiež zo dňa 17. decembra z Dognačky v liste udával trhové ceny v
         Banáte: miera pšenice 1 zl. 30 gr. do 1 zl. 40 gr.; kukurica 1 zl. 30 — 1 zl. 36 gr.; 100
         hláv bielej kapusty 1 zl. 24 — 1 zl. 36 gr. Ošípané dvestofuntové
    <sup>
     [
     <a class="footnote" href="#ftn.id2607309" name="id2607309">
      538
     </a>
     ]
    </sup>
    28 — 30 zl., štyristopäťdesiatfuntové 78 zl. km.
   </p>
   <p>
    Pre mňa teraz nasleduje osudný rok 1858! Začal sa, ako sa i predošlý končil, suchou
         zimou. Influenza, už vtedy ako epidémia známa, povážlivo sa rozširovala.
   </p>
   <p>
    Dňa 22. januára 1858 som bol s pánom Samuelom Schärfflom, už teraz lesným majstrom, v
         Banskej Bystrici na deň 23. januára na nový štatus prísahu skladať. Dvadsiati sme
         prisahali. Lesný majster Andrej Kasanický, ktorý nás sprisahal, nás všetkých povolal na
         obed. Bolože to toho prisahania vtedy! — Naprisahaní sme sa druhý deň všetci navrátili
         domov.
   </p>
   <p>
    24. januára prišiel peší posol z Krížovej Vsi, a táto zvláštna živá verthajmka mala v
         náprsníku — pre lepšiu bezpečnosť — zašitých štyristo zlatých km., určených na úbor. Prečo
         ich poštou neposlali, tej hlbokej diplomacie som sa nemohol dopátrať. — Doterajšia zima je
         krutá, ale bez snehu. Proboval som do Hronca na sanici, ale od Valaskej musel som peši za
         saňami.
   </p>
   <p>
    Dňa 1. februára si matka, čo sa presťahovania do Banskej Bystrice týka, vec rozmyslela a
         tohoto dňa presťahovala sa s Petronelou do Kostolnej uličky do Fleischerovského domu, kde
         má ročite platiť šesťdesiat zlatých km. Mala dve izby, kuchyňu, komoru, dreváreň, chlieviky
         a dvor. Na toto rozchodnô bolo mi veru samému na hospode u Salamínov ozaj otupne.
   </p>
   <p>
    7. februára obesila sa, pomätená na mysli, pani Karolína Polónyová, vdova, rodená
         Wagnerová, príbuzná viacerým značnejším meštianskym domom. Najprv si prerezala žily, a keď
         to neprospelo, hodila zakrvavené háby do pece a potom sa na pôjde a veľmi nízko na roh
         obesila. Samuel Lopušný, vtedy mestský kapitán, ktorý ju ako sused medzi prvšími našiel
         obesenú, bol veľmi dojatý, a hľa, ten istý o štyridsať rokov, ako mešťanosta a kráľovský
         radca na odpočinku, v pomätenosti mysle hodil sa do Hrona, skade ho potom vytiahli v
         Banskej Bystrici na Hrabliach. Ktože vie čítať v knihe osudov a budúcnosti?
   </p>
   <p>
    9. februára došiel ku mne z Viedne Milkin úbor. Porcelán, do dvesto kusov, opatrený
         Danielom Kellnerom, Kuzmányho švagrom, bol neveľmi pekný. Kasňa na striebro je bez skla, a
         chrbtová čiastka, vystrojená zrkadlami, má jednu tablu rozbitú. Pred pár dňami doviezli
         vozkári rozličné veci, potrebné do domácnosti, háby a veľkú zásobu bielizne zo znamenitého
         domáceho pradiva; ešte i teraz po štyridsiatich rokoch veľa z nej, tak najmä stolovina z
         nej trvá. Starosti a chlopoty som mal dosť.
   </p>
   <p>
    Adolf, volaný na svadbu, prišiel dobrák vďačne 12. februára. Mal na cestu proti veľkej
         zime vypožičaný ženin muf, a ten veru na ceste medzi Breznom a Pohorelou kdesi stratil.
         Večer sme boli veselí u mamky do jedenástej večer. Svoju príležitosť som poslal na Telgárt
         vopred, a pán Lepényi, Jankov Čipkov švagor, dal nás až ta odviezť. O dvanástej v noci sme
         vstali a o jednej sme sa na sánkach: Petronela, Adolf a ja pri matkinom požehnaní pohli.
         Požehnanie takých milých, pracovitých rúk muselo byť — nuž a bolo — prospešné. Nech tú
         dobrú dušu boh oslávi.
   </p>
   <p>
    Viezli sme sa teda s pomocou božou 13. februára, ale sanica bola planá, a ako rečeno,
         Adolf zasial cestou ženin muf — planý vraj znak, a predsa tomu tak nebolo. Od Heľpy to šlo
         po blate, na Pohorelej sme si museli od krčmára vozík vypožičať. V Poprade sme o piatej
         obedovali, a ako sa pamätám, dosť plano. O ôsmej sme prišli do Kežmarku, kde som ešte dal
         zhotoviť prstene. O desiatej večer sme pri lampáši dotiahli do Krížovej Vsi, kde už o
         mladého zaťa vznikli nemalé strachy. Dá sa myslieť, že celý dom bol vzrušený a stál na
         ruboch. Kdežeby nie: zajtra svadba, čakali veľa hostí, chystali, riadili a prenikavé
         komando testinej ohlasovalo sa po celom dome a dvore. Ešte len i tie kŕmniky v zadivení
         krky vystierali. Pozde sme šli spať a prezimení, v nedostatočne vykúrených izbách —
         nerátajúc k tomu prirodzenú rozčúlenosť mysle — spali sme málo. A tak nastal deň 14.
         februára 1858, keď už zavčas rána sa všetko hemžilo, strkalo. Určené bolo na popoludnie ísť
         na sobáš do kostola.
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2598698" name="ftn.id2598698">
        434
       </a>
       ]
      </sup>
      <span class="emphasis">
       <em>
        Ema Čipková
       </em>
      </span>
      (1830 — 1853) — staršia dcéra Jána Chalupku.
               Nezhody v manželstve neboli len z jej viny, ako by sa zdalo podľa Zechentra. Značný
               podiel na tom mala jej svokra Zuzana Čipková, rod. Piscatorová.
     </p>
    </div>
    <div class="footnote">
     <p>
      <sup>
       [
       <a class="para" href="#id2598756" name="ftn.id2598756">
        435
       </a>
       ]
      </sup>
      <span class="emphasis">
       <em>
        Malú izbu s alkovňou
       </em>
      </span>
      (arab.) — izbou bez oblokov. Bola od
               susediacej s ňou izby oddelená záclonou a slúžila za spálňu.
     </p>
    </div>
    <div class="footnote">
     <p>
      <sup>
       [
       <a class="para" href="#id2598824" name="ftn.id2598824">
        436
       </a>
       ]
      </sup>
      (franc.) Slávnostných jazdách na koňoch.
     </p>
    </div>
    <div class="footnote">
     <p>
      <sup>
       [
       <a class="para" href="#id2598867" name="ftn.id2598867">
        437
       </a>
       ]
      </sup>
      <span class="emphasis">
       <em>
        Ako sám opodeldok
       </em>
      </span>
      (lat.) — roztok mydla a liehu, pripravený
               za tepla s pridaním gáfru, levanduľovej a rozmarínovej esencie a čpavku. Používal sa
               s obľubou ako liečebný prostriedok zvonka.
     </p>
    </div>
    <div class="footnote">
     <p>
      <sup>
       [
       <a class="para" href="#id2598898" name="ftn.id2598898">
        438
       </a>
       ]
      </sup>
      (lat.) Lepšie, presnejšie.
     </p>
    </div>
    <div class="footnote">
     <p>
      <sup>
       [
       <a class="para" href="#id2598951" name="ftn.id2598951">
        439
       </a>
       ]
      </sup>
      <span class="emphasis">
       <em>
        Hnedú atilu
       </em>
      </span>
      — dolomán s dlhými krídlami. Pomenovanie, ktoré
               niektorí odvodzujú od tal. attilato (priliehavý), vzniklo až v prvej štvrtine 19.
               storočia.
     </p>
    </div>
    <div class="footnote">
     <p>
      <sup>
       [
       <a class="para" href="#id2599154" name="ftn.id2599154">
        440
       </a>
       ]
      </sup>
      (nem.) Božie požehnanie.
     </p>
    </div>
    <div class="footnote">
     <p>
      <sup>
       [
       <a class="para" href="#id2599196" name="ftn.id2599196">
        441
       </a>
       ]
      </sup>
      (nem.) Sloboda sídli na vrchoch.
     </p>
    </div>
    <div class="footnote">
     <p>
      <sup>
       [
       <a class="para" href="#id2599299" name="ftn.id2599299">
        442
       </a>
       ]
      </sup>
      (nem.) Nemocničný pozemok.
     </p>
    </div>
    <div class="footnote">
     <p>
      <sup>
       [
       <a class="para" href="#id2599371" name="ftn.id2599371">
        443
       </a>
       ]
      </sup>
      <span class="emphasis">
       <em>
        Tajch na plavenie dreva
       </em>
      </span>
      (nem.) — umelá vodná nádrž.
     </p>
    </div>
    <div class="footnote">
     <p>
      <sup>
       [
       <a class="para" href="#id2599439" name="ftn.id2599439">
        444
       </a>
       ]
      </sup>
      (nem.) Stravné.
     </p>
    </div>
    <div class="footnote">
     <p>
      <sup>
       [
       <a class="para" href="#id2599456" name="ftn.id2599456">
        445
       </a>
       ]
      </sup>
      (lat.-gréc.) Cisársky rez.
     </p>
    </div>
    <div class="footnote">
     <p>
      <sup>
       [
       <a class="para" href="#id2599499" name="ftn.id2599499">
        446
       </a>
       ]
      </sup>
      (lat.) Domáca kronika balockej fary.
     </p>
    </div>
    <div class="footnote">
     <p>
      <sup>
       [
       <a class="para" href="#id2599557" name="ftn.id2599557">
        447
       </a>
       ]
      </sup>
      (nem.) Somár.
     </p>
    </div>
    <div class="footnote">
     <p>
      <sup>
       [
       <a class="para" href="#id2599566" name="ftn.id2599566">
        448
       </a>
       ]
      </sup>
      (nem.) Druhý (iný) somár.
     </p>
    </div>
    <div class="footnote">
     <p>
      <sup>
       [
       <a class="para" href="#id2599676" name="ftn.id2599676">
        449
       </a>
       ]
      </sup>
      (lat.) Radosť, potešenie.
     </p>
    </div>
    <div class="footnote">
     <p>
      <sup>
       [
       <a class="para" href="#id2599878" name="ftn.id2599878">
        450
       </a>
       ]
      </sup>
      (lat.) (Muž) bezúhonný životom a prostý neprávosti. (Horatius)
     </p>
    </div>
    <div class="footnote">
     <p>
      <sup>
       [
       <a class="para" href="#id2599905" name="ftn.id2599905">
        451
       </a>
       ]
      </sup>
      (lat.) Zhromaždení, schôdzi.
     </p>
    </div>
    <div class="footnote">
     <p>
      <sup>
       [
       <a class="para" href="#id2599979" name="ftn.id2599979">
        452
       </a>
       ]
      </sup>
      <span class="emphasis">
       <em>
        Ľudmila Kuzmányová
       </em>
      </span>
      — prvá dcéra Karola Kuzmányho, nar. r.
               1839. Roku 1863 vydala sa za Jána Jesenského, ale hneď v tom roku pri pôrode dcéry
               zomrela. (Jej muž sa znova oženil a z toho druhého manželstva pochádzal neskorší
               spisovateľ Janko Jesenský.)
     </p>
    </div>
    <div class="footnote">
     <p>
      <sup>
       [
       <a class="para" href="#id2600193" name="ftn.id2600193">
        453
       </a>
       ]
      </sup>
      <span class="emphasis">
       <em>
        Pod nastavšou novou uhorskou vládou
       </em>
      </span>
      — rozumej po
               rakúsko-uhorskom vyrovnaní z roku 1867
     </p>
    </div>
    <div class="footnote">
     <p>
      <sup>
       [
       <a class="para" href="#id2600223" name="ftn.id2600223">
        454
       </a>
       ]
      </sup>
      <span class="emphasis">
       <em>
        Jozef Dekret-Matejovie
       </em>
      </span>
      (1774 — 1841) — jedna z
               najvýznamnejších postáv slovenského lesníctva. R. 1954 po zásluhe zhodnotili jeho
               veľkú a záslužnú činnosť pri 180. výročí jeho narodenia.
     </p>
    </div>
    <div class="footnote">
     <p>
      <sup>
       [
       <a class="para" href="#id2600262" name="ftn.id2600262">
        455
       </a>
       ]
      </sup>
      <span class="emphasis">
       <em>
        Gróf Helmuth Karl Moltke
       </em>
      </span>
      (1800 — 1891) — poľný maršal a
               slávny pruský stratég. Patril medzi významných stratégov 19. storočia.
     </p>
    </div>
    <div class="footnote">
     <p>
      <sup>
       [
       <a class="para" href="#id2600353" name="ftn.id2600353">
        456
       </a>
       ]
      </sup>
      (nem.) Lesník.
     </p>
    </div>
    <div class="footnote">
     <p>
      <sup>
       [
       <a class="para" href="#id2600371" name="ftn.id2600371">
        457
       </a>
       ]
      </sup>
      (nem.) Lesných adjunktov.
     </p>
    </div>
    <div class="footnote">
     <p>
      <sup>
       [
       <a class="para" href="#id2600784" name="ftn.id2600784">
        458
       </a>
       ]
      </sup>
      <span class="emphasis">
       <em>
        Listiny hrochotských slobodniakov
       </em>
      </span>
      (chorv.) libertinov (lat.)
               — ktorí boli síce nešľachtici, ale svojím právnym postavením sa rovnali šľachticom.
               Libertini v neskoršom vývoji zväčša splynuli s nižšou šľachtou.
     </p>
    </div>
    <div class="footnote">
     <p>
      <sup>
       [
       <a class="para" href="#id2600999" name="ftn.id2600999">
        459
       </a>
       ]
      </sup>
      (lat.) Okružným listom hľadali.
     </p>
    </div>
    <div class="footnote">
     <p>
      <sup>
       [
       <a class="para" href="#id2601081" name="ftn.id2601081">
        460
       </a>
       ]
      </sup>
      <span class="emphasis">
       <em>
        Asi na míľu dlhú
       </em>
      </span>
      — Zemepisná míľa (nemecká) mala 7,420439 km
               a rakúska poštová míľa (platila do r. 1878) mala 7,5859 km. Autor mal na mysli asi tú
               prvú, používanú i vo vede.
     </p>
    </div>
    <div class="footnote">
     <p>
      <sup>
       [
       <a class="para" href="#id2601142" name="ftn.id2601142">
        461
       </a>
       ]
      </sup>
      <span class="emphasis">
       <em>
        Na elitu týchto rubárov „dingovníkov“
       </em>
      </span>
      (nem.) — ktorí robili
               na akord.
     </p>
    </div>
    <div class="footnote">
     <p>
      <sup>
       [
       <a class="para" href="#id2601226" name="ftn.id2601226">
        462
       </a>
       ]
      </sup>
      (lat.) Predmet, bez ktorého sa nemožno zaobísť.
     </p>
    </div>
    <div class="footnote">
     <p>
      <sup>
       [
       <a class="para" href="#id2601339" name="ftn.id2601339">
        463
       </a>
       ]
      </sup>
      (lat.) Ako ten náhrobník: dostačuje tu kopec tomu, ktorému nepostačoval celý
               svet.
     </p>
    </div>
    <div class="footnote">
     <p>
      <sup>
       [
       <a class="para" href="#id2601407" name="ftn.id2601407">
        464
       </a>
       ]
      </sup>
      <span class="emphasis">
       <em>
        Sal ammoniacum
       </em>
      </span>
      (lat.) — amoniaková (čpavková) soľ
     </p>
    </div>
    <div class="footnote">
     <p>
      <sup>
       [
       <a class="para" href="#id2601442" name="ftn.id2601442">
        465
       </a>
       ]
      </sup>
      <span class="emphasis">
       <em>
        Emplastrum vesicatorium
       </em>
      </span>
      (gréc.-lat.) — náplasť z horčičnej
               múky. Priložila sa na telo a ponechala tam, až kým nevyskočili na ňom pupence. Bol to
               kedysi populárny liek.
     </p>
    </div>
    <div class="footnote">
     <p>
      <sup>
       [
       <a class="para" href="#id2601624" name="ftn.id2601624">
        466
       </a>
       ]
      </sup>
      (lat.) Sme prach a popol.
     </p>
    </div>
    <div class="footnote">
     <p>
      <sup>
       [
       <a class="para" href="#id2601883" name="ftn.id2601883">
        467
       </a>
       ]
      </sup>
      (lat.) Neprisahať na slová svojho učiteľa.
     </p>
    </div>
    <div class="footnote">
     <p>
      <sup>
       [
       <a class="para" href="#id2601973" name="ftn.id2601973">
        468
       </a>
       ]
      </sup>
      <span class="emphasis">
       <em>
        Pri poľovačke na medvede
       </em>
      </span>
      — V almanachu Tábor (1870) mal
               Zechenter príspevok Poľovačka na medveďov. Do podtitulu dal, že je to: Rozpomienka na
               mileného priateľa Jozefa Markusa… zomrelého vo Zvolene dňa 27. okt. 1869 (str. 245 —
               70 almanachu).
     </p>
    </div>
    <div class="footnote">
     <p>
      <sup>
       [
       <a class="para" href="#id2602037" name="ftn.id2602037">
        469
       </a>
       ]
      </sup>
      <span class="emphasis">
       <em>
        Ťahajúc metlu za sebou
       </em>
      </span>
      — totiž chvost (poľovnícky
               výraz)
     </p>
    </div>
    <div class="footnote">
     <p>
      <sup>
       [
       <a class="para" href="#id2602062" name="ftn.id2602062">
        470
       </a>
       ]
      </sup>
      <span class="emphasis">
       <em>
        Na vrchu po poliach sú narážky
       </em>
      </span>
      — miesta, na ktorých sa
               poľovaná zverina plaší, aby sa pobrala takým smerom, kde príde poľovníkom pod
               výstrel
     </p>
    </div>
    <div class="footnote">
     <p>
      <sup>
       [
       <a class="para" href="#id2602235" name="ftn.id2602235">
        471
       </a>
       ]
      </sup>
      Keďže sa volal Trník a naozaj padol do tŕnia. (Lat. predikát značí zemiansky
               titul.)
     </p>
    </div>
    <div class="footnote">
     <p>
      <sup>
       [
       <a class="para" href="#id2602300" name="ftn.id2602300">
        472
       </a>
       ]
      </sup>
      (rus.) Hybaj vnohy!
     </p>
    </div>
    <div class="footnote">
     <p>
      <sup>
       [
       <a class="para" href="#id2602470" name="ftn.id2602470">
        473
       </a>
       ]
      </sup>
      <span class="emphasis">
       <em>
        Na chotári v Koburgovskom
       </em>
      </span>
      — majetku, čiastke ohromných
               veľkostatkov, patriacich tej istej rodine
     </p>
    </div>
    <div class="footnote">
     <p>
      <sup>
       [
       <a class="para" href="#id2602681" name="ftn.id2602681">
        474
       </a>
       ]
      </sup>
      <span class="emphasis">
       <em>
        Komisným štucom
       </em>
      </span>
      — služobnou puškou (Komisný v tom zmysle, ako
               sa na vojenský chlieb hovorievalo, že je „komisný“, erárny, čiže štátny.)
     </p>
    </div>
    <div class="footnote">
     <p>
      <sup>
       [
       <a class="para" href="#id2602751" name="ftn.id2602751">
        475
       </a>
       ]
      </sup>
      (nem.) Joachimova dolina.
     </p>
    </div>
    <div class="footnote">
     <p>
      <sup>
       [
       <a class="para" href="#id2602802" name="ftn.id2602802">
        476
       </a>
       ]
      </sup>
      <span class="emphasis">
       <em>
        Tam nalámané ankerity
       </em>
      </span>
      — nerasty, obsahujúce železo
     </p>
    </div>
    <div class="footnote">
     <p>
      <sup>
       [
       <a class="para" href="#id2602928" name="ftn.id2602928">
        477
       </a>
       ]
      </sup>
      (lat.) Slávnostné osvetlenie.
     </p>
    </div>
    <div class="footnote">
     <p>
      <sup>
       [
       <a class="para" href="#id2603075" name="ftn.id2603075">
        478
       </a>
       ]
      </sup>
      <span class="emphasis">
       <em>
        Že ich odviedli do Komárna na pevnosť
       </em>
      </span>
      — kde ich dali do
               takého väzenia, z ktorého nebolo možno ujsť (Komárno bolo veľkou a na ten čas veľmi
               dobre vybudovanou pevnosťou, vojenskou väznicou na najťažšie tresty.)
     </p>
    </div>
    <div class="footnote">
     <p>
      <sup>
       [
       <a class="para" href="#id2603118" name="ftn.id2603118">
        479
       </a>
       ]
      </sup>
      <span class="emphasis">
       <em>
        Ján Ondruš
       </em>
      </span>
      (1804 — 1869) — rodom z Liptovského Trnovca, bol
               ev. učiteľom v Brezne
     </p>
    </div>
    <div class="footnote">
     <p>
      <sup>
       [
       <a class="para" href="#id2603140" name="ftn.id2603140">
        480
       </a>
       ]
      </sup>
      <span class="emphasis">
       <em>
        Daniel Goldperger
       </em>
      </span>
      (1831 — 1890) — ev. učiteľ v Brezne
     </p>
    </div>
    <div class="footnote">
     <p>
      <sup>
       [
       <a class="para" href="#id2603160" name="ftn.id2603160">
        481
       </a>
       ]
      </sup>
      <sup>
       [
       <a class="footnote" href="#ftn.id2603164" name="id2603164">
        481
       </a>
       ]
      </sup>
     </p>
    </div>
    <div class="footnote">
     <p>
      <sup>
       [
       <a class="para" href="#id2603160" name="ftn.id2603160">
        481481
       </a>
       ]
      </sup>
      <span class="emphasis">
       <em>
        Lujza
       </em>
      </span>
      (Ludovika Ľudmila) — mladšia dcéra Jána Chalúpku,
                     narodila sa r. 1836
     </p>
    </div>
    <div class="footnote">
     <p>
      <sup>
       [
       <a class="para" href="#id2603183" name="ftn.id2603183">
        483
       </a>
       ]
      </sup>
      <span class="emphasis">
       <em>
        Ján Chalupka
       </em>
      </span>
      (1791 — 1871) — ev. farár v Brezne od r. 1824 až
               do smrti. Za absolutizmu (do r. 1860) bol administrátorom (biskupským námestníkom) v
               preddunajskej ev. superintendencii. Povestný satirik, autor Kocúrkova (1830) a iných
               dramatických prác, ako i Bendeguza, satirického románu na maďarčiacu slovenskú
               šľachtu (1841).
     </p>
    </div>
    <div class="footnote">
     <p>
      <sup>
       [
       <a class="para" href="#id2603330" name="ftn.id2603330">
        484
       </a>
       ]
      </sup>
      <span class="emphasis">
       <em>
        Typhus abdominalis
       </em>
      </span>
      (lat.) — je črevný alebo brušný týfus.
               Proti tomu
      <span class="emphasis">
       <em>
        typhus petechialis
       </em>
      </span>
      (lat.) je škvrnitý týfus.
     </p>
    </div>
    <div class="footnote">
     <p>
      <sup>
       [
       <a class="para" href="#id2603354" name="ftn.id2603354">
        485
       </a>
       ]
      </sup>
      <span class="emphasis">
       <em>
        Ján Salamín
       </em>
      </span>
      — učiteľ, zomrel v Brezne r. 1866
     </p>
    </div>
    <div class="footnote">
     <p>
      <sup>
       [
       <a class="para" href="#id2603402" name="ftn.id2603402">
        486
       </a>
       ]
      </sup>
      <span class="emphasis">
       <em>
        Dr. Ján Mallý
       </em>
      </span>
      (1829 — 1902) — kat. kňaz a buditeľ,
               ostrihomský kanonik, vydávateľ populárnych diel, vynikol aj ako politický publicista
               (tzv. „Novej školy slovenskej“)
     </p>
    </div>
    <div class="footnote">
     <p>
      <sup>
       [
       <a class="para" href="#id2603434" name="ftn.id2603434">
        487
       </a>
       ]
      </sup>
      <span class="emphasis">
       <em>
        Na suchopárnom, skalnatom karste
       </em>
      </span>
      — Juhoslovania také kraje,
               ktorých je v ich prímorí mnoho (následok lúpeživého benátskeho hospodárenia s lesmi),
               volajú „kras“; tento termín prešiel i do nášho vedeckého názvoslovia.
     </p>
    </div>
    <div class="footnote">
     <p>
      <sup>
       [
       <a class="para" href="#id2603512" name="ftn.id2603512">
        488
       </a>
       ]
      </sup>
      <span class="emphasis">
       <em>
        Ich opis… v Pešťbudínskych vedomostiach
       </em>
      </span>
      , IV, 1864 — má
               nadpis: Zo Slovenska do Carihradu. Cestopis vychádzal prerušovane od čísla 34 až po
               číslo 96. Druhý autorov cestopis je nie v Sokole, ale v Orle, IX, 1878, s nadpisom:
               Zo Slovenska do Itálie. Tu opisuje svoju cestu z r. 1877.
     </p>
    </div>
    <div class="footnote">
     <p>
      <sup>
       [
       <a class="para" href="#id2603561" name="ftn.id2603561">
        489
       </a>
       ]
      </sup>
      <span class="emphasis">
       <em>
        Faros a Terst s Občinou
       </em>
      </span>
      — Faros nazýva autor maják, ktorý
               stál na konci móla sv. Terézie. Občina je nad Terstom, na okraji krasu.
     </p>
    </div>
    <div class="footnote">
     <p>
      <sup>
       [
       <a class="para" href="#id2603591" name="ftn.id2603591">
        490
       </a>
       ]
      </sup>
      (tal.) V hostinci U mesiaca.
     </p>
    </div>
    <div class="footnote">
     <p>
      <sup>
       [
       <a class="para" href="#id2603829" name="ftn.id2603829">
        491
       </a>
       ]
      </sup>
      <span class="emphasis">
       <em>
        Jeho žena bola Winklerovská
       </em>
      </span>
      — Tu sa autor pomýlil, keďže
               manželka Adama Kardossa (on ho dôsledne píše Kardoš) bola Glosová.
     </p>
    </div>
    <div class="footnote">
     <p>
      <sup>
       [
       <a class="para" href="#id2603853" name="ftn.id2603853">
        492
       </a>
       ]
      </sup>
      <span class="emphasis">
       <em>
        Pauliny… dostal i pekné veno a s ním prívesok k menu
       </em>
      </span>
      — Údaj o
               peknom vene súhlasí so skutočnosťou. „Prívesok“ k nemu bolo priezvisko Tóth, takže
               jeho nositeľ sa potom už volal Viliam Pauliny-Tóth. (Pôvodne sa volal len Viliam
               Pauliny.)
     </p>
    </div>
    <div class="footnote">
     <p>
      <sup>
       [
       <a class="para" href="#id2603946" name="ftn.id2603946">
        493
       </a>
       ]
      </sup>
      <span class="emphasis">
       <em>
        Ján Kozelnický
       </em>
      </span>
      (1826 — 1915) — slovenský buditeľ, umrel potom
               v Brezne, kde býval i mestským notárom
     </p>
    </div>
    <div class="footnote">
     <p>
      <sup>
       [
       <a class="para" href="#id2603983" name="ftn.id2603983">
        494
       </a>
       ]
      </sup>
      <span class="emphasis">
       <em>
        Ján Gotčár
       </em>
      </span>
      (1823 — 1883) — buditeľ, kat. kňaz, profesor na
               kat. gymnáziu v Banskej Bystrici, neskôr bol opátom
     </p>
    </div>
    <div class="footnote">
     <p>
      <sup>
       [
       <a class="para" href="#id2603997" name="ftn.id2603997">
        495
       </a>
       ]
      </sup>
      <span class="emphasis">
       <em>
        Juraj Slotta
       </em>
      </span>
      (1819 — 1882) — kat. kňaz, buditeľ a spisovateľ,
               neskoršie bol správcom Spolku sv. Vojtecha v Trnave a napokon farárom v Pustých
               Voderadoch, kde i umrel
     </p>
    </div>
    <div class="footnote">
     <p>
      <sup>
       [
       <a class="para" href="#id2604049" name="ftn.id2604049">
        496
       </a>
       ]
      </sup>
      <span class="emphasis">
       <em>
        Božena Němcová… navštevovala so mnou rubárske dediny
       </em>
      </span>
      — bolo
               to r. 1855. Podrobnosti o tom v diele Bohumila Haluzického: Božena Němcová a
               Slovensko (Bratislava 1952).
     </p>
    </div>
    <div class="footnote">
     <p>
      <sup>
       [
       <a class="para" href="#id2604260" name="ftn.id2604260">
        497
       </a>
       ]
      </sup>
      <span class="emphasis">
       <em>
        Ormis mi ďakuje za príspevok… do kalendára, ktorý vydal
       </em>
      </span>
      — Bol
               to Slovenský pozorník, ročník X, na rok 1854. Rizner vo svojej Bibliografii príspevok
               Martin Muzikant neuviedol v Zechentrovom hesle, lebo táto rozprávka bola autorom
               zaradená pod názvom Ostatný fašang do Žartov a rozmarov.
     </p>
    </div>
    <div class="footnote">
     <p>
      <sup>
       [
       <a class="para" href="#id2604300" name="ftn.id2604300">
        498
       </a>
       ]
      </sup>
      (lat.) Hrnčiar nenávidí hrnčiara.
     </p>
    </div>
    <div class="footnote">
     <p>
      <sup>
       [
       <a class="para" href="#id2604318" name="ftn.id2604318">
        499
       </a>
       ]
      </sup>
      (lat.) Cieľ posväcuje prostriedky.
     </p>
    </div>
    <div class="footnote">
     <p>
      <sup>
       [
       <a class="para" href="#id2604445" name="ftn.id2604445">
        500
       </a>
       ]
      </sup>
      (lat.) Častejšie a viacej.
     </p>
    </div>
    <div class="footnote">
     <p>
      <sup>
       [
       <a class="para" href="#id2604497" name="ftn.id2604497">
        501
       </a>
       ]
      </sup>
      <span class="emphasis">
       <em>
        Prirovnávali k tej breznianskej kvikompolerii
       </em>
      </span>
      — Zmienka
               zakladá sa na anekdote, ako študent, ktorý chodil viac poza školu ako do školy,
               predstieral znalosť latinskej reči. Ukázal rodičom prstom na potok a zvolal: „Pláva
               laty kus!“ Potom zase ukázal na stádo svíň: „Sus (sviňa) kvikom pole rius!“ (Sviňa s
               kvikom pole ryje.)
     </p>
    </div>
    <div class="footnote">
     <p>
      <sup>
       [
       <a class="para" href="#id2604575" name="ftn.id2604575">
        502
       </a>
       ]
      </sup>
      <span class="emphasis">
       <em>
        Martin Čulen
       </em>
      </span>
      (1823 — 1894) — kat. farár, buditeľ, dobrý
               pedagóg, vtedy bol profesorom kat. gymnázia v Banskej Bystrici. Neskoršie bol i jeho
               riaditeľom, potom bol v Satmári, za tým bol riaditeľom kat. slovenského gymnázia v
               Kláštore pod Znievom. Umrel ako farár v Čake.
     </p>
    </div>
    <div class="footnote">
     <p>
      <sup>
       [
       <a class="para" href="#id2604707" name="ftn.id2604707">
        503
       </a>
       ]
      </sup>
      <span class="emphasis">
       <em>
        Profesor Vlček
       </em>
      </span>
      — Václav, otec Jaroslava Vlčka
     </p>
    </div>
    <div class="footnote">
     <p>
      <sup>
       [
       <a class="para" href="#id2604897" name="ftn.id2604897">
        504
       </a>
       ]
      </sup>
      (z gréc.) Začiatočná, nepatrná.
     </p>
    </div>
    <div class="footnote">
     <p>
      <sup>
       [
       <a class="para" href="#id2605031" name="ftn.id2605031">
        505
       </a>
       ]
      </sup>
      <span class="emphasis">
       <em>
        Jozef Russegger
       </em>
      </span>
      (1802 — 1863) — bol nielen hlavným riaditeľom
               banských závodov, lesných a štátnych majetkov, ale i riaditeľom štiavnickej banskej a
               lesníckej akadémie (vysokej školy). V Egypte bol v r. 1835 — 39. Bol vynikajúcim
               odborníkom.
     </p>
    </div>
    <div class="footnote">
     <p>
      <sup>
       [
       <a class="para" href="#id2605080" name="ftn.id2605080">
        506
       </a>
       ]
      </sup>
      <span class="emphasis">
       <em>
        Ibrahim paša
       </em>
      </span>
      (1789 — 1848) — egyptský generál, viedol správu
               Egypta za Mehmeda Aliho, pašu, ktorý ho prijal za syna a pomocou neho uskutočňoval
               svoju dávnu snahu, zriadiť z Egypta samostatnú krajinu
     </p>
    </div>
    <div class="footnote">
     <p>
      <sup>
       [
       <a class="para" href="#id2605134" name="ftn.id2605134">
        507
       </a>
       ]
      </sup>
      (nem., franc.) Čože je to tu za ubehlíka?
     </p>
    </div>
    <div class="footnote">
     <p>
      <sup>
       [
       <a class="para" href="#id2605148" name="ftn.id2605148">
        508
       </a>
       ]
      </sup>
      (lat.) Srdečný.
     </p>
    </div>
    <div class="footnote">
     <p>
      <sup>
       [
       <a class="para" href="#id2605310" name="ftn.id2605310">
        509
       </a>
       ]
      </sup>
      (lat.) Nedbalý brat.
     </p>
    </div>
    <div class="footnote">
     <p>
      <sup>
       [
       <a class="para" href="#id2605361" name="ftn.id2605361">
        510
       </a>
       ]
      </sup>
      (nem.) Ja dnes upravujem nocľahy, pán ministerský radca.
     </p>
    </div>
    <div class="footnote">
     <p>
      <sup>
       [
       <a class="para" href="#id2605384" name="ftn.id2605384">
        511
       </a>
       ]
      </sup>
      (nem.) Hotel Jedľová šuška, spálňový kabinet, krčma.
     </p>
    </div>
    <div class="footnote">
     <p>
      <sup>
       [
       <a class="para" href="#id2605466" name="ftn.id2605466">
        512
       </a>
       ]
      </sup>
      (nem.) Schopnosť počatia (žena).
     </p>
    </div>
    <div class="footnote">
     <p>
      <sup>
       [
       <a class="para" href="#id2605562" name="ftn.id2605562">
        513
       </a>
       ]
      </sup>
      <span class="emphasis">
       <em>
        Dokonal na miliárnu tuberkulózu
       </em>
      </span>
      — Lat. meno pre špecifickú
               formu suchôt. Keď sa choroba prejaví nákazou na pľúcach v množstve drobných,
               prosovitých vriedkov (milium lat. proso).
     </p>
    </div>
    <div class="footnote">
     <p>
      <sup>
       [
       <a class="para" href="#id2605588" name="ftn.id2605588">
        514
       </a>
       ]
      </sup>
      <span class="emphasis">
       <em>
        S gutaperčovým plátnom
       </em>
      </span>
      — potiahnutým gutaperčou, látkou
               podobnou kaučuku (Získava sa z mliečnej uschnutej šťavy, vytekajúcej z kmeňov istých
               tropických stromov. Je to pružná šedohnedá hmota, ktorú možno ľahko krájať.)
     </p>
    </div>
    <div class="footnote">
     <p>
      <sup>
       [
       <a class="para" href="#id2605611" name="ftn.id2605611">
        515
       </a>
       ]
      </sup>
      <span class="emphasis">
       <em>
        Nešeredne zdrochol
       </em>
      </span>
      (náreč.) — spadol ako vrece
     </p>
    </div>
    <div class="footnote">
     <p>
      <sup>
       [
       <a class="para" href="#id2605640" name="ftn.id2605640">
        516
       </a>
       ]
      </sup>
      <span class="emphasis">
       <em>
        Lucus a non lucendo
       </em>
      </span>
      (lat.) — rímske príslovie: Háj je preto
               „svetlina“ (háj — lucus, svetlo samé je lux), lebo v ňom nieto „svetla“. Upotrebuje
               sa na nemožné etymológie (kde sa hľadá pravý alebo pôvodný význam niektorého
               slova).
     </p>
    </div>
    <div class="footnote">
     <p>
      <sup>
       [
       <a class="para" href="#id2605793" name="ftn.id2605793">
        517
       </a>
       ]
      </sup>
      <span class="emphasis">
       <em>
        Okresný notár Peschl
       </em>
      </span>
      — rozumej obvodný. Zechenter veľmi často
               používa slovo „okres“, kde ide o pojem „obvod“ (jeden notár obstarával administratívu
               niekoľkých obcí, preto bol obvodný, keďže jeho obvod presahoval hranice jednej
               obce)
     </p>
    </div>
    <div class="footnote">
     <p>
      <sup>
       [
       <a class="para" href="#id2605841" name="ftn.id2605841">
        518
       </a>
       ]
      </sup>
      <span class="emphasis">
       <em>
        Andrej Krno
       </em>
      </span>
      (1827 — 1911) — slovenský buditeľ, ev. farár v
               Čerenčanoch, posledné roky strávil u syna
      <span class="emphasis">
       <em>
        dr. Miloša Krnu
       </em>
      </span>
      (1869
               až 1916), advokáta v Novom Sade, kde i umrel
     </p>
    </div>
    <div class="footnote">
     <p>
      <sup>
       [
       <a class="para" href="#id2605931" name="ftn.id2605931">
        519
       </a>
       ]
      </sup>
      (lat.) Stav (totiž keď chceli Zechentera oženiť).
     </p>
    </div>
    <div class="footnote">
     <p>
      <sup>
       [
       <a class="para" href="#id2606015" name="ftn.id2606015">
        520
       </a>
       ]
      </sup>
      <span class="emphasis">
       <em>
        Melafýrový kopec Striebornú
       </em>
      </span>
      — Melafýr je rozliata hornina
               tmavej farby, vcelku toho minerálneho zloženia ako diabas a živcový čadič, s
               prechodom k iným typom hornín.
     </p>
    </div>
    <div class="footnote">
     <p>
      <sup>
       [
       <a class="para" href="#id2606067" name="ftn.id2606067">
        521
       </a>
       ]
      </sup>
      (lat.) Obťažnou cestou k prospechu.
     </p>
    </div>
    <div class="footnote">
     <p>
      <sup>
       [
       <a class="para" href="#id2606114" name="ftn.id2606114">
        522
       </a>
       ]
      </sup>
      (tal.) Uvidíme.
     </p>
    </div>
    <div class="footnote">
     <p>
      <sup>
       [
       <a class="para" href="#id2606127" name="ftn.id2606127">
        523
       </a>
       ]
      </sup>
      (z nem.) Roštenkových.
     </p>
    </div>
    <div class="footnote">
     <p>
      <sup>
       [
       <a class="para" href="#id2606170" name="ftn.id2606170">
        524
       </a>
       ]
      </sup>
      <span class="emphasis">
       <em>
        Campanula Carpathica
       </em>
      </span>
      (lat.) — zvonček
     </p>
    </div>
    <div class="footnote">
     <p>
      <sup>
       [
       <a class="para" href="#id2606179" name="ftn.id2606179">
        525
       </a>
       ]
      </sup>
      <span class="emphasis">
       <em>
        Atragene Alpina
       </em>
      </span>
      (lat.) — odroda rastlín z rodu plamienkov,
               nízkych, popínavých rastlín
     </p>
    </div>
    <div class="footnote">
     <p>
      <sup>
       [
       <a class="para" href="#id2606191" name="ftn.id2606191">
        526
       </a>
       ]
      </sup>
      <span class="emphasis">
       <em>
        Cimicifuga foetida
       </em>
      </span>
      (lat.) — vysoká trvalá rastlina z rodu
               iskerníkovitých, ploštičník
     </p>
    </div>
    <div class="footnote">
     <p>
      <sup>
       [
       <a class="para" href="#id2606203" name="ftn.id2606203">
        527
       </a>
       ]
      </sup>
      <span class="emphasis">
       <em>
        Cineraria montana
       </em>
      </span>
      (tal.) — rod rastlín rodu zložnokvetých.
               Pestuje sa v najrozličnejších farbách.
     </p>
    </div>
    <div class="footnote">
     <p>
      <sup>
       [
       <a class="para" href="#id2606215" name="ftn.id2606215">
        528
       </a>
       ]
      </sup>
      <span class="emphasis">
       <em>
        Thymus pannonicus
       </em>
      </span>
      (lat.) — trvalá rastlina z rodu
               čelnopyskatých, druh materinej dúšky
     </p>
    </div>
    <div class="footnote">
     <p>
      <sup>
       [
       <a class="para" href="#id2606257" name="ftn.id2606257">
        529
       </a>
       ]
      </sup>
      <span class="emphasis">
       <em>
        Celkom na spôsob rímskych fasces
       </em>
      </span>
      (lat.) — boli to viazanice
               prútov, stiahnuté čiernymi stuhami, v prostriedku so zapichnutou sekerou. Nosili ich
               liktori pred vyššími rímskymi úradníkmi na ľavom ramene ako odznak úradnej
               moci.
     </p>
    </div>
    <div class="footnote">
     <p>
      <sup>
       [
       <a class="para" href="#id2606323" name="ftn.id2606323">
        530
       </a>
       ]
      </sup>
      (lat.) Náhradníkov.
     </p>
    </div>
    <div class="footnote">
     <p>
      <sup>
       [
       <a class="para" href="#id2606353" name="ftn.id2606353">
        531
       </a>
       ]
      </sup>
      (nem.) Verbovného veliteľstva.
     </p>
    </div>
    <div class="footnote">
     <p>
      <sup>
       [
       <a class="para" href="#id2606392" name="ftn.id2606392">
        532
       </a>
       ]
      </sup>
      <span class="emphasis">
       <em>
        Albert Bedő
       </em>
      </span>
      (1839 — 1918) — ministerský radca, krajinský
               hlavný lesmajster, lesný odborník a spisovateľ
     </p>
    </div>
    <div class="footnote">
     <p>
      <sup>
       [
       <a class="para" href="#id2606416" name="ftn.id2606416">
        533
       </a>
       ]
      </sup>
      <span class="emphasis">
       <em>
        Ján Konček
       </em>
      </span>
      (1833 — 1916) — ev. farár na Rejdovej, v Gemeri,
               slovenský buditeľ
     </p>
    </div>
    <div class="footnote">
     <p>
      <sup>
       [
       <a class="para" href="#id2606472" name="ftn.id2606472">
        534
       </a>
       ]
      </sup>
      <span class="emphasis">
       <em>
        Dr. Fraňo Lopušný
       </em>
      </span>
      (1813 — 1873) — kat. kňaz, buditeľ, kanonik
               vo Veľkom Varadíne, zomrel vo svojom rodisku Brezne
     </p>
    </div>
    <div class="footnote">
     <p>
      <sup>
       [
       <a class="para" href="#id2606638" name="ftn.id2606638">
        535
       </a>
       ]
      </sup>
      (lat.) Hľa, aké je to dobré, dobré a príjemné, bývať bratom, bratom
               pospolu.
     </p>
    </div>
    <div class="footnote">
     <p>
      <sup>
       [
       <a class="para" href="#id2606874" name="ftn.id2606874">
        536
       </a>
       ]
      </sup>
      <span class="emphasis">
       <em>
        Lebo sa oddávali… gverkom
       </em>
      </span>
      (nem.) — súkromným banským
               podnikateľom alebo členom súkromného banského spoločenstva. V tejto spoločnosti bol i
               sám autor, ako píše.
     </p>
    </div>
    <div class="footnote">
     <p>
      <sup>
       [
       <a class="para" href="#id2607222" name="ftn.id2607222">
        537
       </a>
       ]
      </sup>
      <span class="emphasis">
       <em>
        Viedenských (trojstopových) siah tvrdého dreva
       </em>
      </span>
      — Viedenská
               kubická siaha obsahovala 6,8210 kubického metra.
     </p>
    </div>
    <div class="footnote">
     <p>
      <sup>
       [
       <a class="para" href="#id2607309" name="ftn.id2607309">
        538
       </a>
       ]
      </sup>
      <span class="emphasis">
       <em>
        Ošípané dvestofuntové
       </em>
      </span>
      — Funt vážil 0,56 kg.
     </p>
    </div>
   </div>
  </div>
 </body>
</html>
