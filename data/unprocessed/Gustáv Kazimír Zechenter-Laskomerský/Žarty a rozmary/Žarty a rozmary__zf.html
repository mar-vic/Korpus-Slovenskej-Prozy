<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="maly-omyl">
       </a>
       Malý omyl
      </h2>
     </div>
    </div>
   </div>
   <p>
    Bolo už pozde popoludní, keď ma zavolali ku chorému — rozprával mi dr. Červienka, lekár dobrej vôle, postrebujúc si v chládku dobrého hericovského piva
    <sup>
     [
     <a class="footnote" href="#ftn.1" name="1">
      1
     </a>
     ]
    </sup>
    . Opytujem sa paholka, čo vlastne chybí chorému, aby vedel, aké lieky a nástroje vziať so sebou. Paholok odpovedal, že veru chorého v ušiach šklbe tak náramne, že to až druhí počujú. Píska, vrieska vraj, skacká na jednej nohe, krúti sa dookola; čert vraj zná, či napokon nemá motolice.
   </p>
   <p>
    No to! — Z toho som ja, pravda, nezmúdrel, ale som sa predsa koľko—toľko spamätal; vzal som teda najpotrebnejšie ručné ránhojičské nástroje a sadol som medzi rebriny. Milý paholok, stojac opretý o rebrinu, s opratou v ruke a so začmudenou zapekačkou v zuboch, vyklebetil mi cestou, že ten chorý je veľmi nezbedné, samopašné chlapčisko. Papľuh, hockedy si vraj strčí porisko z biča do ucha a letí s ním ako jednorožec za husami. Akože ho potom nemá v ušiach trhať?! Hm! — dokončí, vyjme fajku z úst a crkne slinu štrbavým zubom.
   </p>
   <p>
    V susednej obci Lázny prikamarátil sa mi prísažný Dúha, prehodil cez plecia hunku a sčiastky zo zvedavosti a z dlhej chvíle, sčiastky, že mi bude pomáhať pri operácii, vyškriabal sa na voz.
   </p>
   <p>
    Jeho ťarbavé driapanie sa na voz, jeho ako klampiarova veža blyštiaci sa nos, zúžené žmurkavé očičká, zajakanie sa dostatočne prezradzovali, že je pán polgár v stave obleženia.
   </p>
   <p>
    Mútne oči mu ustavične slzili a slzy, kradnúc sa jedna za druhou dolu nosom, pri každom drgnutí voza cupkali mu do lona. Ale nebol to výsledok plaču, lež roztomilý destilačný aparát užitého špiritusu. A tak s touto, na veľmi slabých nohách stojacou pomocou, došli sme peknerúče do obce Bedárky.
   </p>
   <p>
    Zosadli sme pred domom, pri ktorom sa nemohlo zahádať, že „Sedí pani na dachu, kúri sebe tabaku“ — alebo „Sedí pán na streche, fajčí a nekreše“, lebo tmavomodrý dym valil sa dvermi, oknami, a kde akú škáru našiel, len nie komínom. Aby mi oči nevyhrýzlo, zohol som sa a takmer štvornožky prešmýkal dverami do pitvora. Tu tma ako v rohu, kašeľ ma dobre nezadusil a takmer ako šunka zaúdený hapkal som za motúzom Ariadny, aby z labyrintu von vyviazol, to jest, hapkal som za motúzom záporovým na chyžných dverách. Aha, tu si!
   </p>
   <p>
    Chmatnem akýsi mastný vlhký motúz. Ťahám, ťahám do chuti. A tu len nič a nič. Hm—hmhm, — lapím oboma rukami a vyzváňam ozaj netrpezlive. Vtom sa mi z výšin obklopujúcich ma oblakov ohlási patelátový ženský hlas:
   </p>
   <p>
    „Ej, pán doktor, hľadteže, vedže mi fiertušku neodväzujte, už mi hen letí.“ Akoby ma bol had uštipol, tak som odskočil. Namiesto dvier, chcel som otvoriť gazdinú. — Upravila ma dobrá gazdiná k dverám, ktoré sa otvorili tak ľahko, keď som motúzok potiahol, že ma, čo som sa ich držal, až k samému stolu zastrčili.
   </p>
   <p>
    V chyži mračno, nerozhorený oheň na kozube len slabo, neisto osvecuje izbu a čo je v nej. Stojím na mieste prikutý a nevidím v prvom okamihu ničového nič. A čím menej roboty mali oči, tým viac jej mal nos. Okrem výparu onúc, sušených na peci, kvasnej kapusty páchol celý svet bryndzou. Len keď som sa už horko—ťažko rozhľadel, uzrel som hlavné žriedlo toho štipľavého zápachu, a to pred samým mojím nosom. Videl som okolo stola viac osôb sedieť a akúsi bielu kopu naprostred neho prehŕňať. Myslel som sprvu, že perie párajú. Nahnem sa a vidím bryndzu. Prizriem sa ešte pilnejšie, a čo vidím, že tá bryndza skáče, a že každého takého smelého úskoka o hlavu skrátili a s masou do gelety vtlačili. Šlo to ako na klavíri tichá hudba. Pomyslel som si, že to veru dosť nevinná a gustiózna zábava…
   </p>
   <p>
    „Nechže sa páči sadkať,“ — povie stryná, vstala od bryndzového rákoša a začala mi slušné miesto priprávať. Utrela holou dlaňou čosi z lavice, čo malý Janík v nevinnosti bol tam stratil. Ostýchavo si sadnem, akoby som sa na žeravé uhlie mal spustiť; ale i tak bol môj odpočinok veľmi krátky. Tu ma čosi začalo za nohu štípať a z druhej strany za rukáv šklbať.
   </p>
   <p>
    Pomknem sa ďalej a pozerám, čo to za rebelanti. Pod lavicou sedela hus na vajciach, mňa uznala za cudzieho dotieravca, nuž sipela ako had a štípala ako kliešte. No a to druhé bolo teľa, ktoré ma v sivej halienke ukrúteného bezmála za svoju mamičku uznávalo a tak za rukáv mlgať začalo. Gazda sa vyhováral, že je choré. Keď som upozornil, že v okolí panuje dúl, aby reku do škody neupadol, naľakaný dal teľa vyniesť do záčinka…
   </p>
   <p>
    „Nuž ale,“ reku, „takto medzi besedou, nože mi už teraz ukážte toho vášho chorého synáčika.“
   </p>
   <p>
    „Števo! Števo! — Nuž ale kdeže si, ty šúplata nepodarená?!“ zavolá gazda.
   </p>
   <p>
    „Hou!“ ozve sa temný hlas spoza kachieľ.
   </p>
   <p>
    „Nuž ale ho ideš dolu! Aha, si ho ty za pecúch. Či pán doktor vari taký mamľas ako ty, nazdáš sa vari, že bude za tebou čakať!“ Nato prikročí ňaňka k peci, a ťahá deti za pecou ako polená nakopené, jedno za druhým za nohy dolu. A bolože ti ich tam, bisťudade! Posledný, samý spodný bol Števo. Postavil ho na nohy pred kozub.
   </p>
   <p>
    „A terazže stoj, ty mumák.“
   </p>
   <p>
    Malže ten Števo za kyjanicu! A uši, tie mu odstávali ako dva lopúchy. Môj spolucestovateľ polgár tvrdil, že to dobrá hlava. No, veľká bola dosť. Otec Ďuro svietil mu lúčivom do ucha. Ja chytím oba lopúchy, natiahnem ich náležite dolu, aby do nich mohol nazrieť. Tu potom vidím na ploche bubníka čosi zelenkavého. — Čo je, to som rozoznať nemohol. Vytiahnem z vrecka svoje štipce. Prísažný, keď ich videl, povedá, že to veru škoda bolo so sebou vláčit, lebo že by vraj v takých ušiach i obyčajným kutáčom mohol šparchať.
   </p>
   <p>
    Kutám, ťahám, morím, usilujem sa, ale toho čerta z ucha vytiahnuť predsa nemôžem. Števo vreští ako nenamastené koleso na pluhu. Znoj sa mu z čela cedí ako srvátka z tvarožnej homôlky. Ale sa i ja hrejem. Nuž ale keď kumšt nevystačil, pomohla náhoda. Starostlivý otec priveľmi sa priblížil s lúčivom, to zrazu pukne, a fuk, milému Števovi žeravý uhlík na šňupák!
   </p>
   <p>
    Ten mykne hlavou, a ja držím v štipcoch vytiahnutý veľký svinský bôb. Už počal kľuvať, a preto tá zelená farba; ešte pár dní a bol by korene pustil, a ešte pár dní pozdejšie, bol by na teple za pecou kvitol. Otec, rozhorlený pohľadom na bôb, chmatne Števa za šticu a otriasa mu hlavu ako dohánový miešok. Ale čo sa stalo! Ako ho tak omáľa, začnú z uší pršať olovené gombičky, šošovica, hrach a tým podobné maličkosti. Učinilo to asi za hrsť a — chlapec bol spasený.
   </p>
   <p>
    Rodičia, natešení nad šťastným výsledkom, čoho, pravda, polovicu energickej operácii otcovej treba pripísať, hotoví boli i svoju povďačnosť preukázať. — I strčil mi gazda Ďuro namáhavou prácou dva oštiepky (malé syrce) do vačku. Matka však, utrúc si rúče nos do zásterky, povolala ma k večeri, a to k praženici a bryndzovým haluškám. No ale spomienka na bryndzu ma už nasýtila, i poďakoval som sa pekne—krásne za večeru, a pretože sa už hodne bolo zmrklo, pýtal som nocľah, a to pre čisté čerstvé povetrie na šope.
   </p>
   <p>
    Paholok ma viedol a ja som vyšiel rebrom na šopu, kde mi hneď pod nohami zašušťalo voňavé seno. Mojím príchodom splašené kury zakokorokali mi nad hlavou. Vyhrabem si v sene ležisko, uložím sa doň a prikryjem halienkou. Tu ma hneď na nose škrabala materina dúška, hneď zase ma do ucha pichal rojovník a po fúzoch mi mašíroval ucholak — kým som konečne premohol všetky neresti, a pri melancholickom cenganí v stajni pokojne neusnul…
   </p>
   <p>
    Môj spolucestovateľ prísažný Dúha bol medzitým inej mienky ako ja, a ostal na mieste. Chutila mu praženica, chutili mu halušky a chutilo, znamenite chutilo mu to božie
   </p>
   <p>
    požehnanie, tá krumpľová fľúdrovica. Už si všetci políhali, iba on ešte sedel za stolom akurát tak, ako ho na obrázku vidíme. Dokonale dovŕšil doma započaté dielo. Keď už všetko vycedil a vyškrabal, keď okolo neho už všetko fučalo a chrápalo, namyslel sa, ale pozde v noci, tiež do odpočinku. Hja, ale sa mu nohy zapletali ako pletenec, a tvrdo ho bolo vypratať na dvor, ale ešte tvrdšie hore rebrom na šopu! Nebolo inej pomoci, ako vyredikať ho hore na vidlách.
   </p>
   <p>
    Vysadený horko—ťažko na šopu, postavil sa a klátil neistý ako otep slamy na vetre, pričom mu hneď hlava buchla o rohy, hneď rohy o hlavu, až sa naostatok, ukolembaný ako vlny morské, zvalil. Vtom ma začne moriť ťažký sen, že ma zbojníci hrdúsia. Nedalo mi dýchať. Prebudím sa. Tu leží čosi chlpatého na mne, akási krumpľovicou namočená handra. Či ma, reku, mora dlávi, a či ký beťah! Vrhnem rukou, a vskutku, tá ohava sa kotúľa, až zmizne a vtom počuť voľačo do stajne bacnúť. Prekliata mora, to jest pán prísažný Dúha, frkol do priečinka, kde pri býkovi ostal ležať, a nedbajúc na miesto a na kamarátstvo, spal ďalej ako to nevinné nemluvniatko v kolíske.
   </p>
   <p>
    Prešla noc, prišlo ráno. Zavčasu, ešte za šera, vstúpi do stajne rozospatý Martin a detto taká Zuzka, zívajú ako o stávku. Zuzka, rozťahujúc rukami, kladie statku za rebrinu. Martin preglguje lačné sliny a kydá triezvym srdcom hnoj.
   </p>
   <p>
    Zuza zívne: „Ho—hohó! Bodaj by bol zhorel i s polgárom, keď tak dlho paskaloval
    <sup>
     [
     <a class="footnote" href="#ftn.2" name="2">
      2
     </a>
     ]
    </sup>
    .
   </p>
   <p>
    A ešte som ti musela s ním spievať. ´Ej, tá Dora naša,´ — a napokon ma chcel za to ešte vyklbčiť.“
   </p>
   <p>
    Martin crkne slinu, štrbavým zubom. – „Ech, čo ma tam po polgárovi. Podstav radšej to teľa pod kravu, ak ešte nezdochlo. Z toho, bodaj som skamenel, tiež nebude riavko!“
   </p>
   <p>
    „No nie,“ — odpovie Zuza, poberajúc sa do priečinka.
   </p>
   <p>
    „Bodaj, a bodaj by aj bolo vykapalo, aké je ťažké! Hľaďteže, veď to už ani na nohách stáť nevládze.“
   </p>
   <p>
    S tým ho teperí pod kravu. Ale to veru cecok brať nijako nechcelo.
   </p>
   <p>
    „Nuž kýchže ti je sto hrmených striel — tento hlaváň hlavatý!“
   </p>
   <p>
    Martin nato: „A veru, hľaďže, Zuza, choď ty len po gazdu, nech ho radšej doreže; lebo ak sa doktor zobudí, dá mu ho Cigáňom. Vieš, že sa vraj dúl ukazuje.“
   </p>
   <p>
    Kým Zuza s gazdom a tento s lampášom a ostrým nožom príde, zviazal starostlivý paholok potme, ako vedel, povrázkom teľaťu nohy a zavesil ho na klin. Vtom sa začne teľa metať a zvíjať — a stobohovat, ba i teremtetovať
    <sup>
     [
     <a class="footnote" href="#ftn.3" name="3">
      3
     </a>
     ]
    </sup>
    . — Krik, strach a smiech…
   </p>
   <p>
    Pred pokračovaním rozprávky si pán doktor Červienka akurátne zapije čerstvo doneseného piva, utrie fúzy a pokračuje ďalej. Na ten krik sa prebudím, chcem oči otvoriť, tu oči zalepené. Po krátkom namáhaní ich vytriem a poberám sa chytro dolu rebrom a práve vbehnem do stajne, keď prísažného z klina zberali. Bola to skupina veľmi smiešna.
   </p>
   <p>
    Gazda sa škrabal za uchom, Martin krútil opaskom, Zuza si šatku do očí naťahovala, všetci traja prestrašení. A prísažný stál, stál s otvorenou papuľou, naozaj ako teľa.
   </p>
   <p>
    Keď Zuza pomútená vybľabotala, že prísažného miesto teľaťa zo záčinku pod kravu redikala, že ho Martinom na klin zaveseného gazda mal zarezať, musel som sa oprieť o dvere, aby som sa od smiechu na zem neskydol.
   </p>
   <p>
    „Škoda,“ reku, „že som takto o zadnú štvrtku teľaciny prišiel.“
   </p>
   <p>
    „A ja o mechúr,“ ohlási sa od bôbu oslobodený Števo, namrzený nad tým, že ho očakávanie sklamalo.
   </p>
   <p>
    Keď som si nad tým „malým omylom“ brucho potriasal, čiahnem po vlasoch, a tu celá kopa guána, ktoré natrúsili kury, čo mi nocovali nad hlavou. Len vtedy mi svitlo, prečo som mal zalepené oči…
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#1" name="ftn.1">
        1
       </a>
       ]
      </sup>
      Hericov pivovar a pivnice v Banskej Bystrici sú na široko—ďaleko vychýrené po výbornom tam varenom pive.
     </p>
    </div>
    <div class="footnote">
     <p>
      <sup>
       [
       <a class="para" href="#2" name="ftn.2">
        2
       </a>
       ]
      </sup>
      Vyčíňal
     </p>
    </div>
    <div class="footnote">
     <p>
      <sup>
       [
       <a class="para" href="#3" name="ftn.3">
        3
       </a>
       ]
      </sup>
      (maď.) Nadávať
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="nohavice-alebo-pravda-zvitazi">
       </a>
       Nohavice alebo pravda zvíťazí
      </h2>
     </div>
    </div>
   </div>
   <p>
    V jednej odľahlej obci P. breznianskeho okolia bol veľmi požehnaný rok na kapustu. Ako to na Dolnej zemi pri požehnanom vinobraní býva, i tu teraz nestačili sudy. Po pitvoroch, komorách, holohumniciach ležali celé hole nakopenej modrej kapusty. Nuž a v Krupine sme ešte sparorez
    <sup>
     [
     <a class="footnote" href="#ftn.4" name="4">
      4
     </a>
     ]
    </sup>
    nemali. V každom kúte, na každom násype videl si sedieť zapískané deti hlúby chrúmať, až im močka dolu kútikami tiekla.
   </p>
   <p>
    U Vraniaka čistia, drobia a tlačia do sudov kapustu. Pri veľkom požehnaní málo bolo pomoci. Ženy na potoku preberali listy, vyhadzujúc húseničný trus a vtieravých slimákov.
   </p>
   <p>
    Cez nože rozkročený sedí mladý Vraniak, drobiac šajhalky; jeho matka prekrajuje krížalky na stole. Maco Lasica, starý, ale silný valach, miesi sa v sude zľava napravo i zase naopak. Keď mu kapustná polievka, premývajúc otlaky, počína čvrkať medzi prstami, pribehne s náramným, drobenou kapustou naplneným vahanom jeho ohybná žena Dora, vrhne kapustu do suda, rukami rozchráni, posype soľou, rascou, sem—tam strčí kus cvikly, ostrúhaných kapustných hlúbov a čerstvé plánky, jedinkého to reprezentanta šľachetnej ovociny, lahôdky dievok a ježať poctivej obce. Maco v barančinovej čiapke a s cedidlom oviazanými kečkami šliape sťa tyran tyranský po kapustných hlavách, uložených k budúcej kotlovine.
   </p>
   <p>
    Kapusta v sude rastie, s kapustou i postava Maca povýšená krúti sa ďaleko nad smrteľníkmi priestrannej chyže.
   </p>
   <p>
    Neprajným osudom, a či vari pričinením lucifera, viseli v susedstve Maca koncom žŕdky prehodené, vyše kolien bohato zamastené biele nohavice s remeňom a cifrovanou žltou prackou.
   </p>
   <p>
    Keď unavený Maco po dlhom drobčení, a temer do povaly hlavou dieru vyvŕtajúc, zamýšľal po doplnení suda z katedry dolu zostúpiť, začal domov prišlý gazda neslýchanú surmu. Vrátiac sa z úradu s palicou v ruke a v nových sviatočných hábach, chcejúc sa prezliecť, hľadá staré chološne. Ale tých na žŕdke nebolo. Hľadali ich všetci, a hľadali všade, nohavice však zmizli a boli fuč. Ale na tých Vraniakovi moc záležalo, on rástol v nich a s nimi; boli mu milé ako verný priateľ, a mastné k tomu, že by im stotridsať funtový stojak sotva bol chytil. Vraniak prosí, Vraniak volá, Vraniak hreší — no nič sa nedá robiť. Chološne boli na žrdi, áno, a teraz ich už niet! Veru niet — teda? No i menej predpojatý a do svojich
   </p>
   <p>
    nohavíc zaľúbený človek, ako náš Vraniak, bol by musel prísť na zlé myšlienky. Jeho podozrivé oko padlo prirodzene na nášho Maca a spoločnicu Doru. Hm! Náš energický vrchnák dal podozrivým myšlienkam drsný hlasitý výraz. Súc milovníkom krátkeho sumárneho pojednania, vzal Doru, na môj dušu, natvrdo.
   </p>
   <p>
    Hja, ale kosa udrela o kameň. Lora zaprela ramená o boky, vyzerajúc úpravno ako dvojušistý hrniec, mlela jazykom ani holender v papierni
    <sup>
     [
     <a class="footnote" href="#ftn.5" name="5">
      5
     </a>
     ]
    </sup>
    , dušiac, božiac a prisahajúc sa, že ona so žiadnymi nohavicami, a nič do činenia nemala. Hlúpa výhovorka pána vrchnáka obce nadmieru napálila, a to potom šlo takto a takto, toľko a toľko bohov do matere jeden druhému napárali. Maco, obúvajúc si práve krpce na kapustnicou vymočené nohy, bol až do dna srdca bodnutý, ohradzujúc sa, aby Vraniak jeho ženu do svojich nohavíc nepomiešal. V prchkosti prasol gazdu — tak ako kedysi Dávid Goliáša, návlakom okolo seba pokrútiac — krpcom po čele.
   </p>
   <p>
    Keď Turka čibukom čo i dosť útle rezne, je väčšia urážka akoby ho ojom ovalil. Za takéto zneuctenie považoval i Vraniak krpcový prílepok valacha na svoje vrchnácke čelo.
   </p>
   <p>
    Akcia plodí reakciu, na vypovedanie vojny ihneď nasledovala odveta. Brevi manu, a manu propria
    <sup>
     [
     <a class="footnote" href="#ftn.6" name="6">
      6
     </a>
     ]
    </sup>
    odznakom úradnej moci — lieskovou mohutnou berlou — vymastil chrbáty manželského páru, a po týchto dokonalých pravotných ad captum
    <sup>
     [
     <a class="footnote" href="#ftn.7" name="7">
      7
     </a>
     ]
    </sup>
    kapitálnych obradoch vysotil ich na ulicu s takým ohňom, že nepratajúci sa párik bezmála i futro z dvier na pleciach von vyniesol. Ako ďalší následok týchto súdnych predprác zahrmeli: odsúdenie na zaplatenie ceny skapaných nohavíc, nevyplatenie za tlačenie kapusty, zhodenie z úradu obecného valacha a dvojhodinová klada stavu manželského. Všetky okolnosti svedčili proti nim, ľud, hotový vše veriť radšej zlé než dobré o svojom blížnom, ich odsúdil, takže chudáci, poľutovaní, na dobrom mene uškodení, prinútení boli z P. sa vysťahovať. Pobrali sa teda ta, kde ich oči zaniesli — lebo koní nemali — a to do najbližšieho mestečka F.
   </p>
   <p>
    A zase veľa vody pretieklo hutnou rimavskou dolinou, a rohoznou, a koleso osudov valilo sa neprestajne ponad svety, krajiny, národy, obce, ponad kapustné sudy a skapané nohavice. A takto prejdeme na druhú kapitolu tejto ostrej a ako kanustná polievka čistopravdivej rozprávky.
   </p>
   <p>
    V mestečku T. ten rok sa veľmi zle urodila kapusta, pažravé húsenice – blaufusskí Nemci
    <sup>
     [
     <a class="footnote" href="#ftn.8" name="8">
      8
     </a>
     ]
    </sup>
    nazývajú ich „súkenníci“ — husné hnúsenice, čiže hnusné húsenice, nádejeplnú kapustu v najlepšom bujarom zraste do útleho srdiečka vyžrali, zničiac všetku nádej na kapustné halušky a červené krížalky. A ledvaže Macom tlačená a Dorou nakladaná kapusta kysnúť začala, spravodlivá zlosť gazdova však tíšiť sa začala, prišiel kmotor Kaniak z T. na návštevu s tým cieľom, aby si mohol z bohatej kapustnej zásoby potrebnú koľkosť zadovážiť.
   </p>
   <p>
    A kúpa sa stala. A kapusta, plachtou oviazaná, na volkoch bola dopravená do nového príbytku T. k svojmu účelu.
   </p>
   <p>
    Asi štyri mesiace zatým Vraniak, cestujúci z Rima—Séču
    <sup>
     [
     <a class="footnote" href="#ftn.9" name="9">
      9
     </a>
     ]
    </sup>
    zavítal ku Kaniakovcom. Po dlhom obyčajnom ponúkaní zasadol si za stôl a po dlhom prosení dal sa konečne nakloniť stať sa ich hosťom pri obede, hoci za tým lačný žalúdok už dávno bol zatúžil; ale núkať a dať sa ponúkať patrí k móresom.
   </p>
   <p>
    Zručná územčistá pani kmotra znala si oceniť vážnu návštevu. S červenou, vyznojenou, upečenou tvárou pražila, smažila, čo dobrého a vzácneho jest. Zasolené baranie mäso s krúpami, potom praženica a ďalej kapusta s údeninou túžobne čakali na audienciu a pánov kmotrov. K tomu ako volontier
    <sup>
     [
     <a class="footnote" href="#ftn.10" name="10">
      10
     </a>
     ]
    </sup>
    pridala sa krátkohrdlá a širokoplecnatá, štvoruhlastá sklenica s hriatym.
   </p>
   <p>
    Na lipe konopa, na konope zelina, na zeline sviňa. A tam v tom poriadku kúri sa dar boží pod nosom okolo stola sediacich.
   </p>
   <p>
    Bolo daru božieho, chvalabohu, dosť a nechybovalo ani ponúkačov, a tak mnohovzácny a veľalačný hosť mlátil odušu, hoci sa mu znoj cidlíkom z tváre lial, že by sa už skoro ani bez dáždnika nebol zaobišiel. Od neho kúpenú kapustu však mietol náležite, ako sa svedčí, nadovšetko z púhej úctivosti oproti sebe, kmotrovcom a na nej vylepenej údenine.
   </p>
   <p>
    Ako už ozaj hlboko na mise upadla, vyvliekol sa na svetlo akýsi dlhý zdrap, podobný známemu obrovskému Hejdrarchosovi. Kmotor Kaniak chce z neho kus odrezať, ale nešlo to tak jednoducho, celou silou mieril, pidlikoval, ocieľkou končiar poťahoval, kým krvopotne franforec z neho odšmikol. Zostyknúc pravým palcom z vidličky tento šklb veselo besedujúcemu Vraniakovi na mištičku, povie vľúdne: „Nože, pán kmotor, zúbky vytrieť.“
   </p>
   <p>
    „Ďakujem za úctivosť,“ odvetí Vraniak glgnúc si hriateho.
   </p>
   <p>
    A potom ak ho myká, tak ho myká — ten kúštik kundrlíka, chytí medzi obe ruky, druhý koniec zuby a nadŕľa ako mladý pes, keď starú črievu v pysku omáľa; ale to nešlo. A keď sa mu spomedzi zubov vyšmykol, a on búšil hlavou do steny, zavolal namrzený:
   </p>
   <p>
    „A kýho čerta, pán kmotor, to máte za traky v tej kapuste?“
   </p>
   <p>
    „Moja starká kožu zo slaninky strčila. Dobrá to býva komedencia
    <sup>
     [
     <a class="footnote" href="#ftn.11" name="11">
      11
     </a>
     ]
    </sup>
    .“
   </p>
   <p>
    „Ej, ale bodaj ma čerti brali, potrebuje dokonalé klovy — tvrdá je ako vysušený krpec,“ doloží Vraniak…
   </p>
   <p>
    „Ešteže… No, to bude nedovarený krajčok, ak práve z hrnca trčal, snáď hlbšie bude mäkší.“ A s tým ťahá corpus delicti ďalej.
   </p>
   <p>
    „A bodaj ma pokrčilo!“ vykríkne Vraniak. „Šak tam pracka na tom prišitá!“
   </p>
   <p>
    Kaniak sa zľakol, akoby bol hada chytil, hneď mu vidlička a príchodzej pani kmotre lyžička od úst odpadla.
   </p>
   <p>
    Vraniak však pozorným zrakom vytiahol celú tajnú históriu úplne na božie svetlo a jal sa ju skúmať So smiešnym zadivením vykladá: „Ľudia boží, to je úplný parsún remeňa mojich, v jeseni skapaných nohavíc!“
   </p>
   <p>
    Bez dohovoru, avšak jednou mysľou hnaní, pobrali sa všetci traja do komory, obstanúc osudný sud kapusty asi s takým citom, s akým obstali kedysi Jozefovi bratia studňu, keď jeho chudáka spustili do nej.
   </p>
   <p>
    Kmotra skladá skaly, dienca u randu a vykasanou rukou chamrí v kapuste, akoby raky lovila. A netrvalo dlho a zavolá hlasom ako mornár, keď za harpúnou veľrybu za sebou ťahá:
   </p>
   <p>
    „Tu je!“ Zaprie sa nohami o sud, a tu po krátkej manipulácii v prítomnosti dvoch kmotrov a kmotry uzrú božie svetlo — Vraniakove nohavice.
   </p>
   <p>
    Áno, ony, ony, — tie isté konstatirované
    <sup>
     [
     <a class="footnote" href="#ftn.12" name="12">
      12
     </a>
     ]
    </sup>
    , na dience šité, zeleným vyšívané. Jedno, čo im chýbalo, bolo, že čiernu mastnú, vyše kolien nalepenú kôru ostrá kapustná polievka načisto vyhrýzla. A ony sa skveli pred očami onemených, zadivených divákov v tej najčistejšej bielej farbe nevinnosti.
   </p>
   <p>
    Kaniak i Vraniak škrabali sa za uchom. Tento, od prírody ako májová bryndza mäkký, so srdcom teraz hriatym premoknutým, dal si hneď k sebe zavolať Maca i Doru.
   </p>
   <p>
    Kajúcne im predniesol vec tak, ako sa mala a diala v kapustnom sude, poukazujúc na prst boží, ktorý i v kapustnej polievke riadi. Podajúc im potom ruku, prosil o odpustenie, prijal ich do lásky a služby, obdaroval Maca vypacovanými nohavicami, ovesiac ich Dore miesto seba okolo krku. K tomu že bude nasledovať klobása i za sud kapusty.
   </p>
   <p>
    Nato nasledovalo slzy roniace, tri hodiny trvajúce prenikavé nemé tabló
    <sup>
     [
     <a class="footnote" href="#ftn.13" name="13">
      13
     </a>
     ]
    </sup>
    okolo kapustného suda.
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#4" name="ftn.4">
        4
       </a>
       ]
      </sup>
      sparorez — dielňa na sudy, ktorá zakrátko zanikla pre nesvedomitosť niektorých funkcionárov, ako i pre nedostatok solídneho odborného základu
     </p>
    </div>
    <div class="footnote">
     <p>
      <sup>
       [
       <a class="para" href="#5" name="ftn.5">
        5
       </a>
       ]
      </sup>
      holender v papierní — stroj na mletie handier pri výrobe papiera
     </p>
    </div>
    <div class="footnote">
     <p>
      <sup>
       [
       <a class="para" href="#6" name="ftn.6">
        6
       </a>
       ]
      </sup>
      (lat.) Hneď a vlastnoručne
     </p>
    </div>
    <div class="footnote">
     <p>
      <sup>
       [
       <a class="para" href="#7" name="ftn.7">
        7
       </a>
       ]
      </sup>
      (lat.) Na pochopenie.
     </p>
    </div>
    <div class="footnote">
     <p>
      <sup>
       [
       <a class="para" href="#8" name="ftn.8">
        8
       </a>
       ]
      </sup>
      blaufusskí Nemci — z okolia Kremnice. Dnešné meno Blaufusu sú Krahule
     </p>
    </div>
    <div class="footnote">
     <p>
      <sup>
       [
       <a class="para" href="#9" name="ftn.9">
        9
       </a>
       ]
      </sup>
      Rima-Séču — slov. Siač, malej obce v okrese Jesenské
     </p>
    </div>
    <div class="footnote">
     <p>
      <sup>
       [
       <a class="para" href="#10" name="ftn.10">
        10
       </a>
       ]
      </sup>
      (franc.) Dobrovoľník.
     </p>
    </div>
    <div class="footnote">
     <p>
      <sup>
       [
       <a class="para" href="#11" name="ftn.11">
        11
       </a>
       ]
      </sup>
      (z lat.) Tu pochúťka
     </p>
    </div>
    <div class="footnote">
     <p>
      <sup>
       [
       <a class="para" href="#12" name="ftn.12">
        12
       </a>
       ]
      </sup>
      (z lat.) Zistené
     </p>
    </div>
    <div class="footnote">
     <p>
      <sup>
       [
       <a class="para" href="#13" name="ftn.13">
        13
       </a>
       ]
      </sup>
      (franc.) Výjav, skupinový obrázok.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="peniaze-vyharali">
       </a>
       Peniaze vyhárali
      </h2>
     </div>
    </div>
   </div>
   <p>
    Machuľa, mestský pisár, stonoha na čertovom kolese krútená, sedí s Chumajom v krčme pri pohári piva. Chumaj bol dobrý chlapík, tu i tu zaplatil pohár piva, ale rád veril, že je vzdelaný a že kráča s duchom času. Podľa remesla bol kotlárom, ale to nič k veci.
   </p>
   <p>
    Rozprávali sa o tých peniazoch, čo tam na kremnických horách nedávno našli, ako to bolo opísané v Národných novinách. A tak zhovor sa točil a prešiel na poklady, ako vyhárajú a ako ich možno dostať.
   </p>
   <p>
    „Ja síce všetkým tým blúzneniam o vyháraní peňazí neverím; nuž ale, ľudia vše len hudú tú starú nôtu, a blázni sa vše nájdu, čo tomu veria,“ škrabúc sa jednou rukou v kudrnavých vlasoch, rozpráva ľahostajne Machuľa.
   </p>
   <p>
    „No, pravda, pletky! Ani ja tomu neverím,“ odpovie naoko ľahostajný Chumaj. Avšak oprúc obe ruky o hlavu, pomkne sa bližšie k Machuľovi.
   </p>
   <p>
    „Tárandy, tárandy, hlúpy ľud tomu verí. Ale len rozprávajte ďalej, čo ste o tom vyháraní počuli.“
   </p>
   <p>
    „Nuž mne rozprávala chudera moja mati a moja tetka – to nám bola celá biblia, lenže, pravda, s vytrhnutými kartami — že ich starý otec mal akúsi kroniku, a v tej kronike že bolo — že tam, ako sa ide zo Zábavy hore proti Cmarovému, naľavo od Kevického lúky, asi dvadsať krokov od čerešne…“
   </p>
   <p>
    „Oj, znám ju, znám, bol som na nej,“ skočí do reči Chumaj.
   </p>
   <p>
    „No teda tam, hneď nablízku, je veľký šíp a pod tým šípom…“
   </p>
   <p>
    „Je kotlinka, viem, viem,“ zase Chumaj. „Snáď ste tam už kop…“
   </p>
   <p>
    „Nie, nie, na moju vieru nie! — Ale to do smiechu. Nuž a ten poklad?“
   </p>
   <p>
    „Ten poklad? Nuž ten poklad vraj tam vyhára.“ S vážnou tvárou a tichým hlasom dokladá Machuľa.
   </p>
   <p>
    „Veľa peňazí, prsteňov a zlatých reťazí. No má to tam byť celá strieborná fúra!“
   </p>
   <p>
    „Ale, ale, bláznivosť! Keď znajú, koľko tam a čo tam, prečože to už dávno nevybrali?“ pýta sa dôkladne Chumaj.
   </p>
   <p>
    „Hľa, pán majster, na to je nie každý schopný. Po prvé, musí byť ten, čo poklad má zdvihnúť — v nedeľu narodený.“
   </p>
   <p>
    „Ach, ba kýho?! Ha—há, a ja som sa práve v nedeľu narodil, a vraj vo splne“ odpovie Chumaj, skoro nemohúc utajiť borcujúcu v ňom radosť.
   </p>
   <p>
    „Potom, neznajú vraj ľudia zachodiť… no, ako treba zakliate poklady dvíhať.
   </p>
   <p>
    Neslobodno šramotiť, pri vyháraní treba čižmy vyzuť; aby miesto nechybel, aby ho prípadne i druhý raz nájsť vedel, musí na miesto, kde leží poklad, hodiť onucu, alebo, čo ešte lepšie — prepytujem váš poctivý žalúdok — lajno. Jaj, veru, keď je nie opatrný — brng! Zhrknú do priepasti a hľadač má s čertom robotu.“
   </p>
   <p>
    Zamyslený Chumaj prestal piť. „Kto to verí — somár, a kto vykoná — ešte väčší.“
   </p>
   <p>
    „I ja tak myslím,“ povie Machuľa.
   </p>
   <p>
    Chumaj nemal pokoja. Pod zámienkou, že musí ešte kotol plátať, pobral sa preč.
   </p>
   <p>
    Machuľa sa potuteľne usmieval, dal si nalievať ďalej a nabral hodne machu. Medzitým, kým viedli rozhovor, sedel za dvermi takmer nepozorovaný hosť, žmurkajúc očami, akoby driemal, ale si každé počuté slovo pilne za uši zapisoval. Bol to Tadej, starý čižmársky tovariš, ktorý za svojho života mal viacej, oveľa viace smoly, ako mu na jeho dratvy bolo potrebné. Niet teda divu, že chudák často rozjímal, ako by on mohol ľahkým spôsobom k peniazom prísť a sebe bez starosti denne dve safalátky a jeden liter piva dopriať. Lutria a zakliate poklady bývali jeho nádejou. Načim pripomenúť, že Tadej bol ďaleká rodina Chumajova a za malú obsluhu čistenie a v zdravotnom stave udržanie Chumajovej obuvi mal u neho slobodné bývanie, spávajúc s Chumajom v jednej izbe, konča jeho postele, s hlavou jeden k obloku, druhý ku dverám. Chumaj, opustivší krčmu, uberal sa uličkami, bočnými cestami cez Zábavu na Cmarovo, na opísané miesto. Pilným vyhýbaním sa ľuďom ušiel zrakom ich pozornosti, a tak nikým nezbadaný, trochu zadychčaný, vyvalil sa pod významný šíp.
   </p>
   <p>
    Čakal, čakal na ten modrý plameň, akým zvykli vyhárať zakliate poklady, no ale tieto podľa tvrdenia skúsených ľudí pred polnocou zriedka vyhárajú. Bola mu dlhá chvíľa, a trebárs
   </p>
   <p>
    sa to pri vyháraní nebárs svedčí, nemohol sa premôcť. — Aby konečne nezaspal, a vyháračku neprespal, zapálil si cigarku, čo veru tým väčším právom mohol urobiť, že grajciarová trafika navlas podobá sa čertovmu lajnu. A tak horeznačky ležiac a očakávajúc rozhodnú hodinu, s napnutou dušou v tichosti smudil…
   </p>
   <p>
    Tadej sa ešte pred Chumajovým odchodom vykradol z krčmy.
   </p>
   <p>
    Pošiel domov a potajmo, nikým nevidený, pojal motyku a lopatu. Na lopatu nabral podľa návodu čo najčerstvejšieho lajna. Tak vystrojený, kryjúc a krčiac sa popod ploty, ťahal sa na určené miesto tým istým smerom, kade sme už Chumaja videli kráčať.
   </p>
   <p>
    Bolo už pozde v noci, keď sa blížil k osudnému miestu. Potkýnajúc a búchajúc sa, kráčal pomaly z kroka na krok, ale motyku a lopatu so zvrchovaným nákladom opatroval ako oko. Asi dvadsať krokov od pokladu vyzul podľa pravidla, ako Turci pred mošejou
    <sup>
     [
     <a class="footnote" href="#ftn.14" name="14">
      14
     </a>
     ]
    </sup>
    , čižmy a bosý, s mačacím lezením, blížil sa ku kotlinke.
   </p>
   <p>
    V meste práve odbila dvanásta hodina, ťahavým hlasom po nočnom šere roznášal sa posledný cveng. Ľudia, vskutku! Pod šípkovým kríkom sa svieti. Hrúza prebehla mu chrbtom, radosť a strach lomcujú mu kosťami.
   </p>
   <p>
    Aj Chumajovi polnoční duchovia po mozgoch šarapatili. Zdalo sa mu, že sa čosi pri ňom kníše, rozdrapoval oči, ale vyhárať nevidel nič.
   </p>
   <p>
    „Chváľ každý duch Hospodina! Mám čisté svedomie,“ tešil sa, potiahol cigarku a zívne, ale dokonale zívne…
   </p>
   <p>
    Práve v tom okamihu Tadej hodí krížom po sebe, vzmuží sa, švihne mohutným šmahom lopatou s nakopenou plneninou a prask lajno akurátne a pravidelne na to miesto, kde sa bolo zasvietilo, a kde ho veru najmenej očakávali. A to sa mu tak zručne, tak chytro podarilo urobiť, že poklad ešte nikdy tak náležite nebol poznačený.
   </p>
   <p>
    Osamelý prvým vydareným pokusom, už chytal motyku. Avšak vtom začul strašný, udusený, podzemný hlas, desný chrapot a akási pekelná mamuna zvíjala sa po zemi.
   </p>
   <p>
    Tadeja opustila duchaprítomnosť, srdce zletelo mu hlboko—hlboko za sáru. Živého čerta s rožkami majúc pred sebou, nechal tam motyku, lopatu, čižmy a odporúčajúc dušu do rúk božích, cválal ako postrelený zver domov. Strachom pomätený hodil sa, miesto do svojej, do Chumajovej postele, a to nohami na hlavnice a hlavou tam, kde nohy bývajú. Zunovaný konečne zaspal.
   </p>
   <p>
    Nuž a Chumaj? — Chumaj mal sa v prvom okamihu zadusiť, ale potom, keď najväčšiu porciu z hrtanu vykašľal, do špiku predesený, na nepoznanie zamazaný, s napuchnutou papuľou letel pred domnelým diablom, ktorý mu čertovým lajnom zuby tak ohavne vyšparchal, druhou stranou domov.
   </p>
   <p>
    Odpoly mŕtvy vpáli do izby a vrútil sa do postele. Neleží pol hodiny, súkne ho nohou čosi po prsiach.
   </p>
   <p>
    „Tadej, Tadej!“ skríkne úzkostlive, netrúfajúc sa pohnúť. Pri mne voľakto leží!“
   </p>
   <p>
    Tadej sa precíti. „Aj pri mne.“
   </p>
   <p>
    Posmelený Tadejovou prítomnosťou zavolá Chumaj:
   </p>
   <p>
    „Vyhoď ho von!“
   </p>
   <p>
    A tak sa stalo, a Chumaj ležal na zemi.
   </p>
   <p>
    „Mňa vyhodil, oplan… “ , vyvolá Chumaj, a rozpálený chytí toho druhého a jedným šmahom vyšmarí ho z postele.
   </p>
   <p>
    Tadej zase rozčapený jačí: „Strýko, i mňa voľaký boľvan vyhodil!“
   </p>
   <p>
    Ako by sa táto zaujímavá licitácia vzájomného vyhadzovania bola skončila, neznať. Šťastie, že práve z krčmy domov mimoidúci Machuľa, šantou upozornený, do chyže vkročí a lampášikom tento komický výjav osvietil.
   </p>
   <p>
    Pohľad na Chumaja bol prenáramne smiešny.
   </p>
   <p>
    Keď sa mylné vyhadzovanie vyrovnalo, vysvetlili sa i výjavy, prihodivšie sa pri striehnutí pokladov.
   </p>
   <p>
    Chumaja to náramne mrzelo. Tadeja podkúpil diškréciou, aby jazyk držal za zubami, že mu ústa zalepil tým čertovským flajstrom, a prosil Machulu, aby to nevytrepal. Ale ten mi to predsa vyklebetil, a ja to vyklebetím vám, lebo viem, že to ďalej nepodáte.
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#14" name="ftn.14">
        14
       </a>
       ]
      </sup>
      mošeja — mešita (z arab.), mohamedánska modlitebnica
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="david-stubrik">
       </a>
       Dávid Šťubrik
      </h2>
     </div>
    </div>
   </div>
   <div class="literallayout">
    <p>
     <br/>
     <span class="emphasis">
      <em>
       Motto:
      </em>
     </span>
     Môj otec nebohý
     <br/>
     mal slamenie nohy,
     <br/>
     a hlavu dubovú,
     <br/>
     chvála pánu bohu…
     <br/>
     <span class="emphasis">
      <em>
       Kollár, Národnie spievanky
      </em>
     </span>
     <br/>
    </p>
   </div>
   <p>
    Nie zriedka nachodia sa medzi lekármi jednotlivci, ktorí v požívaní rozličných nápojov sebe zvereným chorým nie za nasledovaniahodný, lež radšej za odstrašujúci príklad slúžia. — Či to robia z častého ponúkania, teda danej príležitosti a tak postupujúceho zvyku, či pre odpudenie nákazlivých nemocí, a či s cieľom dosiahnuť vyššiu lekársku dokonalosť, cestou rozdráždených, vínom premoknutých mozgov, a tak pijavicami sa stávajú — toho psychologickú príčinu skúmať nejdeme.
   </p>
   <p>
    Podivné však pritom je to, že si obecenstvo s akousi presvedčenosťou a šúchajúc si dlane so zadosťučinením, báječné veci rozpráva, akoby tí a takí lekári, keď práve najväčšmi pod forgovom stoja, tie najťažšie kúry vykonávali, ba recepty „ab invisis“
    <sup>
     [
     <a class="footnote" href="#ftn.15" name="15">
      15
     </a>
     ]
    </sup>
    s tým najlepším výsledkom predpisovali.
   </p>
   <p>
    Obecenstvo je už raz také; ono vše baží za drastickým, neobyčajným. Povšedné, bežné ho nezaujíma. A tak za neobyčajným sa ženúc, zázraky samo si nabásni, zveličí a uverí. Zrejmým toho príkladom sú šarlatáni, takrečení zázrační lekári ľudu. Kým sa ľud spamätá a od nich odvráti, oni s plným vačkom pokojne hľadia na zapadajúcu hviezdu svojej slávy.
   </p>
   <p>
    Dávid Šťubrik, úradný ránhojič v meste Tetrovej, bol tiež jeden z tých, čo požíval veľké množstvo hroznového čaju, šomrajúc pritom ustavične na svojich pacientov, že si „zúziky“ len nesmiernym slopaním pokazili.
   </p>
   <p>
    Divnou on bol chlapinou. Keď sa vyvolaný do okolitých obcí k nemocnému vyredikal, a sotvaže do obce vstúpil, už traja—štyria chlapci, držiac si ľavou rukou gatky, pravou klobúk, trtúlia ku zvonici. „Kamže ste sa rozohnali, šarvanci?“ pýta sa sused. „Pán dochtor idú, ideme umieráčikom vyzváňať!“ znela odpoveď zadychčaných chlapcov.
   </p>
   <p>
    Raz ho viezli na zvlačiach ku chorému. Náš doktor vyššieho barbierstva, dokonale ocenganý, zadriemkal. Paholok ženie kone; vletí do dvora so saňami, ale zadnej čiastky zvlačí ani ránhojiča nebolo. Ten sa stratil. Tašli ho hľadať a našli ho skutočne naprostred cesty, v bunde okrúteného, cele spokojne búvať.
   </p>
   <p>
    Chlap on bol od hlavy až po päty dôkladný a ako on sám o sebe hovorieval, svojej veci cele istý. Sedel raz s niektorými pánmi z mokrej štvrti v obľúbenej miestnosti „Pod korunou“ pri sklenici a dokazoval práve dôležitosť v lekárstve zaznaného podplamenníka a žltej spišskej borovičky, keď sa surmou dvere dokorán rozdrapia a hajdúch, vrútivší sa dnu, vletel až do lona samého prednášajúceho Šťubrika.
   </p>
   <p>
    No, ale naisto, nebol to žart: „Unížene a pokorne všetkým tu zhromaždeným pánom oznámiť sa opovažujem,“ blboce zadychčaný hajdúch, „že sa dnes ráno pochovaná hrnčiarska majstrová a vdova pani Barbora Facková v hrobe prebudila, tamže strašne mátoží, a pýta sa — prepytujem pekne — von!“
   </p>
   <p>
    Rozpálené tváre okolosediacich machom zbledli. Pánu kapitánovi
    <sup>
     [
     <a class="footnote" href="#ftn.16" name="16">
      16
     </a>
     ]
    </sup>
    zuby o pohár sekali ako holender v papierni. Všetko stŕplo. Na ulici lomoz behajúceho ľudu; spoločnosť sa chystala do skoku, len ránhojič stál nepohnutý ako tá zápoľa v búrnom mori.
   </p>
   <p>
    Vstane hore, mrdne gambou, vydvihne obočie, pokiaľ mu len „Corrugator supercilii“ (mršťavec obrvný) vystačil, pravú ruku vstrčí do náprsníka a takto, múdrou tvárou opatrený, hľadí nepodvratne na žltý bod na povale, z plucerového piva
    <sup>
     [
     <a class="footnote" href="#ftn.17" name="17">
      17
     </a>
     ]
    </sup>
    pošlý, a sebavedomým hlasom nasledujúce slová prednesie:
   </p>
   <p>
    „Áno, istý som svojej veci, že klebetný jazyk Barbory Fackovej — pánboh jej daj večnú slávu — ešte päť hodín po smrti sa zvíjal, ale že by sa tá bola prebudila, hoc non stat
    <sup>
     [
     <a class="footnote" href="#ftn.18" name="18">
      18
     </a>
     ]
    </sup>
    . Uspokojte sa, páni, uspokojte národ, lebo tú som ja liečil; za to vám dobre stojím, tá sa do súdneho dňa už viacej nezdvihne!“
   </p>
   <p>
    Prestrašený pán richtár váži hlavou, že sa predsa také príklady postávali.
   </p>
   <p>
    „Pst!“ položí mu prst na ústa Šťubrik: „Amen! Dixi!“
   </p>
   <p>
    Naľakaná rodina, kým sa výrok z trojnohy vyniesol
    <sup>
     [
     <a class="footnote" href="#ftn.19" name="19">
      19
     </a>
     ]
    </sup>
    , mŕtvolu predsa vykopala a našla ju ležať pekne hore končistým nosom, na očiach po šajnovom grajciari
    <sup>
     [
     <a class="footnote" href="#ftn.20" name="20">
      20
     </a>
     ]
    </sup>
    , ruky pátrikami (ružencom) zaviazané, bez najmenšieho pomyknutia. Ani jazyk sa jej vraj už netriasol.
   </p>
   <p>
    Ale ten krik bez príčiny nebol… Počuli v hrobe skutočne šramot, a keď vrchnák truhly otvorili, vysadil z nej ohromný kocúr. Ľud bol preľaknutý; ale keď pri nohách mŕtvej našli polonahryznutý oštiepok, a čierneho kocúra siroty reklamovali, hneď sa vec vysvetlila. A to takto: stolársky majster Lepko, prácou zamestnaný, hodil nevdojak do truhly so stružlinami i hodný kus oštiepka, ostatok raňajok. Pred samým pohrebom Murko vtiahol sa pod plachtu, no vtom ho prekvapili, zaklincovali, vyniesli a pochovali. Keď už konečne videl, že to na žart nejde a dych mu vychodil, začal na konto nebožkej surmovať, kým podivným spôsobom z nebezpečenstva živého pochovania nevyviazol.
   </p>
   <p>
    Ale ľud bezpečnosť, dôkladnosť a neklamlivosť pána Šťubrika nevedel dosť naspomínať a nachváliť.
   </p>
   <p>
    Mimo týchto mal však pán Šťubrik ešte i inú, a veru peknú vlastnosť, a to osemnásťročnú dcéru, pri krste obdarenú lekárskym menom Leokádia. Územčistá černuška so žeravým okom rozpálila najhlbšie hlbiny srdca švárneho a veselého šuhaja, mestského notára Jozefa Furtína. Jeho nenútené obcovanie pri úhľadnom líci, vtip pri dobrosrdečnosti tak mohutne pôsobili na srdiečko Leokádie, že sa — povieme to jednoducho, pretože román nepíšeme — že sa jeden do druhého až po vyše hrdla, ak nie ďalej, buchli.
   </p>
   <p>
    Ani by ich šťastiu nič v ceste nebolo stálo, keby prúd poetickej žily — ktorý nám Slovákom, najmä keď je satirou pretiahnutý, nesie nie priam príjemné ovocie — nebol jeho nebo lásky a blaženstva zakalil.
   </p>
   <p>
    Čert — ani nie dobré — pošepol Furtínovi do nešťastného Černokňažníka
    <sup>
     [
     <a class="footnote" href="#ftn.21" name="21">
      21
     </a>
     ]
    </sup>
    , ktorého pilnejšie čítali tí, čo ho nedržali, než tí, čo ho predplácali, pošepol mu, reku, čert doňho napísať veršíky o dákomsi doktorovi Lesebuchovi. Predmet básne bol, ako doktor Lesebuch jednému murárovi oko operuje. Mal mu z oka vybrať kus vpadnutej tehly, ale on mu vybral oko, a tehla mu ostala tamdnu.
   </p>
   <p>
    Pán Dávid Šťubrik, mnoho si zakladajúc na svojom chýre, dobrom mene, renomé, čiže reputácii, ako sme to už videli pri domnelom zmŕtvychvstaní Barbory Fackovej, originálny básnický výtvor — a nie bez príčiny — na seba vzťahoval a nemilo dojatý a urazený Jožkovi hneď a hneď dom a všetko obcovanie so svojou Leokádiou zakázal.
   </p>
   <p>
    A tak po smiechu nastal plač, nastalo kvílenie.
   </p>
   <p>
    Pravda je pravda, láska má tenký pysk, prenikne ako voda i tou najtenšou škárkou. Ale raz darmo, všetko fľochanie bolo len potajme, keď nemali privolenie obrazeného, neústupného otca, a tak sa len sem—tam motali ako zmokové kurčatá s pípeťom na jazyku a s ovisnutým kochlíkom.
   </p>
   <p>
    Leokádia prestala spievať, Furtín prestal veršíky písať. Ach, ktože by, útlym srdcom opatrený, nad nešťastným osudom našich zaľúbencov nezahorekoval!
   </p>
   <p>
    No, ale „čo sa vlečie, neutečie“.
   </p>
   <p>
    Pred pár sto rokmi, keď ešte ľúty Turek nad čiernym i bielym Uhorskom vládol
    <sup>
     [
     <a class="footnote" href="#ftn.22" name="22">
      22
     </a>
     ]
    </sup>
    , napadli jeho divé tlupy i mesto Tetrovú. Ono síce mužne, ale bez prospechu odporovalo. Nepriateľské vojsko prepadlo mesto, pálilo a plienilo všetko napospol. Ale nie dosť na tom, lež zlapalo i richtára s dvanástimi radnými a na náprotivnom kopci, Pečenice rečenom, na ražne napichlo, upieklo a do fundamentu zjedlo.
   </p>
   <p>
    Smutný tento príbeh obyvatelia pobožnej mysle každoročne na tom istom mieste majálesom oslavovali, pri ktorej príležitosti na večitú pamiatku jedného junca a dvanásť barancov piekli a strovili.
   </p>
   <p>
    Cinadrata bum—bum—bum! vyhrávali mestskí trubači, popravde turnermi nazvaní, po rínku, za nimi ujúkajúca mlaď s papierovými zástavami, potom mestská starešina, čierne s bielym pohlavím, ďalej vozy so žertvami určenými na ražeň, s rozličnými, zo spolkov miernosti vypuškovanými nápojmi, konečne sa tmolila všaková nepovolaná čvarga a odfukujúce dievky s košmi naplnenými tvarožníkmi, bosmanmi
    <sup>
     [
     <a class="footnote" href="#ftn.23" name="23">
      23
     </a>
     ]
    </sup>
    , pečeným hydom a tomu podobným rárožím. Tento ostatný tu pripomenutý boží darček bol obetovaný milosťpaniam ex privata diligentia
    <sup>
     [
     <a class="footnote" href="#ftn.24" name="24">
      24
     </a>
     ]
    </sup>
    .
   </p>
   <p>
    No, ale poďme ďalej. Po jednohodinovej prechádzke došiel zástup cieľa; totiž na miesto k majálesom úplne príhodné. Nechýbal tieňavý les, nechýbala mäkkou trávičkou porastená rovinka, aby sa vyhovelo k zemi sa kloniacemu majálesníkovi a uchránili sa jeho údy pred úderom, a aby sa doprialo tajné miesto zaľúbeným šeptom.
   </p>
   <p>
    Chlpy dymu sa valia, rázsochy na ražne do zeme bijú, sudy chvojinou obkladajú; všetko sa rozkladá a vykladá, mažiare revú atď. Páni bez kabátov, ženské v opleckách, tváre veselé. Zábava v najlepšom rozmare a behu, jedlo sa, pilo, spievalo a tancovalo sa. Prípitky sa sypali ako dážď — nad všetkých vynikal pán Šťubrik — vtip na vtip, akoby ich bol z rukáva vytriasal. Páni padali od smiechu sťaby hniličky, panie dostávali kŕče; ako Šťubrik len ústa otvoril, už hrmeli mažiare ani pri obľahnutí Sevastopoľu
    <sup>
     [
     <a class="footnote" href="#ftn.25" name="25">
      25
     </a>
     ]
    </sup>
    .
   </p>
   <p>
    Furtín a Leokádia, chudiatka — pánboh im daj časnej radosti — nepriam veselí boli, a keď sa i zasmiali, nuž to bol len smiech hrnčiara nad črepmi svojich pobitých a — notabene — nepredaných hrncov. Ach, nebožiatka, len cez sklo med lízali.
   </p>
   <p>
    Ale starý pán sa cítil kapitálne. Po mnohých pripitých prípitkoch, rozopnúc si gombíky prekážajúceho náprsníka, s červeným nosom ako v najkrajšom kvete „kaktus speciosus“, opretý o vyprázdnený kuľač vyvalí sa na zem a pozerá na bujarú, samopašnú, ozávod do cieľa strieľajúcu chasu. Jeho idylické položenie pretrhol jajkavý krik. Pani Feruľa, učiteľova pani, zalamujúc rukami a nohami pribehla, že jej synček je preč, že ho ústami, nosom, očami i pravým uchom — a čo ja viem, kade ešte — krv zaliala. Pomoc a pomoc! — Pán Šťubrik, tu vám povolanie kynie! Vyšvihol sa na nohy, ale to nešlo tak ľahko, ako sa to snáď tu píše; najprv si musel solídnu bázu nájsť. Pri tom klátení šuchol hlavou o haluz, klobúk mu sfrkol na zem a kotúľal sa k nohám mladého Figluša, kupca s miešaným tovarom, oddaného priateľa Furtínovho. Figluš sa zohne a chytrý ako strela postaví si Šťubrikov klobúk na svoju, svoj však, Šťubrikovmu veľmi podobný širák, kým sa ten obrátil a ani to najmenšie nepobadal — na jeho hlavu. Šťubrik, nebadajúc cudzí širák na hlave, poberal sa cikom—cakom na miesto pôsobenia. O krátku chvíľku, ovenčený novým vencom slávy, navrátil sa nazad; krvotok bol utíšený, chlapča spasené!
   </p>
   <p>
    Ale slepá Dora od Brngáčov prisahala sa pred dievkami, že ten chlapec veľa čučoriedok (jafury) požral, na to vína popil, a potom sa vraj podávil. Že to, a nič inšie nebolo jeho hádzanie krvou. Nuž ale, čo nás tam po tom; svet závidel slávu pánu Šťubrikovi, a preto krv na čučoriedky obracal.
   </p>
   <p>
    Navrátivší sa starý pán zaujal svoje staré miesto, skade pozoroval pohodlne a s mnohými vtipkami streľbu šuhajov.
   </p>
   <p>
    „Pán Hákybáky,“ obráti sa k mestskému fiškálovi, teraz so zmaďarčeným, predtým pod nemeckým menom Hackenbach známemu, „tá naša mládež z roka na rok väčšmi mľandravie. Ale to ani ináč byť nemôže. Či tí poslúchajú skúseného lekára? Áno, len vše slopať a slopať, telo prebrané trúnkom, nie div potom, keď sa im ruky trasú. — Hľa, zase šiel jeden výstrel do vetra, a to tuto pánu Figlušovi. Ach, bola že by z vás za krajinská obrana!“
   </p>
   <p>
    „Pán ránhojič, puška je nie banka, ani síkačka,“ odvetí mimostojaci Figluš.
   </p>
   <p>
    „Pravdaže, pán Figluš, ale ani ríf. Kto má pevnú ruku k ránhojičským nástrojom, bude mať pevnú i k puške.“
   </p>
   <p>
    „Tak?“ zasmeje sa Figluš. „To by naša mestská baba mala byť prvším strelcom v okolí.“
   </p>
   <p>
    „No vtipkujte si len. Ale vás uisťujem, že to, čo už mojou rukou padlo, nezjedli by ste amicenko, za deväť rokov,“ mrdne Šťubrik.
   </p>
   <p>
    „Ach, dopustím to, dopustím, lebo som nie kanibalom. To by bol musel i moju vlastnú matku a otca zjesť.“
   </p>
   <p>
    „Ale urobte tej hádke koniec, pán ránhojič, a zahanbite týchto ohováračov,“ doložil fiškál.
   </p>
   <p>
    „No, dobre zahanbite!“ A s tým mu tlačí Figluš pušku do ruky.
   </p>
   <p>
    „Babrák!“
   </p>
   <p>
    „Babrák sem, babrák tam. Strieľajte, ak ste chlap a svojej veci istý. Keď trafíte žilu seknúť, snáď uhádnete i môj klobúk. No?“
   </p>
   <p>
    K veselej živej rozopre sa vždy väčšie poslucháčstvo zhromažďovalo.
   </p>
   <p>
    „Keď som ja do školy chodil, vtedy ešte volala kura: ,Kot—kodák, štyri vajcia za turák.' Vy sa so mnou, holobriadku, so mnou, čo mám pečať ako lopár na diplome, chcete dražiť? — Sem ten širák, naučím vás móres! Ale nič zadarmo; o čo stávka, keď vám klobúk na strapy rozprášim, ha?“ hodí hrdo Šťubrik.
   </p>
   <p>
    „O čo stávka, hovoríte? — Keď vy môj vlastný klobúk na tridsať krokov zajačím brokom, akým je táto puška nabitá, trafíte, dám vám tú, tamto oproti v pasekách na Klepuši ležiacu lúku. Znáte dobre, že som ju len toť nedávno írečitým právom za stopäťdesiat zlatých kúpil; lúka to znamenitá, má seno ako rozmarín, nesmrdí ani haďacinou, ani čertom, ani diablom.“
   </p>
   <p>
    „Ukážte pulz, Figluško, či sa nešaliete.“
   </p>
   <p>
    „Nie, — a uisťujem vás na svoju česť, že to, čo som povedal, stojí. Ba nech skameniem, chcem a žiadam, aby sa sadzba hneď písomne potvrdila. Z vašej stránky naproti tomu žiadam, aby ste v tomto prípade, že by ste netrafili môj vlastný klobúk, popustili ruku vašej dcérky Leokádie môjmu priateľovi Furtínovi.“
   </p>
   <p>
    Oj, to pichlo do živého Šťubrika. „Oj, oj, či vás inšie neomína, mladý pán?“ Nastalo utíšenie. Na to sa predsa obmýšľal pristať. Na dotieranie rozjarených druhov, na cti pošteklený, istý svojej veci, presvedčený o istom víťazstve, že klobúk, majúci dva a po stopy v priemere, trafí na tridsať krokov — dal sa naviesť na kontrakt.
   </p>
   <p>
    Fiškál Hákybáky — ad officia semper paratus, paratissimus
    <sup>
     [
     <a class="footnote" href="#ftn.26" name="26">
      26
     </a>
     ]
    </sup>
    — vytiahol z kaftana pero, papier, černidlo, vylepil si striebrom obrúbené okuliare na nos a naškrabal v okamihnutí zmluvu, dnes zo starej obyčaje — z tureckých čias — hatihumajum
    <sup>
     [
     <a class="footnote" href="#ftn.27" name="27">
      27
     </a>
     ]
    </sup>
    nazvanú, všetkými klauzulami, kautelami
    <sup>
     [
     <a class="footnote" href="#ftn.28" name="28">
      28
     </a>
     ]
    </sup>
    , paragrafmi vyfintenú, opatrenú podpismi kontrahentov i svedkov. Zahol potom jeden roh hárku a vlepil pečať, v nedostatku vosku a oblátky navlaženú v podstrčenej tvarožnej štrúdli.
   </p>
   <p>
    Teraz dosiahol rozmar vysokého stupňa a po prečítaní kontraktu, keď sa prikročilo k činu, bola napnutosť a zvedavosť veľká.
   </p>
   <p>
    Ale tí, ktorých sa vec najviac týkala, netušiac vo svojej nevinnosti, že ide o ich kožu, použijúc dobrú príležitosť, milkovali sa pri ohni. Leokádia miešala zásmažku do kapusty, on fúkal pod rajnicu. Priemyselná láska všade si chrámy stavia.
   </p>
   <p>
    Náš hrdina s puškou prehodenou cez plece, obkľúčený poskakujúcim húfom, kráčal s úsmechom na určené miesto.
   </p>
   <p>
    Na pažitnej rovine zastanúc, odmerali svedomitých tridsať krokov a klobúk z Figlušovej hlavy zavesili červenou stužkou na bukovú haluz.
   </p>
   <p>
    Dávid Šťubrik, nabíjavši pušku, pustil plnú hrsť zajačieho broku do cievy. „Ale ti ho postrihám,“ zamrmle si pod nos. Skúma potom bubník a presvedčiac sa, že je dobre podsypaný, založí kapseľku, pritisne pušku k lícu a pokojne mieri. Pokoj, ani dychu nečuť, len v povetrí spieva škovran „Nesiem bohu sviecu“ a na tŕpke pstŕňa „Valašťan, valašťan strýc“. Kostolník, bývalý čipkár, čo kedysi veľa po Tureckej tovar roznášal, velil po turecky: „Jeden, dva, tri; biri! iči! üč!“ — Slnce, prosto očú Sťubrikovi stojace, pošteklí mu nosové čuvy, a on mohutne kýchne. Chlapi v domnení, že to už výstrel padol, jednohlasne s plným gágorom vykríkli: „Sláva!“
   </p>
   <p>
    Šťubrik stojí ako Alexander Veľký.
   </p>
   <p>
    Figluš skočí, zosníme prestrelený klobúk a nesie ho v sprievode celého húfu pred strelca, opretého o pušku. Odovzdávajúc ho, veľmi sa smeje. I tento včuľ zmení tvár, chytí sa za brucho a tak sa chichoce, akoby sa už z kože mal vytriasť.
   </p>
   <p>
    Jeden na druhého prstom ukazuje.
   </p>
   <p>
    „No, domine Figluš, klobúk fuč, lúka fuč.“
   </p>
   <p>
    „Domine Šťubrik, klobúk fuč, lúka nie fuč.“
   </p>
   <p>
    „Ľúto mi je vás, čeľadníček, ale ste sami tak chceli.“
   </p>
   <p>
    „No, už ako bude, tak bude, poručeno pánu bohu, a to druhé na kostol. Nech nám pán fiškál láskavé hatihumajum prečítať ráči, a my stránky sa mu podrobiť musíme.“
   </p>
   <p>
    „Tak je, pravdaže,“ doloží ránhojič.
   </p>
   <p>
    Hákybáky číta zmluvu; ako príde na odstavec „…keď pán Dávid Šťubrik, mestský ránhojič, vlastný klobúk pána Figluša, kupca s miešaným tovarom, na tridsať krokov z pušky trafí…“ povie Šťubrik:
   </p>
   <p>
    „No, čeľadník, či je tak?“
   </p>
   <p>
    „Áno, tak je, môj vlastný klobúk keď trafíte. Ale ráčte sem kúsok nakuknúť a presvedčiť sa, či je to môj klobúk.“ Strčí mu ho pod nos a tam na remennej podšívke kartička, opatrená vlastnoručným písmom majiteľa Dávida Šťubrika — bola prilepená.
   </p>
   <p>
    „Nuž, kých jazerných okovaných čertov že je toto?!“ vyvalí oči, strhne z hlavy klobúk a vskutku tam vlastnoručne písané meno Figlušovo.
   </p>
   <p>
    „Hrmen bohov, nuž akože tento hríb na moje šediny prišiel? Či nám vari zlý duch tekvice popremieňal. — Nie, toto je klam, lož, šudierstvo, oplanstvo; ja neprivolím k ničomu, lebo ste ma previedli. Dixi!“ a udrel päsťou do povetria. Prihováranie, napomínanie neosožilo, Šťubrik sa stal slepým a hluchým ako slimák.
   </p>
   <p>
    Hákybáky, prebitý advokát, ktorý dôkladne i juridickú anatómiu rozumel, to jest ľuďom deviatu kožu sťahovať, rozkročí sa, hlavu skloní k zemi a asi takto prehovorí:
   </p>
   <p>
    „Nakoľko ja bystroumného, svojej veci vše istého, mesta nášho slávneho ránhojiča, pána Dávida Šťubrika znám, presvedčený som, že on jazvečím svojím okom fígeľ proti nemu namierený ihneď bol prenikol, ale nechtiac pokaziť žart, nedal na sebe poznať, že o všetkom poučený je, použil spolu príležitosť na ľahký spôsob rozopru medzi ním a Furtínom vyrovnať a šťastie dcéry Leokádie napomôcť. Slovom, stal sa samochtiac obeťou malého žartu.“
   </p>
   <p>
    „To všetko tak môže byť, nedbám. Ale hatihumajum na platnosti nič netratí a ja nástojím na jeho uskutočnení,“ povie Figluš.
   </p>
   <p>
    Starý pán, vidiac nemožnosť vykĺznutia, udrel cestou Hákybákym narazenou. Aby bez posmechu z bahna vyviazol, zahryzol do kyslého jablka. Prisvedčil teda fiškálovi, že sa on veru schválne nevedomým staval. Ináč toho človeka nieto, čo by jeho prekabátil, bo predsa celý svet zná, že je on svojej veci istý.
   </p>
   <p>
    „No, teda sem ruku, nechže bude, keď musí byť,“ pľaskol do Figlušovej pravice.
   </p>
   <p>
    Ledva to z úst vypustil, už ženy vyvolávali: „Svadba, bude svadba!“ Ale ledva to z úst vypustili, už otcovi dobruškavému, milému, drahému, utešenému a ešte bohvie akému dcéra odpredku a zaťko od chrbta okolo krku bambáľali. Bola mu hlava ako v husliech.
   </p>
   <p>
    „Keď ste vy tak veľkodušne popustili môjmu priateľovi dcéru, ja jej do vena popúšťam a darúvam tú lúku.“
   </p>
   <p>
    Šťubrik si horko—ťažko po namáhaní, aby záškrtu vyhol, dvoch zaľúbencov z krku striasol a pohnutý podal jednu ruku Furtínovi, druhú Figlušovi.
   </p>
   <p>
    „No, majteže sa už teda spánombohom, ale to vám poviem, pán syn, žeby ste toto dakde v Černokňažníku neopísali.“
   </p>
   <p>
    Pani richtárka, osoba vysokého vzrastu, dopočujúc, čo sa deje, beží, pokĺzne sa na rajskom jabĺčku a padne dolu hlavou do omáčky zo sviečkovice. Ale ani táto pomáda jej neprekážala byť svedkom veselého výjavu.
   </p>
   <p>
    Dva veľké, steblami poviazané klobúky museli nadneska zastávať miesto povestného rozstrieľaného klobúka.
   </p>
   <p>
    Ale i Šťubrik ta sa pobral, kam tí, ktorých on ta posielal. Leží, chudáčisko, pri nohách Barbory Fackovej. Od tých čias zvon „mortuos plango“
    <sup>
     [
     <a class="footnote" href="#ftn.29" name="29">
      29
     </a>
     ]
    </sup>
    menej sa ozýva a štóla stenkla. A na hrobe Šťubrika rastie pilnou a milou rukou zasadená obrovská mačia mádra.
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#15" name="ftn.15">
        15
       </a>
       ]
      </sup>
      (lat.) Dosl. bez videnia, bez prezretia pacientov
     </p>
    </div>
    <div class="footnote">
     <p>
      <sup>
       [
       <a class="para" href="#16" name="ftn.16">
        16
       </a>
       ]
      </sup>
      pánu kapitánovi — náčelníkovi mestskej bezpečnostnej služby
     </p>
    </div>
    <div class="footnote">
     <p>
      <sup>
       [
       <a class="para" href="#17" name="ftn.17">
        17
       </a>
       ]
      </sup>
      Z plucerového piva — z veľkého hlineného džbána na pivo, tekvicovitej formy
     </p>
    </div>
    <div class="footnote">
     <p>
      <sup>
       [
       <a class="para" href="#18" name="ftn.18">
        18
       </a>
       ]
      </sup>
      (lat.) To nemôže byť.
     </p>
    </div>
    <div class="footnote">
     <p>
      <sup>
       [
       <a class="para" href="#19" name="ftn.19">
        19
       </a>
       ]
      </sup>
      kým sa výrok z trojnohy vyniesol — Šťubrik bol v tomto prípade takou najvyššou a „neomylnou“ inštanciou, akou bývala v starogréckych Delfách veštkyňa Pýtia, sedávajúca na trojnožke
     </p>
    </div>
    <div class="footnote">
     <p>
      <sup>
       [
       <a class="para" href="#20" name="ftn.20">
        20
       </a>
       ]
      </sup>
      po šajnovom grajciari — grajciari z papierovej meny, menej hodnotnom, než bol grajciar zo striebornej meny
     </p>
    </div>
    <div class="footnote">
     <p>
      <sup>
       [
       <a class="para" href="#21" name="ftn.21">
        21
       </a>
       ]
      </sup>
      Černokňažník —  slovenský humoristický časopis (218621—64). Zechenter bol jeho plodným prispievateľom
     </p>
    </div>
    <div class="footnote">
     <p>
      <sup>
       [
       <a class="para" href="#22" name="ftn.22">
        22
       </a>
       ]
      </sup>
      Turek nad čiernym i bielym Uhorskom vládol — ide o roky tureckej okupácie (225422-22699). Viliam Pauliny - Tóth a viacerí naši buditelia rozlišovali starú Panóniu (Zadunajsko), Biele Uhorsko (Slovensko) a Čierne Uhorsko (Sedmohradsko). Podobne, hoci s humoristickým nádychom, hovorí aj Zechenter o „bielom“ a „čiernom“ Uhorsku.
     </p>
    </div>
    <div class="footnote">
     <p>
      <sup>
       [
       <a class="para" href="#23" name="ftn.23">
        23
       </a>
       ]
      </sup>
      vianočkami
     </p>
    </div>
    <div class="footnote">
     <p>
      <sup>
       [
       <a class="para" href="#24" name="ftn.24">
        24
       </a>
       ]
      </sup>
      (lat.) zo súkromnej usilovnosti
     </p>
    </div>
    <div class="footnote">
     <p>
      <sup>
       [
       <a class="para" href="#25" name="ftn.25">
        25
       </a>
       ]
      </sup>
      ani pri obľahnutí Sevastopoľu — v krymskej vojne (25853 — 56), ktorú viedli proti Rusku Turecko a jeho spojenci Anglicko, Francúzsko a Sardínia. Sevastopoľ, mesto a vojenský prístav na Kryme, dobyli spojenci len po 349-dňovom namáhavom obliehaní.
     </p>
    </div>
    <div class="footnote">
     <p>
      <sup>
       [
       <a class="para" href="#26" name="ftn.26">
        26
       </a>
       ]
      </sup>
      (lat.) Na povinnosti vždy pripravený, najpripravenejší.
     </p>
    </div>
    <div class="footnote">
     <p>
      <sup>
       [
       <a class="para" href="#27" name="ftn.27">
        27
       </a>
       ]
      </sup>
      hatihumajum — vlastne Chatt-i Humájún (arab. — tur.), sultánov kabinetný výnos (cisárske písmo), ktorý musel byť vykonaný bez otáľania
     </p>
    </div>
    <div class="footnote">
     <p>
      <sup>
       [
       <a class="para" href="#28" name="ftn.28">
        28
       </a>
       ]
      </sup>
      (lat.) Doložkami, právnymi výhradami z opatrnosti.
     </p>
    </div>
    <div class="footnote">
     <p>
      <sup>
       [
       <a class="para" href="#29" name="ftn.29">
        29
       </a>
       ]
      </sup>
      (lat.) Mŕtvych oplakávam (časť z nápisu na starých zvonoch)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="stonoha-v-kupeloch">
       </a>
       Stonoha v kúpeľoch
      </h2>
     </div>
    </div>
   </div>
   <p>
    Dve míle cesty od mesta Bryndzovej
    <sup>
     [
     <a class="footnote" href="#ftn.30" name="30">
      30
     </a>
     ]
    </sup>
    vzdialená, v dolinke učupená leží chatrná obec, menom Tichá.
   </p>
   <p>
    Nemal by som povedať, že leží, ale že sedí, lebo jedna jej čiastka hore kopcom, druhá rovinkou sa prestiera — teda viac sedí ako leží. Zvláštnosťami sa nelíši od druhých obcí. Má dosť biedy, pritom zdravý vzduch a lačné žalúdky. Dobre sa tu troví, keď jesto čo pod zuby. Počet obyvateľov obnáša vyše šesťsto duší, z tých sotva šiesti železnicu videli. Keď si v obci, tak sa cítiš, akoby si o päťsto rokov skorej žil. Všetko staré, pôvodné. No toto je menšieho významu, k veci nepatriaca charakteristika.
   </p>
   <p>
    Vyznačuje sa predsa táto i menom i skutkom tichá obec voľačím, čo jej mnohý závidieť môže a čo sa jej náhodou, bez vlastnej zásluhy, štedrou, dobročinnou prírodou ako prídavok za podiel dostalo. Tento štedrý dar je kyslá voda, od štyroch do piatich stupňov chladná, ako diamant priezračná, perlistá a toľkú hojnosť uhlíka v sebe obsahuje, že pohár z nej jedným dúškom vypitý, na jazyku, v hrdle príjemné pichanie pôsobí a znamenite telo občerstvuje. V žalúdku vytvorený uhlík prúdi z vyglgnutej vody nosom a ústami, oči zabehnú slzami. Rezkosť, čerstvosť tejto vody nemá páru.
   </p>
   <p>
    Tento drahocenný poklad blboce asi štvrť hodiny cesty nad obcou, spod bielej studenej žabice pod strmými žulovými hoľami.
   </p>
   <p>
    Malá koliba, primitívny kúpeľ, značí to miesto, kde zdroj povstáva a kde sa v troch vaniach zohrieva. Žltý pás železnej usadliny ťahá sa trávou do potoka. Tento pod kúpeľom hučí a skáče, nekalený dolinou, zo skaly na skalu — opravdivý divoch. Naproti tomu šumia dumné smreky, kníšu hlavami za durným šuhajcom. Lesom je ticho, len na okolí ďafkajúcimi krivonosmi odrážané šúľky, smutne ťahavé hlásenie ďatla a rozhovor detí roznášajúcich chodníkom kyslú vodu — inšie nepočuješ.
   </p>
   <p>
    Rezká príroda!
   </p>
   <p>
    Keby tento chutný čerstvý tok dakde pri veľkom meste prýštil, koľko hluku a aké podniky by on vyvolal! Ale dobre, nech sa udržuje vo svojej pôvodine. Ak vpadne raz do víru špekulácie, koniec nevinným nekaleným krásam prírody! Akonáhle kultúra svojím hladkým jazykom začína lízať pestrú prírodu, zotrie sa jej jemný nádych a stane sa bledou, pozbavená je svojej pôvodnej nenahraditeľnej ozdoby i podobá sa motýľkovi, ktorému nezbedný chlapec zlatý prášok z krídel zotrel.
   </p>
   <p>
    Zvonček malého kostolíka, pýcha to obyvateľstva, práve dokončil večernú nôtu, tieň vrchov ďaleko sa rozťahoval, až konečne vo všeobecnom šere zanikol. Z hôľ došlý statok, poťahujúc z rebriny trávu, v stajniach pocengával a strážni psi sa ozývali.
   </p>
   <p>
    Pod časom tohoto krásneho idylického obrazu dedinského večera mladý Stonoha, postavený na úradnej ceste, zápach voňavých kvetín plnými pľúcami dýchajúc, s veselou tvárou o palici vpálil do obce.
   </p>
   <p>
    Pod vysokým krížom vprostred obce spievali dievky, v hŕbku zbité, pobožné piesne, zvedavým zrakom pozerajúc a krútiac hlavou za pútnikom.
   </p>
   <p>
    Pútnik zastavil sa u lesného.
   </p>
   <p>
    Lesný zahorúca oznámil príchodziemu novinu, že tam hore na Kyslej päť pani bytuje, a to pani Netto, Brutto, Šporka, Tára a Valúta.
   </p>
   <p>
    Boli to krásavice od osemnástich do štyriadvadsiatich rokov staré. Čo, staré? Mladé; veď všetky dohromady nepočítali vyše sto rokov. Neočakávaná zvesť nemálo potešila Stonohu, v dobrom rozmare vybral sa zaraz do sídelného miesta tatranských víl.
   </p>
   <p>
    Bolo by mu už bývalo trochu mračno, ale mesiac vykrúcal sa práve nad suchármi vysokých smrekov tam na tmavom grúni, nakúkajúc na chodník, posypaný bielymi žabicami. Za jarkom tratil sa chodník v močarine medzi jelšami, pretvorený na pohodlné lavice. Tu mesiac nemal prístupu; aby teda Stonoha nebol svetlonosom do bahna vtiahnutý, musel svoj náhly krok akomak stíšiť. Sem—tam svietilo sa hnilé drevo, kde to nie, iskrili sa jemné bobáky svätojánskych lienok, utiahnuté vo vlhkých svojich budunkoch. Chudiatka, pomáhali svojimi lampášikmi službu konať mesiačikovi.
   </p>
   <p>
    Stonoha kráča pozorne ďalej.
   </p>
   <p>
    Pred ním pohybuje, rastie a kráti sa červené svetlo, a to svetlo — aha, tu je kúpeľ.
   </p>
   <p>
    Otvoreninou, osvetlenými haluzami stromov obrúbenou, videl pred kúpeľným domčekom kuchyňu.
   </p>
   <p>
    Do brehu vtisnutá kuchyňa stála na štyroch stĺpoch, spredku celkom otvorená. Na ohnisku blčí vatra, okolo vatry po laviciach prevaľujú sa v úplnej nedbalosti švárne panie, štebotajúc a pospevujúc si.
   </p>
   <p>
    Stonoha, druhý Akteon, odchráňoval zo závadia ratoliestky, kochajúc sa vo veselej skupenine.
   </p>
   <p>
    „Bol by to očistec!“ pomyslel si.
   </p>
   <p>
    Stúpi niekoľko krokov napred, načúvajúc s rukami založenými nakríž veselé piesne a pasúc oči na neobyčajnom, malebnom obraze, ktorý sa na tomto mieste zjavoval.
   </p>
   <p>
    Stál Stonoha, stál opretý o valašku a pustil oči voľne — na pašu. Bol by stál a vari na soľný stĺp sa premenil — ale jedna, tá najkrajšia z krásnych, prehnúc sa ako had, čo Eve jablko kredencoval, začne si pri ohni z hlavy zosňatý velikánsky šiňon
    <sup>
     [
     <a class="footnote" href="#ftn.31" name="31">
      31
     </a>
     ]
    </sup>
    prezerať a naprávať.
   </p>
   <p>
    Stonoha zosníme pušku, prikradne sa k samej kuchyni a vystreliac skočí medzi na smrť prestrašené panie so slovami: „Daj bohu dušu a mne pyšťok!“
   </p>
   <p>
    Zvrešťali jednohlasne, vonkoncom neharmonickým hlasom.
   </p>
   <p>
    Nešťastný šiňon vypadol preľaknutej víle do ohňa, zoškvrkol, a kým sa spamätala, neostalo po ňom nič len smradľavý, nepoetický dym.
   </p>
   <p>
    No ale sa i nášmu „Jánošíkovi“ zakúrilo a zablýskalo! Taká hrmavica spŕchla naň, že by sa v tom okamihnutí radšej bol videl tam hore na „Plieškach“, kade mesiac po drzých zápoliach kráčal, ako tu v tom peknom Olympe. Trpezlivo počúval so sklopenými očami cifrovanú kázeň, a pretože všetko má svoj amen, úfal sa i tu, i prišlo — no dosť pozde — vyžiadané dokončenie; i umorený, vyzváraný, pani Táriným jazykom vypraný, sadol si pokorne do kútika.
   </p>
   <p>
    Intráda
    <sup>
     [
     <a class="footnote" href="#ftn.32" name="32">
      32
     </a>
     ]
    </sup>
    to bola nebárs a beseda viazla ako bôty v hlbokom bahne tam dolu pri chodníku.
   </p>
   <p>
    Pani Tára uškodená na šiňone prvá začala veselšie štebotať. Podajúc Stonohovi bielu ním zdvorilé bozkanú ruku, začne:
   </p>
   <p>
    „Drahý pán Stonoha, neočakávaný váš príchod náramne nás teší, a tak, ak sa vás smiem pýtať, či ste nie lačný?“
   </p>
   <p>
    „Ó, vy potešenie lačných a žíznivých, akonáhle na vás pozriem, hneď mi apetít prejde. Jeden váš pohľad naplní mi srdce, a…“
   </p>
   <p>
    Tára sa zasmeje a skočí Stonohovi do reči:
   </p>
   <p>
    „A keď i dopustím, že vám pohľad môj srdce naplní, no na váš žalúdok ten vplyv mať nebude.“
   </p>
   <p>
    „Nuž teda, keď ma tak násilne nútite na pole prózy, ustupujem vám a prosím vás aj o pokrm telesný.“
   </p>
   <p>
    „Ach, mnohonásobne nám vítaný, pán Stonoha, so žiaľnym srdcom mi vyznať prichodí, že veru vašim telesným túžbam vyhovieť nemôžeme. Ráčte tamto svoj zrak obrátiť a uhliadnete vylízané taniere. Márne by boli vaše túžby a márne naše námahy. Miesto toho môžeme slúžiť dobrým nápojom?“
   </p>
   <p>
    „Víla kúpeľná! Ráčite nemilosrdne dráždiť moje rozjarené city…“
   </p>
   <p>
    „Rieknite — a vyplní sa vám vôľa,“ ozve sa Brutto.
   </p>
   <p>
    „Nuž, keď ináč nie, prosím teda o ponúknutý mi nápoj.“
   </p>
   <p>
    Švárna Siréna vzdialila sa ľahkým krokom do chyžky a pripravovala tam v spoločnosti kúpeľného sluhu posilňujúci nápoj.
   </p>
   <p>
    Za ten čas pokračovalo sa okolo osvieteného krbu vo vrave a striedavých žartoch.
   </p>
   <p>
    I netrvalo dlho a vrátila sa s veselou tvárou pani Tára nazad. Sluha za ňou nesie na dlapke v krásnom maľovanom pohári kúriaci sa nápoj. Stonoha hodí zrakom po pohári a po tvári sluhovej, i zdalo sa mu, akoby tento ústne kútiky rozťahoval a démonickým škerením tri ostatné svoje zuby vycieral.
   </p>
   <p>
    „Aké mala, také dala. Ráčte si popriať, pán Stonoha. Je to ostatok, ale na žiadosť jedným pohárom môžem ešte poslúžiť. Zajtra nanovo nás zásobia. Tu pohár, operte si jazyk, a tu postruheň, vytrite si zúbky.“
   </p>
   <p>
    Aby zadosť učinil zdvorilosti pani Tárajkinej, prijme Stonoha chlieb a pohár…
   </p>
   <p>
    Chlipne — polovica mu ušla, zakucká sa — a druhú polovicu so zmraštenou tvárou vypľuje von…
   </p>
   <p>
    Ponúknutý čaj nebol nič inšie ako odvarok — myšieho chvostíka s cukrom a slivovicou.
   </p>
   <p>
    Stonoha chce si napraviť chuť, zahryzne do chleba, odfaklí kus, ale i ten pošiel za nápojom.
   </p>
   <p>
    Bol to veľký starý hríb.
   </p>
   <p>
    Sluha vyceril všetky zuby, mal ich tri, panie vo všelijako modulovaných hlasoch sa chichotali.
   </p>
   <p>
    Stonoha kašlal, nešlo mu do smiechu, ale sa len smial, ako ten hrnčiar vo svojich pobitých hrncoch. Pozrel do mesiaca, ktorý jediný sa nesmial, pozrel na tri smrekové šúľky, čo sa mu pred bledým nosom holengali.
   </p>
   <p>
    „Ďakujem úctivo i za to, kým sa budem môcť odslúžiť.“
   </p>
   <p>
    „Vďačne i druhý raz, pán Stonoha,“ odvetili Sirény.
   </p>
   <p>
    Po tomto občerstvení napcháva si Stonoha s pokojnou mysľou fajku i osloví bažlivo naň hľadiaceho starého sluhu Paľa, aby mu podal svoju zapekačku, že mu ju tiež napeľchá dobrým ľubietovským dohánom.
   </p>
   <p>
    Paľo, hotový, skočí a podá mu dubovku.
   </p>
   <p>
    Stonoha potmehúdsky napcháva fajku, vystrája žarty a dačo pozorne schováva.
   </p>
   <p>
    Naplnenú fajku podá Paľovi s tým doložením, aby ju nepripekal, lebo že to jeho dohán neznesie. Paľo nato poslúži ohromným odhoreným papekom — najprv, ako sa svedčí, pánu Stonohovi a potom sebe pripálil. A čochvíľa púšťa chlpy a nemôže dosť nachváliť dobrotu dohánika. Opretý o stĺp puká a blahý nakúka škuľavým zrakom krížom nosa na ihravý dym fajočky, odcrknúc čas po čase štrbavým zubom na jazyku prúdiacu slinku.
   </p>
   <p>
    Stonoha zabáva sa s paniami.
   </p>
   <p>
    Sluha s obľubou načúva.
   </p>
   <p>
    Naraz vravor zaviazne.
   </p>
   <p>
    „Musí mať dakto nohy nakríž,“ povie pani Šporka.
   </p>
   <p>
    „Už bude pozde,“ povie Stonoha. „Chýli sa čas k odpočinku, už musí byť desať. Čo myslíte, Paľko, či bude už skoro?“
   </p>
   <p>
    „Ej, už bude.“
   </p>
   <p>
    „Už bude?“ pýta sa potuteľne Stonoha.
   </p>
   <p>
    „Už…“
   </p>
   <p>
    Prask!…
   </p>
   <p>
    Iskry pršali, kúr sa valil, fajka roztrepaná sa rozletela a — Paľo na smrť preľaknutý, akoby z oblaku padol, frkol pani Nettovej do — lona.
   </p>
   <p>
    Táto neprichystaná na vizitu toho druhu, vyhodí nohami, prekotí hrniec s vodou nad ohňom. Voda zahasí oheň a len mesiac, vyškierajúc sa, objasňuje tmu a nastalú trmu—vrmu.
   </p>
   <p>
    Stonoha chytro, ako plž použije zmätok, prehodí cez plece pušku a s chichotom sa poberá do dediny na nocľach.
   </p>
   <p>
    Tú tragikomédiu zapríčinil, keď do polovice Paľovej fajky nasypal tajne pušného prachu z patróny a na to napchal dohánu, koľko sa vmestilo.
   </p>
   <p>
    Cestou si píska i kráti si čas naháňaním netopierov.
   </p>
   <p>
    „Aha, kde si bola, Agna?“ pýta sa Stonoha pani Tárinej slúžky.
   </p>
   <p>
    „Nuž bola som z naloženia panej posteľ poprávať.“
   </p>
   <p>
    Nuž dobre.
   </p>
   <p>
    Stonoha dôjduc do svojej chyžky, vyzliekol sa a ľahol do postele.
   </p>
   <p>
    Ach, čiže mu bolo!
   </p>
   <p>
    Vystrie sa niekoľko ráz.
   </p>
   <p>
    „Ach, čiže mi je dobre po toľkých štrapáciách, akoby sa v tokajčine kúpal!“
   </p>
   <p>
    Chce zafúknuť sviecu.
   </p>
   <p>
    „Ale kýho jazerného diabla! Čože je to… do sto hrmených vozov!“
   </p>
   <p>
    Vyskočí z postele, akoby bol na škorpióna sadol…
   </p>
   <p>
    Žltá omáčka kvacká mu zo zadnej čiastky tela. Žltá omáčka vyviera i tam, kde najhlbšie ležal…
   </p>
   <p>
    Zmraštil škaredo tvár, ako malý chlapček, keď sa mu zle povodí. Ostýchavou rukou priťahuje a obzerá túto jednofarebnú fresko—maľovačku najprv na sebe, potom na plachte, až po bedlivom bádaní prišiel na ten podivný rezultát, že to nič viac, nič menej, ako číročistá — praženica.
   </p>
   <p>
    Akási štedrá ruka podsypala Stonohu vajcami. Tie sa nevyliahli, lež rozliali ako láva cez Torro del Greco.
   </p>
   <p>
    Odstrániac pomocou vechťa prekážku, ľahol si poznovu a spal sen spravodlivých.
   </p>
   <p>
    Ráno spievali na krove lastovičky, kým sa druhé popred strechy preháňali čírom—čárom za muškami.
   </p>
   <p>
    Stonoha otvoril oči a zamrmlal:
   </p>
   <p>
    „Budem sa chcieť odslúžiť!“
   </p>
   <p>
    Príležitosť ho už čakala. Sadol a viezol sa het.
   </p>
   <p>
    Sedí so zavrznutými dlaňami medzi kolenami a rozmýšľa, myslí na — pestvo.
   </p>
   <p>
    Netrvalo dlho, stretne vozík.
   </p>
   <p>
    Na vozíku sedí Šporkin muž s matkou, pospiecha si k nedeli manželku navštíviť. Nazadku vozíka je košinka fľašami vyplnená a muchy obletujú teľacie stehno.
   </p>
   <p>
    „Hoho, pán Stonoha, skadeže, z Tichého? Nuž, akože tá moja žienka, ako?“
   </p>
   <p>
    „Ach, vaša žienka by len bola, ale…“
   </p>
   <p>
    „Nuž, čo ale?“ pýta sa pani matka.
   </p>
   <p>
    Stonoha pristúpil k vozu a hovorí potíšku:
   </p>
   <p>
    „Ale pani Tára nebárs sa cíti. Mrzutá je strašne. Má hrozný vred, nemôže ani sedieť od bolesti bojac sa, že sa jej prepustí. No ale prosím o diskrétnosť.“ A položí dva prsty na ústa.
   </p>
   <p>
    „Lebo,“ pokračuje ďalej, „hanbí sa dešperátne. Prosím, aby sa nevyzradilo.“
   </p>
   <p>
    Pani matke blyslo v očiach, počula zakázanú novinu, tajomstvo.
   </p>
   <p>
    „No, poďme, Ondriško, poďme, lebo bude pozde,“ zavolá Stonoha na kočiša.
   </p>
   <p>
    Pán Šporko pokývne Stonohovi: „Servus!“ A pripáliac si na fajku, vezie sa s pani matkou ďalej. „Ach, ach, že vred na onom,“ mrmle si pod nos.
   </p>
   <p>
    Po krátkom putovaní zazrie Stonoha vozík. I tu zo sena trčali živnostenské predmety: nohy z husí, kurčatá, chlieb, mlieko atď., akoby to šlo dáku cernirovanú pevnosť potravou zaopatriť. Na šúpiku slamy kvoká v košeli a slamenom klobúku, s kabátom prehodeným cez plecia — pán Tára. Fajku má v zuboch, koštek v ruke.
   </p>
   <p>
    „Servus, Stonoha! Akože moja žena, či jej slúži kyslá?“
   </p>
   <p>
    „Ó, prevýborne! Stala sa ti už celkom sladkou; ale úbohá Šporka!“ zakrúti Stonoha hlavou.
   </p>
   <p>
    „Nuž?“
   </p>
   <p>
    „Znáš, že chúďa trpí na bledú nemoc.“
   </p>
   <p>
    „Znám, pravdaže, trpí.“
   </p>
   <p>
    „Nuž hľa, vošla do kúpeľa. Ospanlivá, ako to už v takej chorobe býva, zaspala. Medzitým sa jej vyrazil kolok z vane a ona ostala bez vody ako hlaváč, kým ju kúpeľníčka nezobudila. Prechladla, dostala lámku a teraz takmer ohluchla.“
   </p>
   <p>
    „Ach, ba kýho čerta!“
   </p>
   <p>
    „No tak. Ale, prosím ťa, nespomínaj nič, lebo ju to omína. No, zbohom choď a pozdrav tie panie.“
   </p>
   <p>
    „Zbohom,“ odpovie pán Tára a uháňa do kúpeľa.
   </p>
   <p>
    Po chvíli práši sa zase hradskou. Ten istý pečienkový a vínový obraz sa zjaví. Pasažieri sú páni Netto a Brutto.
   </p>
   <p>
    „Hoho, Stonoha! Čože tam nového na kyslej. Čože naše dušičky?“
   </p>
   <p>
    „Kúpu sa.“
   </p>
   <p>
    „Akože im slúži?“
   </p>
   <p>
    „Kvitnú všetky ako ruže. No jednu, pravda, musím vynímať, nuž ale…“
   </p>
   <p>
    „Nuž, čo ale. Kto je to, Stonoha, tá jedna?“
   </p>
   <p>
    „Valúta je mesačnicou!“ hovorí Stonoha temným hlasom. „Keď mesiac svieti, vykradne sa z chyže a kráča po streche ako mačka. Ba Paľo kúpeľník sa dušil, že ju videl, ako po haluziach z jedného smreku na druhý preletúvala. V ústach vraj mala pléd zubami priseknutý, cez ruky roztiahnutý, k tomu krinolínu tiež rozšírenú a tak sa potom prehadzovala ako veverica.“
   </p>
   <p>
    Netta a Brutta striaslo.
   </p>
   <p>
    „Ale nieže, nie! Bolo by to predsa hrozitánske.“
   </p>
   <p>
    „Ináč nemáte. Len vás prosím, jazyk za zuby! Aby ani ona ani ja nebol kompromitovaný.“
   </p>
   <p>
    Dvaja priatelia potriasli mu ruky a ľutujúc srdečne pani Valútu, že tak po haluziach musí skackať, pohli sa ďalej.
   </p>
   <p>
    Stonoha si drhlí ruky a usmieva sa, lebo rýchlo sa mu blíži vozík k pánu Valútovi. Čo tu naponáhle luhať, aby sa už každému dačo dostalo?
   </p>
   <p>
    „Servus humillimus, domine spectabilis
    <sup>
     [
     <a class="footnote" href="#ftn.33" name="33">
      33
     </a>
     ]
    </sup>
    , skadeže, skade?“
   </p>
   <p>
    „Z Tichého, domine respectabilis
    <sup>
     [
     <a class="footnote" href="#ftn.34" name="34">
      34
     </a>
     ]
    </sup>
    .“
   </p>
   <p>
    „Poviete nám dačo nové, pekné, radostné, áno, čo tie naše polovičky tam vystrájajú.“
   </p>
   <p>
    „Dobre sa im darí, spectabilis
    <sup>
     [
     <a class="footnote" href="#ftn.35" name="35">
      35
     </a>
     ]
    </sup>
    , veselé sú, ba pravda…“
   </p>
   <p>
    „Quid ergo, aká pravda?“
   </p>
   <p>
    „Veselosť na tento čas kus sa zachmúrila, bo zaviazla svornosť!“
   </p>
   <p>
    „Čože, však snáď nepo —“
   </p>
   <p>
    „Ba ver sa poharkali. Netto a Brutto rovnováhu kúpeľného pokoja pobúrili.“
   </p>
   <p>
    „Teda?“
   </p>
   <p>
    „Obe rady rajničky vylizujú. Uzniesli sa na tom poriadku, že jedno ráno pani Netto, druhé pani Brutto smotánkovú rajnicu vylizovala. Tu raz Netto po dve rána lízala, následkom čoho strhla sa zvada, končiac sa varechovým klepaním po hlave. Teraz zazerajú jedna na druhú ako Elizabeta na Máriu Štuartovú.“
   </p>
   <p>
    „Ja, rogo humilime
    <sup>
     [
     <a class="footnote" href="#ftn.36" name="36">
      36
     </a>
     ]
    </sup>
    , som to dávno predvídal, že sa tie dlho neznesú. Kde je, rogo, jedna ženská, už sa sama so sebou poharuší, nie to tam, kde ich je hen päť, hehehe. De caetero me commendo
    <sup>
     [
     <a class="footnote" href="#ftn.37" name="37">
      37
     </a>
     ]
    </sup>
    .“
   </p>
   <p>
    Rozišli sa, tamten šiel hore, Stonoha dolu.
   </p>
   <p>
    Po chvíľke, keď sa už boli kus vzdialili, káže Stonoha vozkovi, aby kone obrátil, že idú nazad. Zadivený kočiš tak učinil, ako pán kázal.
   </p>
   <p>
    Hostia podochodili jeden za druhým na Kyslú.
   </p>
   <p>
    Radosť nastala všeobecná.
   </p>
   <p>
    Prvú chvíľu zaujímalo skladanie proviantu, batôžkov, košov a košíkov. I posadali si v skupeninách podľa rodín, vedúc povrchný hovor o povšedných veciach.
   </p>
   <p>
    Každý novopríchodzí hosť mal pípeť na jazyku a čosi ho v čižme tlačilo. Pri danej príležitosti vladári sveta, to jest manželia, svojím sladkým, kyslou vodou zmytým rebrinkám tie, skrz Stonohu im idúcky diplomaticky oznámené, „sub rosa“
    <sup>
     [
     <a class="footnote" href="#ftn.38" name="38">
      38
     </a>
     ]
    </sup>
    tajnosti vyklebetili.
   </p>
   <p>
    Zadivenie bolo veľké.
   </p>
   <p>
    Pretože v chyby blížneho tak radi veríme, nasledovalo všestranné a všespolné pozorovanie.
   </p>
   <p>
    Pomaly oznamovali si kúpeľné víly donesené novinky, vynechajúc vždy tú, o ktorej sa vravelo. I všetky vedeli chyby tej, o ktorej sa zhovárali a ktorá nič netušila. Každá pozerala na druhú s úsmevom a s dákou útrpnosťou.
   </p>
   <p>
    A tu skutočne pozorovali, že pani Tára akosi divno, len tak spolovice — sedí. Na úbohú domnelú Šporku, podopierajúc si boky, kričali, akoby sedela tam za vodou na protiľahlom grúni. Ona chúďa len oči vyvaľovala, domnievajúc sa, že snáď z tých frišno dovezených miškovských tekutín dáko hlbšie načreli.
   </p>
   <p>
    Ich veľkú pozornosť vzbudila pani Valúta. Na nešťastie bola náhodou uškrabnutá na nose; no to sa jej vraj istotne stalo, keď pomedzi tie smrekové šúľky lietala. Ani ju nechceli pripustiť k vareniu s obavou, žeby im do hovädzej polievky nesfrkla.
   </p>
   <p>
    Zrejmé im už bolo, že ráno rajničky tak čisto bývali vyškrabané, a teraz pani Nettová a Bruttová tak chladno, ba škaredo, ak nie trucovito jedna na druhú fľochajú.
   </p>
   <p>
    Všetko to videli a badali, čo inokedy nikdy.
   </p>
   <p>
    Tak stáli veci a tak sa naše víly mali v podozrení.
   </p>
   <p>
    Neznať, ako dlho by tento stav obleženia bol trval. Pípeť paniam náramne rástol, až do puknutia — no odpomohol tomu pán Brutto.
   </p>
   <p>
    Všetečnejší od čerta, povolal nabok starého Paľa a pýtal sa ho, aby mu vyrozprával, ako to vyzerá, keď tá pani Valúta tak po tých smrekových haluziach lieta.
   </p>
   <p>
    Paľo rozdrapil papuľu, priam mu pečený zemiak z nej vypadol.
   </p>
   <p>
    „Ach, ba kýho jazerného čerta! Nuž či je strigou, že také kumšty vyvádza?“ zvolal Paľo po chvíli.
   </p>
   <p>
    Item, vyšlo najavo, že v tom všetkom ani iskričky pravdivého nieto. To šlo ďalej, lapalo sa ako pušný prach, a vyšlo navrch, že to samé číre vymysleniny Stonohove.
   </p>
   <p>
    No, bolože tam potom!
   </p>
   <p>
    Ani vlas neostal celý a dobrý na Stonohovi.
   </p>
   <p>
    Najskôr sa dobrili chlapi, panie sa utíšiť nemohli.
   </p>
   <p>
    Sadli k obedu a tu sa ešte len pretriasať začala denná udalosť a tu Stonoha padol pod cepy. Nieto toho slovníka na tie tituly a predikáty, čo sa tu chudákovi Stonohovi za podiel dostali. Neslýchanou rýchlosťou postupoval v titulatúrach.
   </p>
   <p>
    „Ten čudák, mamaj,“ povie pani Tára.
   </p>
   <p>
    „Ten cigáň,“ doloží pani Brutto.
   </p>
   <p>
    „Škraták,“ hudie pani Netto.
   </p>
   <p>
    „Oplan, loptoš,“ zanôti pani Valúta.
   </p>
   <p>
    „Odkundes, fuj,“ dovŕši pani Šporka.
   </p>
   <p>
    „Nechže sa nám na oči neukáže,“ vykríknu všetky.
   </p>
   <p>
    Ešte ostatné slovo neodznelo nad bryndzovými haluškami, vo dverách stojí v celej dĺžke Stonoha s rakytovou ratolesťou v ruke.
   </p>
   <p>
    „Pokoj s vami,“ zavolá slávnostne.
   </p>
   <p>
    Ktorá vidličkou, ktorá šunkovým koštiaľom, ktorá varechou a podobnými nástrojmi, čo pri ruke mali, napadli tieto rozsršené Amazonky pokojného Stonohu.
   </p>
   <p>
    „Akteon ego sum, dominum cognoscite vestrum!“
    <sup>
     [
     <a class="footnote" href="#ftn.39" name="39">
      39
     </a>
     ]
    </sup>
    zavolá Stonoha a oddá sa svojmu osudu. Kľakne na jedno koleno, zohne šiju a dodá: „Tu moja hlava, nech leží pri vašich nohách!“
   </p>
   <p>
    Chlapi sa smiali a udobrené krásavice prijali ho na milosť a k dobre obloženému stolu.
   </p>
   <p>
    Ipse fecit.
    <sup>
     [
     <a class="footnote" href="#ftn.40" name="40">
      40
     </a>
     ]
    </sup>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#30" name="ftn.30">
        30
       </a>
       ]
      </sup>
      od mesta Bryndzovej — podľa ďalšieho autorovho textu vidieť, že sa tu myslí Brezno, kde dorábali výbornú bryndzu
     </p>
    </div>
    <div class="footnote">
     <p>
      <sup>
       [
       <a class="para" href="#31" name="ftn.31">
        31
       </a>
       ]
      </sup>
      (franc.) Vrkoč (z umelých vlasov)
     </p>
    </div>
    <div class="footnote">
     <p>
      <sup>
       [
       <a class="para" href="#32" name="ftn.32">
        32
       </a>
       ]
      </sup>
      (lat.) Začiatok, prvé vystúpenie
     </p>
    </div>
    <div class="footnote">
     <p>
      <sup>
       [
       <a class="para" href="#33" name="ftn.33">
        33
       </a>
       ]
      </sup>
      (lat.) Služobník ponížený, ctihodný pane
     </p>
    </div>
    <div class="footnote">
     <p>
      <sup>
       [
       <a class="para" href="#34" name="ftn.34">
        34
       </a>
       ]
      </sup>
      (lat.) Dvojctihodný pane
     </p>
    </div>
    <div class="footnote">
     <p>
      <sup>
       [
       <a class="para" href="#35" name="ftn.35">
        35
       </a>
       ]
      </sup>
      (lat.) Ctihodnosť
     </p>
    </div>
    <div class="footnote">
     <p>
      <sup>
       [
       <a class="para" href="#36" name="ftn.36">
        36
       </a>
       ]
      </sup>
      (lat.) Prosím najponíženejšie
     </p>
    </div>
    <div class="footnote">
     <p>
      <sup>
       [
       <a class="para" href="#37" name="ftn.37">
        37
       </a>
       ]
      </sup>
      (lat.) Napokon, porúčam sa
     </p>
    </div>
    <div class="footnote">
     <p>
      <sup>
       [
       <a class="para" href="#38" name="ftn.38">
        38
       </a>
       ]
      </sup>
      (lat.) Dôverne
     </p>
    </div>
    <div class="footnote">
     <p>
      <sup>
       [
       <a class="para" href="#39" name="ftn.39">
        39
       </a>
       ]
      </sup>
      (lat.) Ja som Akteon, poznajte svojho pána
     </p>
    </div>
    <div class="footnote">
     <p>
      <sup>
       [
       <a class="para" href="#40" name="ftn.40">
        40
       </a>
       ]
      </sup>
      (lat.) Urobil to on sám
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="upeceny-kocur">
       </a>
       Upečený kocúr
      </h2>
     </div>
    </div>
   </div>
   <p>
    Doktor Terpentín bol divná chlapina. Čo pilný lekár a dobrého srdca človek bol predsa ako starý mládenec vždy mrzutý, dudravý — opravdivé kyslé pivo; jedným slovom, mal svoje čudné zvláštnosti.
   </p>
   <p>
    Jeho výsluhy boli Bora a Dora. Tamtá s jedným okom, táto s jednou nohou. Bore frkol kamenček do oka; keď ho dr. Terpentín chcel odstrániť, vybral náhodou oko a kamenček ostal tamdnu.
   </p>
   <p>
    Dora prikuľhala sa už na svet len o jednej nohe.
   </p>
   <p>
    Jeho láska klonila sa k dvom živočíchom, týkajúcim sa srdca a žalúdka. Srdce svoje výhradne venoval starému kocúrovi Murovi; žalúdok však neobyčajnou tuhou vinul sa za pečenými čvíkotami.
   </p>
   <p>
    Muro tešil sa zvláštnej priazni svojho pána. Zaujímavé bolo vidieť, ako Muro chemriac prednými nohami, s vyzdvihnutým, na konci zohnutým chvostom, hlavu brúsiac o sáru, otáča sa okolo pánovej nohy. Medzitým šúcha ho pán ľavou rukou, pravou mu maznavo dáva hryzky do kávy namočenej žemle. A tá usmievavá tvár a tie sladké príhovory doktorove a brndžiaca odpoveď Murova svedčili o úprimnosti a vrelosti ich obapolnej útlej náklonnosti.
   </p>
   <p>
    Známe je zo skutočnosti, že bezdetní ľudia zvláštnou priazňou a starostlivosťou nesú sa oproti zverom, to šipsom, fešerlom, to mandom a cinám. Im je slobodno predeseným hosťom taniere pred nosom lízať alebo poletujúc príchodzím po hlavách guáno rozsievať.
   </p>
   <p>
    Už sme spomenuli, že pán doktor čvíkoty náruživo rád jedával, a preto v letný čas — nie tak pre horúčosť, ako radšej „ex absentia turdi pilaris“
    <sup>
     [
     <a class="footnote" href="#ftn.41" name="41">
      41
     </a>
     ]
    </sup>
    , to jest, že čvíkot nebolo — býval unavený, kdežto v zimnú dobu, keď severní hostia doleteli, úplne oživel.
   </p>
   <p>
    Jeseň roku 1872 bola kromobyčajne teplá. Sezóna čvíkot nezapočala sa ešte dlho a dlho, náš doktor upadával do malomyseľnosti — do choroby, rečenej „mania turdo pilaris“
    <sup>
     [
     <a class="footnote" href="#ftn.42" name="42">
      42
     </a>
     ]
    </sup>
    .
   </p>
   <p>
    Tak sa zdalo, že ten čas usnoval proti jeho žalúdku nepriateľský „szövetség“
    <sup>
     [
     <a class="footnote" href="#ftn.43" name="43">
      43
     </a>
     ]
    </sup>
    .
   </p>
   <p>
    Bora prezerala pilným okom pondelkové trhy, no márne snahy! Od žiaľu nad nezdarom skoro si svoje jedinké oko vyplakala.
   </p>
   <p>
    Úbohá Dora daromným behaním takmer si zodrala tú jednu nohu do kolena — a všetko nadarmo!
   </p>
   <p>
    Konečne predsa raz doletel pár čvíkot na „hrbčok“. Ako ich čierne čižmičky bedlivé oko Borkino zazrelo, ihneď dualistické čvíkoty strčila do koša — a hnala s nimi domov.
   </p>
   <p>
    Vtiahnutím čvíkot do domu vtiahol i pokoj do duše doktorovej. Pacienti poznamenávali, že dr. Terpentín oddávna už tak útle nepriliepal fľajstre, tak nežne nepúšťal žily, ako dnes. Po dokonaných návštevách ponáhľal sa domov, kde už pohotove stál čistotne a riadne prikrytý stôl.
   </p>
   <p>
    Odhodí klobúk, palicu, poklepkúva si prstami ľadvie, a keď si takto krátky marš na lačnom bruchu odbubnoval, sadol si k stolu.
   </p>
   <p>
    Dora donáša z kuchyne jedlá. Bora obsluhuje okolo stola.
   </p>
   <p>
    Obed nebýval početný na jedlá, no bývali pripravené s obzvláštnou vyberanosťou.
   </p>
   <p>
    Prešla polievka, mäso, strova — všetko to pri všednom pocite. Tento príjem zalial dobrým vínom.
   </p>
   <p>
    I očakáva posledné túžené jedlo — čvíkoty.
   </p>
   <p>
    Mľaskaním jazyka dáva doktor najavo gastrologickú netrpezlivosť, klepajúc vidličkou po tanieri.
   </p>
   <p>
    Rozdrapia sa dvere.
   </p>
   <p>
    Dora vpáli.
   </p>
   <p>
    Pravou nohou zatvorí rozškľabené dvere i vrhne na stôl s veľkou rýchlosťou kúriacu sa misu.
   </p>
   <p>
    Istotne ju pálila.
   </p>
   <p>
    V ružovom rozmare vopchá si doktor servítku hlbšie pod bradu…
   </p>
   <p>
    „Jazerná strela! Kýže je to čert?“ zakričí doktor, vyskočivší zo stoličky.
   </p>
   <p>
    Pred ním na mise leží akási opacha, čvíkotám ani zďaleka nepodobná.
   </p>
   <p>
    „Beda, ach, prebeda!“ zalomí rukami Bora. „Veď je to chvostík z mačky.“
   </p>
   <p>
    Doktor  vyvaliac  oči,   pichne  vidličkou do tej maštrancie a zvolá:
   </p>
   <p>
    „To je obojček môjho Mura!“
   </p>
   <p>
    Áno, pravdaže.
   </p>
   <p>
    Vyvalený leží pred ním upečený „mučedelník“ — Muro.
   </p>
   <p>
    „Čo to? Ako to…?“
   </p>
   <p>
    Bora vložila ošklbané, slaninkou obložené čvíkoty do rúry i podpálila do sporáka. Muro, podľa svojho pána vrúci milovník čvíkot — a to mu napokon ani zazliť nemôžeme — nezbadaný vtiahol sa do rúry a dal sa do chrúmania pečienky. Keď už Bora bola sporák podkúrila, nič zlého netušiac, zatvorila na rúre dvierka, odíduc nato po víno do pivnice. Dora pobrala sa na studňu po vodu. Muro teda nikým nemýlený a nič zlého netušiac, tešil sa osamote i bez prekážky oberal vtáčiky. Tu sa rúra hreje a počne ho na otlaky náramne inkomodovať
    <sup>
     [
     <a class="footnote" href="#ftn.44" name="44">
      44
     </a>
     ]
    </sup>
    ; i prekladá nohami, ale to už horšie než v Sahare… Chce von na čerstvé povetrie, keď i tak už úlohu svoju plnou mierou dokončil. No, „stoj, noho!“… dvere boli zatvorené… Nastal zúfalý tanec. Márne pozdvihoval hlas všetkými škálami, tancoval a pískal, pískal a tancoval — a kým sa slúžky vrátili nazad, on s pečienkou v žalúdku po hrozných trapiech sám ležal pečienkou, vystretý na panve.
   </p>
   <p>
    Pekný život, špatná smrť. — Smrť taká, akou hynú úbohé hinduské vdovy, s tým jediným rozdielom, že sa tie „dobrovoľne“ vrhajú do ohňa, nášmu Murkovi sa to však vonkoncom nechcelo.
   </p>
   <p>
    Čierny skutok ležal vo svojej oškvrknutej nahote pred zdesenými očami svedkov.
   </p>
   <p>
    S ťažkým srdcom oddal sa pán doktor do svojho remesla, do povinnosti pitvania. Výsledok pitvania bol
   </p>
   <p>
    „Nálezohľad“.
   </p>
   <p>
    Muro, podľa zamestnania kocúr, najlepšieho veku, neženatý — ak nie civilne — následkom náhlej neprirodzenej smrti pitvaný a lekárskemu skúmaniu je podrobený. Telo má dobre vyvinuté, svalovité: všetky štyri nohy rozprestreté, chvostík čnie do výšky. Farba očí je neznáma, lebo je — bezočivý, i farba kože nevedno aká bola, lebo pustil srsť. Pravdepodobne bola jedno— lebo dvojfarbistá, pretože trojfarbistý kocúr nikdy nebýva. Na krku pozorovať obojček z mosadze s literou M., čo konštatuje jeho totožnosť s Murom. Mozog, krvou podbehnutý, vyplňujúc úplne črep, je hojný, dokazujúc vysoký kultúrny stupeň zosnulého kocúra. Ďalšie vnútornosti neposkytujú nič zvláštneho. Srdce je neobyčajne veľké. V žalúdku nachodili sa pozostatky vtákov, medzi tými dva celkom dobre zachované žalúdky, v ktorých sa už slobodným okom, tým zreteľnejšie ale mikroskopom dali vidieť zrnká borovky  — „baccae juniperi communis“. Bola to teda posledná strava pod pitvou postaveného jednotlivca. Zo všetkého tohoto patrná je teda smrť následkom upečenia sa, a to bez predbežných urážok násilia, teda v zdravom živom stave. Pretože ani rodinné, ani iné domáce okolnosti toho spôsobu neboli, žeby Mura k samovražde boli hnali, ani žiadna a nikým, akéhokoľvek mena a pôvodu malomyseľnosť na ňom pozorovaná nebola — s celou istotou uzatvárať sa dá, že smrť upečenia sa nestala samochtiac, ani vražedne, ale stala sa nešťastnou náhodou. Čo týmto atď…
   </p>
   <p>
    Dr. Terpentín.
   </p>
   <p>
    Dr. Terpentín vydýchol si hlboko.
   </p>
   <p>
    Nehoda neostala bez následkov na zdraví nášho doktora. Apetít ho opustil a kŕče lomcovali mu srdcom. Neustále námahy a prikladanie sympatetickej mačej mádry s mačacím blyskom na srdce zdvihli ho z postele.
   </p>
   <p>
    Navštívil som ho v kríži. A on mi povolil hrozitánsku tu históriu pustiť do verejnosti.
   </p>
   <p>
    Nazdar! (Sadzač.)
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#41" name="ftn.41">
        41
       </a>
       ]
      </sup>
      (lat.) Pre neprítomnosť čvíkot
     </p>
    </div>
    <div class="footnote">
     <p>
      <sup>
       [
       <a class="para" href="#42" name="ftn.42">
        42
       </a>
       ]
      </sup>
      (lat.) Čvíkotová mánia
     </p>
    </div>
    <div class="footnote">
     <p>
      <sup>
       [
       <a class="para" href="#43" name="ftn.43">
        43
       </a>
       ]
      </sup>
      (maď.) Spolčenie
     </p>
    </div>
    <div class="footnote">
     <p>
      <sup>
       [
       <a class="para" href="#44" name="ftn.44">
        44
       </a>
       ]
      </sup>
      (lat.) Nepríjemnosť mu robiť
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="sluckove-nehody">
       </a>
       Slúčkove nehody
      </h2>
     </div>
    </div>
   </div>
   <p>
    Pán Slúček, polesný z Párnice, je nízky, ale širokého objemu chlapík. Šesť rokov je tomu, čo si bôty sám obzrieť nemôže; od štyroch rokov nevidel si už svoje nohy. Bruško tak sa mu zvýšilo ako Tatry medzi Uhorskom a Galíciou. Keď mu slniečko na poludnie nad temänom stáva, odráža sa mu pod nohami okrúhly tieň v priemere jedného metra.
   </p>
   <p>
    Trinásť rokov úraduje na jednej a tej istej stanici a v utešenom údolí, v ktorom stojí jeho obydlie, prúdi všade voda čistá, ľahká, chladná, na pitie znamenitá, ale náš milý Slúček neokúsil z nej za tých trinásť rokov. Voda je vraj dobrá na plavačku dreva a pre teľce, on s pletkami sa nezapodieval. Vodu ani v bôtach nechcel mať, tým menej v hrdle. Choroby sa bál, ale jedine vodnatieľky. A tak, keď človek už konečne predsa piť musí, pil víno a borovičku. Možno teda, že dačo i to prispelo k tomu, že sa mu nos pýril ako hole vo večernej žiare. Mal ho veru zdravej farby! A keď pán Slúček stál v otvorenom okne, chodili sa ľudia dívať a nazdávali sa, že u polesných v obloku kvitne krásny kvet — Cactus speciosus.
   </p>
   <p>
    K tomu všetkému Slúček značne pokuľhával na pravú nohu, kedykoľvek kus pobehol — čo sa, pravda, zriedka stávalo — tak sa klonil jedným bokom, akoby bol sečku rezal. I nebola to pletka, ako sa to stalo. Poviem vám o tom, i prisvedčíte mi, že to bola dosť smutno—smiešna príhoda.
   </p>
   <p>
    Slúček bol ako praktikant štíhly šuhaj, že bys' ho bol cez ucho šivačky pretiahol. I vybral sa jedného rána na jarabice. Sadne pod buka, vábi, vábi; jarabice ohluchli a neprišli. Slúček zberá sa domov, tu zrazu stojí pred ním ohromný medveď. Stŕpol. Čo robiť? Puška drobným brokom nabitá, medveď veľký, ozrutný. Nemal času na rozmýšľanie, alebo — alebo! Pritisne pušku k lícu, skúri sa, pác, a — medveď leží na pysku vystretý, akoby ho vymaľoval. No, to veru neočakával. Blízo mu bol, a tak mu celý nábitok, ešte neroznesený, vpálil do srdcovej komory. Keď sa Slúčkove myšlienky, rozlezené po lese, pomaly zase pod širákom usalašili, nastalo veľké plesanie. Slúček dostával vysoký pochop o svojej udatnosti. Neznajúc medze slušnosti a hranice radosti voči vystretému majestátnemu medveďovi, vykonal nezmysel. Obkročil macka a začal ho mykať nečestne za uši. Na to neslušné mykanie začali sa i medveďovi vypáchnuté myšlienky do „gigane“ vracať. Zo sna vyplašený macko vydvihne sa hore i poberá sa trulkavým krokom ďalej. A pán Súček preľaknutý do špiku sedí na medveďovi a nohy sa mu holengajú. V strachu nezná, čo robiť, i drží sa ho za škundry nadurenej hrivy a voľky—nevoľky jazdí asi na dvadsať krokov na milom mackovi. Tu sa už potom chudákovi medveďovi ďalej nechcelo, i hodil sa kŕčovite o zem a vypustil s obligátnym ručaním ostatnú paru. Slúček bol pri tomto pomykove tak špatne zložený, hustou bundou macka prikrytý, že sa dlho ani len pohnúť nemohol. Keď sa konečne von vytiahol, bola mu noha v hrubom mäse prelomená. Biedne sa vliekol na rukách a nohách k neďalekým uhliarom, skade ho potom domov odniesli. Následkom polámanej kosti a následkom toho, že mu srdce za sáru zletelo, upadol do horúčky a ležal úplné tri mesiace chorý.
   </p>
   <p>
    Od tých čias kuľhal i správal sa oproti medveďom so zvláštnou úctou a na poľovačkách, týkajúcich sa akéhokoľvek druhu medveďov, nikdy viac účasť nebral.
   </p>
   <p>
    Navštívme pána Slúčka v jeho domácnosti.
   </p>
   <p>
    Je pekný zimný deň. Slnko neprestúpilo ešte poludnie.
   </p>
   <p>
    Slúček kníše sa s čistoúradnou tvárou otvorenými dvermi do kuchyne ako káčer, keď sa k Hronu poberá. V ruke drží otvorený list. Nemými, ale vážnymi posunkami oddáva list svojej manželke, ktorá tvárou i telesnou hmotou sa mu úplne podobala. Táto družka jeho života bývala mu v krušných úradných problémoch vzácnou radkyňou; ona pomáhala mu vždy pri štvrťročných účtoch hárky rastrovať
    <sup>
     [
     <a class="footnote" href="#ftn.45" name="45">
      45
     </a>
     ]
    </sup>
    .
   </p>
   <p>
    Kým pani čítala list, knísal sa pán Slúček sem—tam po izbe, držiac prsty zastrčené v náprsníku.
   </p>
   <p>
    „No, vidíš!“ zakončila so sladkým úsmevom Rózka, bo tak sa manželka Slúčkova volala, čítanie listu.
   </p>
   <p>
    Bol to list od pani veľkomožnej, manželky pána lesného radcu. Vo forme obežníka bol upravený na všetkých lesných úradníkov. Obsah listu tvorila úctivá prosba, aby každý ráčil prispieť jednou kožušinou z líšky na bundu pani veľkomožnej. Žiadosť vysokomyseľnej panej bola hneď i rozkazom. Nesplnenie žiadosti bolo by hotovú nemilosť zapríčinilo, a to so všetkými nepríjemnými následkami. Koniec listu, ktorý bol upravený na rodinu Slúčkovskú, bol nadmier lichotivý, s vrúcnym bozkom panej polesnej a s tým priateľským dodatkom, že dávnej túžbe, aby mohla pani polesnú vidieť, čím najskôr návštevou vyhovie.
   </p>
   <p>
    Táto priazeň narobila mnoho hluku v Párnici. Sľúbená návšteva vysokopostavenej panej urobila náramný dojem na dve sokyne pani polesnej, na pani rechtorku a mlynárku.
   </p>
   <p>
    „Ba, čo tie povedia,“ šúchala si radostne ruky v myšlienkach pohrúžená Rózka.
   </p>
   <p>
    Slúček vystrojil sa hneď večer na postriežku. Zima je ostrá.
   </p>
   <p>
    Zľava visí Slúčkovi dvojka a torba, sprava mohutný kulač na remennom motúze, okolo krku na takomže motúze kožené rukavice. Pri nábitkoch v kapse uložený má chlieb a výborne údené klobásy. Tak ho vystrojila opatrná Rózka, že keby ho líšky na postriežke cez dva týždne boli obliehali, pred smrťou od hladu a smädu bol zachránený.
   </p>
   <p>
    Asi na štvrť hodiny povyše obce na brehu Hrona mal vystavenú postriežku. Za Hronom ležal zabitý pinčo, prichystaný na újesti.
   </p>
   <p>
    Netrvalo dlho, padne výstrel — a pán Slúček blýskavým ľadom vlečie líšku do postriežky, i zavesí ju na klin. Na toľkú štrapáciu a na zdar dobrej veci napil sa z mohutného kulača, k tomu odpratal polovicu klobásky a primeraný kus chleba. Za touto namáhavou prácou natiahol rukavice, oprel sa chrbtom do kúta a — zaspal.
   </p>
   <p>
    Sen je vraj pokoj. A to veru u Slúčka neplatilo! Jeho sen bol, aspoň pre druhých, nepokojom. Veď tak chrápal, ako keď mangľujú. Pri tomto chrápaní nebol by sa opovážil ani ten najlačnejší vlk alebo najdivokejšia hyena prísť na újesť.
   </p>
   <p>
    Ako sa takto náš Slúček na postriežke trápi, ide popri nej chodníkom domov z lesa nadpolesný Búchay. Pán Búchay je snúbencom Klotildy, dcéry pani radcovej, na ktorej bundu sa mali práve líšky strieľať. Nadpolesný býval naboku v susednej obci.
   </p>
   <p>
    Keď Búchay začul chrápanie, blížil sa tichým krokom k postriežke.
   </p>
   <p>
    „Ha, to je Slúček. Poznám ho. Tak nechrápe nikto iný v celom lesníckom úrade. On je pravým ,tambor—majorom'
    <sup>
     [
     <a class="footnote" href="#ftn.46" name="46">
      46
     </a>
     ]
    </sup>
    medzi chrápošmi!“
   </p>
   <p>
    Keď sa mesiac vyškeril na to, vliezol pozorne do postriežky.
   </p>
   <p>
    Slúček hudie ďalej sladko svoju nôtu.
   </p>
   <p>
    Búchay poobzeral všetko, v čom mu znamenite pomáhal mesiačik; no bez pomoci mesiaca dal sa do kulača a nacengal sa náležite. Čo mu nestačilo do hrdla, prelial do svojej prázdnej ľagvice. Chlieb strčil do kapsy i klobásu, ktorej však najprv zvliekol kožu. A tú kožu zavesil mu s veľkou pozornosťou na nos. Keď to všetko pekne—rúče vybavil, chcel sa pobrať ďalej.
   </p>
   <p>
    „Hop! Kým mesiac mne poslúži, poslúžim ešte i ja Slúčkovi.“
   </p>
   <p>
    I poberie sa za Hron, pochytí pinča, zavlečie ho do postriežky, zavesí miesto líšky na klin; líšku však prehodí cez plece a berie sa domov.
   </p>
   <p>
    Slúček ešte za chvíľku píli; i začne zo sna rozprávať:
   </p>
   <p>
    „He—hé, pán bunda, zastrelil som radcu, to bude pre líšku.“
   </p>
   <p>
    Vystiera sa, preberá, otvorí oči, siahne rukou za črevom na nose.
   </p>
   <p>
    „Aha, čo to za struk, ako z agáta!“
   </p>
   <p>
    Kukne na mesiac a podá sa za kulačom.
   </p>
   <p>
    „Kých jazerných bohov! Kdeže sa podelo? Veď ho bolo ešte do polovice. Ale že ťa strela pobila! Veď som v spaní nepil?“
   </p>
   <p>
    Chmáce za klobásou.
   </p>
   <p>
    „Ach, zrádnik ťa metal! Nuž koža tu — a klobása včerty!“
   </p>
   <p>
    Hľadá ďalej.
   </p>
   <p>
    „Hrmen—meden okovaných striel, chlieb tiež fuč!“
   </p>
   <p>
    Vyzerá von okienkom a vytiera si oči.
   </p>
   <p>
    „No, nech tu skameniem, ale už raz neznám, či mám hlavu a či tekvicu medzi plecami!“
   </p>
   <p>
    Zašiel na miesto újesti a tam zase ani stopy, ani byľky, ani mrvy, ani koštialika z mrciny. Plesne sa po bruchu!
   </p>
   <p>
    „Petre, Petre! Tys' v spaní jedol, a predsa si lačný! A tu ti za ten čas líšky újesť zmietli. Ďasa zmietli, odniesli ju vo vetre!“
   </p>
   <p>
    Obzerá po zemi.
   </p>
   <p>
    „Petre! Na moju vieru, ak to bol — zlý duch? Bože, odpusť moje hriechy!“
   </p>
   <p>
    Prestrašený beží, akoby ho hnalo, do postriežky, pochytí zvera z klinca, prehodí naponáhlo cez plece a fujazdí, čo len stačí domov.
   </p>
   <p>
    Ponáhľa sa cestou.
   </p>
   <p>
    Črnk, črnk, črnk; i dohonia ho sánky pána lesného správcu. Slúček privíta pána správcu a prosí ho, pretože je už pozde a do mesta ďaleko, aby ráčil prenocovať u neho. Správca ďakujúc za ponúknutie pre súrne práce neprijal. Keď po krátkej zastávke mali sa lúčiť, požiadal úctive správcu, aby pred chvíľkou na postriežke zabitú líšku vzal so sebou a odovzdal ju pani radcovej. Správca prisľúbil to vďačne vykonať a Slúčok položil ju kočišovi pod sedisko. Rozišli sa a Slúček kynul správcovi klobúkom, kýmkoľvek sánky za jelše nezašli.
   </p>
   <p>
    Slúček sa zamyslel a o víne a klobáskach nezmienil sa nikomu.
   </p>
   <p>
    Správca, príduc domov, poslal domnelú líšku, ktorú sám nevidel, skrz kočiša dúškom pani veľkomožnej. Kočiš sa nebárs staral, čo nesie, i zavesil zvera v pitvore na rám a oznámil kuchárke, že pán správca posiela pani veľkomožnej veľkú líšku. Kuchárka zaraz oznámila heslo svojej panej a kočiš prepitným obdarený, vrátil sa do stajne.
   </p>
   <p>
    Pri večeri tešila sa pani radcová dobrému počiatku zdierania koží. Na ostatný fašiang mala mať Klotilda sobáš a na sobáši sľúbenú bundu. Táto prvá krásna líška bola určená za prám na krk.
   </p>
   <p>
    Klotilde sa snívalo o mladom zaťovi a o krásnej bunde.
   </p>
   <p>
    Za rána kýchlo sa pani veľkomožnej tri razy jedno po druhom. Pán radca pokýval jej z postele i rozprával jej o vzácnom dare.
   </p>
   <p>
    Radca vstane konečne hore. Pokým sa holí, pani radcová, prehodiac rannú ľahkú šatku cez seba, poberá sa do pitvora, aby dar obzrela; ale so škrekom vrazí po krátkej chvíli nazad.
   </p>
   <p>
    „Impertinentný posmech,“ kričí rozhnevaná pani — „pozri si tú líšku!“
   </p>
   <p>
    A pochytiac polooholeného manžela za ruku, ťahá ho za sebou.
   </p>
   <p>
    Zarazený radca hľadí na psa zaveseného na kline.
   </p>
   <p>
    Všetečná kuchárka vytrčí hlavu z kuchyne a dlaňami dovedna plesknúc, cituje známu rozprávku: „Vo mlyne, na kline, červavý pes.“
   </p>
   <p>
    Pán radca považoval tento dej ako schválne nastrojenú prostitúciu, čo pre patričných malo doniesť nemilé následky.
   </p>
   <p>
    Pán lesný radca od toho času správcovi vyhyboval, ako mohol, a v úradných, naň upravených listoch býval nadmier pichľavý. Keď nad týmto pokračovaním predivený a urazený správca na príčinu toho nehodného zachádzania osobne doliehal a pán radca mu s veľkou nevôľou urážku poslaním psa miesto líšky na oči vyhodil — zmrzol správca na soľný stĺp a dokazujúc svoju nevinnosť, zvalil prirodzeným spôsobom všetku vinu na chudáka, nič zlého netušiaceho Slúčka.
   </p>
   <p>
    Na toho už potom, nevoľného polesného, zahrmela celá, na čas u správcu pristavená lavína úradných nemilostí, úradných mrzutostí. Všetky jeho správy, účty, návrhy ako chybné, ako nespôsobné padali pod karhajúcu kritiku predstavených. Pichali ho ihlami a štípali klieštikami, aké len v „bureauvach“
    <sup>
     [
     <a class="footnote" href="#ftn.47" name="47">
      47
     </a>
     ]
    </sup>
    pod menom sekatúr môžu sa nachodiť. Náš prostosrdečný, pokojamilovný Slúček bol by sa už i so svojím obrovským bruškom radšej do myšacej dierky vopchal. Dosť mal už na svojom nehygroskopickom nose, a ešte dostával z kancelárie i nové a nové nosy a nosíky a doposlané dekréty s názvom: nespôsobný, nedbanlivý, nespoľahlivý a tomu podobné titulatúry. Tento stav nášmu Slúčkovi začínal byť už neznesiteľný, i vláčil sa okolo potratený ako zmok, kým sa predsa raz náhodou celá vec nevysvetlila, a tak trampotám bol koniec učinený.
   </p>
   <p>
    Ako nám známo, mladý Búchay, prehodiac ukradnutú líšku cez plece, pálil rýchlym krokom domov. Neprešiel ani na dve strelenia, uhryzne ho čosi. Preľaknutý vykríkne, pustí líšku dolu, a tá, cítiac sa slobodnou, s kúskom nohavíc, víťaznou to korisťou v pysku, išla kade ľahšie. Zatajená beštia sa prebrala a zanechajúc nadlesnému navštívenku v zadku, vrátila sa nazad k domácemu kozubu. A tak, čo súdené bolo Slúčkovi, dostalo sa Búchayovi.
   </p>
   <p>
    Búchay nepochválil sa s výsledkom svojho, na postriežke vykonaného vtipu pred nikým.
   </p>
   <p>
    Čušal i vtedy, keď známi naň dotierali, čo mu chybí, prečo len odpoly na stolici sedáva.
   </p>
   <p>
    Keď Búchay videl, ako sa nepríjemnosti a služobné omrzenosti Slúčkove kopia a v rozmeroch rastú, nepremeškal príležitostne, pri rozmarnej večeri u svojho nádejného svokra, vyrozprávať dobrodružstvo na postriežke i s jeho následkami.
   </p>
   <p>
    Vec bola vysvetlená i vzala iný, veselý obrat. Pri pohári vína a veselých rozprávkach dal sa svojimi druhmi konečne i Slúček ukojiť.
   </p>
   <p>
    Pokoj je nadovšetko!
   </p>
   <p>
    Aby sa všetky Slúčkom pretrpené neresti maslom a medom zastreli, ohlásila sa na blížiace Turíce celá radcova rodina so všetkým lesným zborom a k tomu s celým rodinným prídavkom na návštevu do Párnice.
   </p>
   <p>
    V dome Slúčkovskom nastal veľký zhon a nepokoj. Steny sa mazali, dlážky sa šúchali, náradie sa prášilo.
   </p>
   <p>
    Vráta pred dvorom ozdobovali sa zelenou čečinou a v nedostatku ružičiek vpletali do nej červenú cviklu.
   </p>
   <p>
    V turíčnu nedeľu všetko stálo pripravené. Po službách božích všetko, čo mohlo, pospiechalo pred byt polesného.
   </p>
   <p>
    Slúček bol oblečený v zelenej krátkej šubke, klobúk mal podperený, nohy v liskavých sárach, na rukách z postriežky nám známe rukavice. Ako vidno, skvel sa v úplnej paráde.
   </p>
   <p>
    Jeho pani v modrých hodvábnych šatách, zelenej šatke s červeným golierom a žltými stužkami vyfintenom, v čepci, sťa sito širokom — podobala sa naoko šefraníckemu krámu.
   </p>
   <p>
    Pri tejto príležitosti pripomenúť nádobno i osobitnú vzácnosť.
   </p>
   <p>
    Pred dakoľko týždňami naprával istý nomadický
    <sup>
     [
     <a class="footnote" href="#ftn.48" name="48">
      48
     </a>
     ]
    </sup>
    maliar kostolné maľby v párnickej fare. Pod tým časom býval u Slúčka na hospode. Na znak vďaky za prívetivú opateru, ako i na pamiatku, zamaľoval im pred svojím odchodom lavicu, a to na plavo, a na to vymaľoval podobizeň manželov, pána Slúčka i s paňou. Ona držala v rukách čo starostlivá gazdiná košíček s kurencami, on srňacie rožky. Podpis bol nasledujúci:
   </p>
   <div class="literallayout">
    <p>
     <br/>
     To je pani a pán Slúček,
     <br/>
     to mi verte, isten utček!
     <sup>
      [
      <a class="footnote" href="#ftn.49" name="49">
       49
      </a>
      ]
     </sup>
     <br/>
     1866
     <br/>
    </p>
   </div>
   <p>
    Umelecky vystrojená lavica spôsobila mnoho radosti a bola predmetom stáleho obdivovania. Ako taká, rozumie sa, nesmela chýbať pri nastávajúcej slávnosti; i vyniesli ju k slávnostnej bráne. Keď už došiel čas príchodu čakaných hostí, sadol si veľavážený párik s veľkým pátosom na opísanú lavicu.
   </p>
   <p>
    Slnko pripekalo afrikánsky; chudiatko mastný manželský pár stekal ako sviece a vylučoval toľkú silu znoja, že sa už—už k dáždnikom mal utiekať.
   </p>
   <p>
    Slnkom škvarení diváci otvárali zobáky ako vrany.
   </p>
   <p>
    No predsa raz! Pred Suchou dolinou zahrmí mažiar, zatým druhý, tretí, šiesty.
   </p>
   <p>
    „Prisahám hore dolinou, hrach so slaninou, ale sa už sypú,“ zavolá šuhaj v širokom klobúku.
   </p>
   <p>
    Čochvíľa dohrkotali a pred bránou zastali kočiare. Slúček pokývne rukou, lesný šuhaj vystrelí z pušky a zase hrmí šesť mažiarov za príbytkom polesného.
   </p>
   <p>
    Ale čert ani tu nechýbal. Ako pani veľkomožná zostupuje z koča, zanesie vietor vystrelený fujtáš na jej hlavu a šiňon, vystrojený všakovými robenými kvetinami, obalený závojom a asi na meter vysoký, chytí sa a začne blčať ako cárach vo vyrúbanisku.
   </p>
   <p>
    Slúček s manželkou zazrú požiar, zamýšľajú skočiť z lavice — márne namáhanie! Horúčosťou roztopený firnajz prilepil ich o lavicu i lipeli na nej, akoby s ňou boli zrástli. Dosť kopali nohami, holengali rukami, mykali sem—tam, ale odtrhnúť sa z lavice nijak nemohli.
   </p>
   <p>
    No, jasná strela!
   </p>
   <p>
    Pani veľkomožná blčí pred nimi ako raždie!
   </p>
   <p>
    Dostali sa akosi na nohy, ale lavica len vše prilepená rukovala s nimi ako škrupina za slimákom; konečne sa oslobodili, ale do tých čias, kým sa to stalo, bola by pani radcová na uhoľ zhorela.
   </p>
   <p>
    Panej zhorela hlava a pán stratil hlavu. Našťastie sa chytil kočiš rozumu. Pochytil ponáhle vrece na ovos a stiahol ho, kým druhí priskočili, panej cez hlavu. Požiar bol udusený, len uhlíky padali radcovej z hlavy; ale tvár a plecia elegantnej panej boli zapudrované ovseným prachom. Mimo zbĺknutého šiňonu a strachu neutrpela pani radcová žiadnu škodu na tele.
   </p>
   <p>
    Medzitým dohrnuli sa všetci hostia i z tých pozdnejších kočíkov a teraz stal sa náš verný a v zlom i dobrom stály stav manželský predmetom všeobecného obdivovania a smiechu. Netrval ani tento výjav dlho.
   </p>
   <p>
    Vítanka bola krátka — konfúzna. Tri dni rozmýšľal Slúček nad tou vítankou. Čo teraz povedal, tomu nerozumel nikto, ani on sám. Všetky jeho pekné koncepty rozišli sa mu po lavici.
   </p>
   <p>
    Pán radca ďakoval mu niekoľkými slovami. I ponúkol rameno domovej panej, Slúček pani radcovej a tak stúpali hrdým krokom popod slávnostnú bránu do domu a ostatní hostia radom za nimi.
   </p>
   <p>
    Razom strhne sa homérsky smiech. A čo bolo príčinou smiechu? Pani Slúčková mala Slúčkov, pán Slúček svojej panej „portrét“ odtlačený. Ani podpis nechýbal. Pohľad to bol tak originálno—smiešny, že sa hostia takmer po zemi váľali. Na dreve, plátne, porceláne, skle atď. podobizne už videli, ale na takom materiáli a na tom mieste ešte sotvakto videl portréty vytlačené.
   </p>
   <p>
    Nevinní Slúčkovci zazerali na svojich hostí celkom seriózne, čo sa s nimi deje. Ktosi poukázal prstom na príčinu rehotania sa. Slúčkovci potom ešte len jeden druhého striedavo obzerali a v rozpakoch híkali.
   </p>
   <p>
    Keď videli nehodou stíhaní manželia dobrý rozmar zriedkavých svojich hostí, konečne sa uspokojili i udobrili.
   </p>
   <p>
    I nastala zábava a neviazaná veselosť.
   </p>
   <p>
    Od toho času žije pán Slúček so svojou manželkou veľmi blažene.
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#45" name="ftn.45">
        45
       </a>
       ]
      </sup>
      (z nem.) Linkovať
     </p>
    </div>
    <div class="footnote">
     <p>
      <sup>
       [
       <a class="para" href="#46" name="ftn.46">
        46
       </a>
       ]
      </sup>
      (franc.) Plukovný bubeník
     </p>
    </div>
    <div class="footnote">
     <p>
      <sup>
       [
       <a class="para" href="#47" name="ftn.47">
        47
       </a>
       ]
      </sup>
      (franc.) Kanceláriách
     </p>
    </div>
    <div class="footnote">
     <p>
      <sup>
       [
       <a class="para" href="#48" name="ftn.48">
        48
       </a>
       ]
      </sup>
      (gréc.) Kočovný
     </p>
    </div>
    <div class="footnote">
     <p>
      <sup>
       [
       <a class="para" href="#49" name="ftn.49">
        49
       </a>
       ]
      </sup>
      (z maď. hovor. Isten úgy segéljen = nech tak boh pomáha), namojveru
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="zreb">
       </a>
       Žreb
      </h2>
     </div>
    </div>
   </div>
   <p>
    Sú ľudia, ktorých šťastie so zvláštnym zaľúbením prenasleduje, ale sú i takí, ktorým, čokoľvek podniknú, naopak sa deje. K týmto počítal sa i Pútec.
   </p>
   <p>
    V biede a na biedu zrodený chudák patril medzi tých, čo keď na chrbát padnú, nos si rozmlátia; keď cesto miesia, palec si vytknú. Od mladi vše mu šlo opakom. Ako študent bol schopný, usilovný, rozsudný — a predsa menej sa mu darilo ako jeho ďaleko za ním zaostavším druhom. Nemal šťastia. — Mnohý, plávajúc do prístavu šťastia, keď od svojho smeru odporným vetrom býva odsotený, zunuje život a namieša si mozog s ohňom. No Jožko Pútec, príkladný filozof, privykol k zlému. Ba ani neprivykol, nenachodíme ten výraz primeraným; lebo privykne k dačomu ten, kto odvykol prv od iného? K tomu teda neprivykol, v čom zrodený bol. On teda, mysliac, že to tak musí a ináč byť nemôže, v istom stupni fatalista, trpezlivo pokoril sa svojmu neprajnému osudu.
   </p>
   <p>
    Odbavil bohoslovecké štúdiá a obzeral sa po fare, povedomý súc si toho, že kňaz z oltára žije. Ale dlho sa musel obzerať, kým sa mu po mnohých nezdarených pokusoch konečne dostala fara. Ľahko, že i tá len preto, že sa nikto druhý o ňu neuchádzal. Lepšia mucha ako nič, i vtiahol bez streľby mažiarov pod slamený krov riedkou plachtičkou pokrytej fary. Z toho samého, že nikto z rozsievateľov evanjelia, mimo neho, necítil povolanie v sebe uchádzať sa o faru, možno uzatvárať, že obete, ktoré farár mal donášať, musia byť veľké, ale obete, čo fara jemu mala donášať, malé. Chudoba de Badín, psota de Garanseg. K biede farníkov, pochádzajúcej už zo samej polohy neúrodného poľa, patrilo i nesmierne pitie páleného. Páleným sa sedliak najedol, napil a stal sa za pár grajciarov zrazu múdrym a veľkým pánom.
   </p>
   <p>
    To by bola krátka charakteristika obce Tesná a jej cirkevníkov.
   </p>
   <p>
    Pútec mal chlieb, chlieb aký—taký. A kde jesto chlieb, nájde sa i nôž. Hľadal ženu a našiel; chvalabohu, že ten článok ešte i pre chudobných rastie. Tentokrát Fortúna zažmurkala mu prívetivo. Natrafil na dievča síce chudobné — však by sa k bohatej ani nebol trúfal — no ale bola z nej žienka dobrá, usilovná, a čo u ženskej cnosť kardinála — bola poriadkumilovná. Primerane k svojej mäkkej povahe mala tú zvláštnu obyčaj, kde len možno, v deminutíve rozprávať. Ani ten mak jej nebol dosť drobný, ešte z neho spravila máčok, a hen máčiček — kostolík, kostolíček. Len s ňou, pilnou ženičkou, mohol na tejto maličičkej faričke vyjsť.
   </p>
   <p>
    Čo na jednej strane dobrotivé nebo na ňom premeškalo, to mu inde hojne vynahradilo. V jeho tichom šestnásťročnom manželstve a úradovaní požehnalo mu nebo osem detí. Rozmnožoval, ako sám žartovne hovorieval, pilne panslavizmus. Podľa prvého kalkulu pripadlo na každé dva roky jedno decko a z nich štyria chlapci a toľko dievčat. Kalkul teda celkom úhľadný. Vtedy ešte metrické rátačky neboli v úžitku, ale v obyčaji stáli tucty, a tak nebesá znížili počet detí, zotretím dvoch, na poltucta. Dve z ôsmich teda exekvovala smrť…
   </p>
   <p>
    Videli ste hniezdo? Videli ste sýkorky? Čo to robí, ako to pysky dvíha, keď hladuje, a hladuje jednostajne; čviriká, riedkym páperom operenou hlávkou trasie ako Bismarck, žltý nepomerne veľký pysk rozdrapuje tak dlho, kým sa mu nasýtenému gágoľ bokom nevydúva. Rodičia lietajú, zhľadúvajú, donášajú od rána do večera, aby tým nekonečným črevám zadosťučinili. — Také hniezdo predstavuje šesť nedospelých detí, z ktorých najstaršie je trinásť, najmladšie trojročné. A starostlivý rodič má starostí nazvyš, aby dostatočne zaodiate a s uspokojeným žalúdkom denné kričiaky mohli zatíchnuť večerom v postieľke.
   </p>
   <p>
    Dobrák farár mal starosť i na svoje cirkevné deti. So žiaľom vidiac nemierne pitie, zaujal sa ich, založiac spolok miernosti. Žid sa rozhadzoval, patrón fary, súc väčším patrónom krčmy, ktorý predtým nebárs sa o farára staral, začal mu odvčuľ venovať pozornosť — štípal ho, kde mohol, a podtínal mu nohy, a ľud, ten, čo všetko sľuboval, poslúchal pána a vďačne sa vracal ku sklenke, s ktorou sa i tak len naoko bol rozlúčil, a to s tým ľahším svedomím, že mu páni dali rozhrešenie. Narobil si farár prekážok, narobil si omrzenosti bez prospechu a sedel, dumal opustený, dumal o nevďačnosti ľudu a o jeho nespoľahlivosti.
   </p>
   <p>
    K rozličným galibám pridružilo sa najväčšie rodinné trápenie — nemoc. Jeho najkrajší, najbystrejší chlapček, Gustík, prechorel na nohu. Príčinu jej vypátrať nemohli, ako to vôbec vyskúmať tvrdo ide, pravdepodobne, že bujný šuhajík dakde prchko a zle skočil. Buď tomu akokoľvek, zapálil sa mu kĺb a zozbieralo bedro. Nemoc bola dlhá, rana sa konečne zahojila, ale pohyblivosť zhybu bola tam. Noha v kolene zohnutá bola kratšia, a len hupkajúc hačkal obyčajne s barlou z miesta na miesto. Ale ako zase prišiel k úplnej sile tela, so svojimi pedálmi pobehal viac ako druhých zdravých nôh dva páry. Čo by ešte táto žubrienka bol povykonával, keby mu čert nebol podstrelil nohu? S krivou nohou vláčil sa po dachu a púšťal dolu kochom matke chrústov do kapusty, s krivou nohou driapal sa po smrekoch, dozerajúc hniezda splašeným vranám. Sama príroda snažila sa ho ukrátiť, a predsa rodičia mali s ním práce viac ako so všetkými druhými…
   </p>
   <p>
    I v pekle bývajú raz hody.
   </p>
   <p>
    V Tesnej zomrela vdova po strážmajstrovi. Za pohrebné obrady poručila farárovi jeden zecchino, výdobytok z bitky pri Cuztatone, a potom jeden žreb, takrečenú lombardku. Ako k žrebu nebohý strážmajster prišiel, to nám nie je známo. Zecchino bol na fare, obzvlášť deťmi, veľmi obdivovaný, a právom, pretože sa také predmety na fare veľmi nemleli. O hodnote toho peniaza si deti rozprávali báječné veci. Mysle všetkých boli pobúrené. Menšiu pozornosť venovali pekne tlačenému papieru. Ba i sám pán farár, ktorý predsa významnosť žrebov dobre poznal, nebárs sa ohliadal oň. Chudák, toľko ráz v nádejach sklamaný, nepomýšľal ani zďaleka na možnosť výhry. Horká jeho bryndza! Zlatý peniaz pošiel do starej tabačnice, žreb však chladnokrvne odhodil na stolík. Prizrel sa ešte naň a číslo žrebu mechanicky napísal na dvere. S tým bola vec dokončená.
   </p>
   <p>
    Už aký bol chudobný — a predsa možno práve zato, horlivo miloval svoj národ — utiahnutý od sveta, rád čítaval spisy a slovenské časopisy. I ten zecchino tašiel ako predplatok na „Národnie noviny“.
   </p>
   <p>
    Tamvon chumelí. V chyžke je teplo. Pútec sedí, držiac vyhorenú fajku v rukách, a hľadí na klbko hrajúcich sa detí. Kostolník vstúpi, vytiahnuc z torby noviny donesené z mesta. Farár sa radostne chytí do nich. Napchá fajku, zakreše do bukového práchna a rozleje sa po stolici.
   </p>
   <p>
    „No, cit, deti! — Čože nám donesú?“
   </p>
   <p>
    Od samého nápisu všetko, ale všetko čítaval pilne až do konca po zodpovedného redaktora. Nepremeškal prejsť cez kože, špiritus, slaninu, lekvár a nevynechal ani burzové správy. Kdežeby nie, však bol majiteľom žrebu. — No ale nie preto, ale zo samej úctivosti k „Národným novinám“.
   </p>
   <p>
    Ako sa takto očami po burze prechádza, trhne sa, zvrtne hlavou k dverám, zakvičí čudným hlasom, potom preskočiac troje v ceste mu stojacich detí, zastaví sa pred dvermi s hlavou ohnutou napred, lakťami nazad vystrčenými. Zase sa nahne k novinám, zase k dverám. Po chvíľke rozháňa rukami v povetrí ako kapelník. — Deti sa stiahli dovedna ani neceknúc, len prestrašeným zrakom obdivujú čudné kvinty otcove.
   </p>
   <p>
    Farárovi úplne zutekala flegma. Ale nie je dosť na tom, začne päsťami po dverách bubnovať a kričať, čo mu hrdlo dalo: „Milka! Milka! Skoro, Milka!“
   </p>
   <p>
    Na toto telefonické volanie Milka zrazu priskočila, pričom neopatrný farár zle pochodil. Dvere sa otvárali dnu, a pretože do špiku preľaknutá pani farárka celou silou vrazila do nich, prudkým otvorením dvier vylepila velebnému pánovi takú facku po nose, že sa ledva vedel udržať na nohách a v prvom prekvapení svojej milej manželke dačím podobným odslúžiť sa zamýšľal.
   </p>
   <p>
    „Či mi i tá radosť musí byť pokalená?“ pýta sa farár utierajúc si slzy, ale, pravda, nie slzy radosti.
   </p>
   <p>
    V prvom okamihu bol všeobecný zmätok. Milka drží si dlane vyvrátené pred očami. Deti však vidiac otca, ako si drgnutý nos drží, zo súcitu držia si všetky svoje nošťúriky.
   </p>
   <p>
    Prvá chopila sa slova pani farárka a zvyklým deminutívom začala kojiť rozladeného manžela: „Udrela som ťa, mužík môj, troštíčku po nošteku. — Ale čože tak búchaš, dušička, čože tak voláš?“
   </p>
   <p>
    Miesto odpovede ukáže prstom na dvere, zavolajúc hlasom víťaza Suvorova pri Prage: „Hurrá, vyhrali sme!“ A padne žene okolo krku. Neborkej Milke vrelo pod čepcom. Prirovnajúc číslo novín s číslom dvier, doloží: „Náš žreb číslo 639 vyhral dvetisíc zlatých!“
   </p>
   <p>
    „Božíčku drahý na výsosti, vďaka ti, pár zlatíkov sa nám zíde,“ vzdychne Milka. Deti sa ukladajú okolo rodičov a matka kropí ich hlávky slzami radosti.
   </p>
   <p>
    Mnohý by za tú cenu ani nezamdlieval, ani slzy neronil, ani by si za ňu dvermi nos nedal rozmlátiť. No chudobnému, na deti bohatému, na odporný osud zvyklému človeku je to výhra veľká, šťastie nevšedné; lebo núdzneho skorej uspokojí Šťastena ako hojnosťou oplývajúceho maznáka.
   </p>
   <p>
    Keď sa z prvého radostného otrasu, povedal by radostného strachu prebrali, počali rozjímať, gustírovať, čo s tými peniazmi začnú, ako ich vynaložiť; či kúpiť za ne dačo, či ich do svätomartinskej sporiteľne na úroky uložiť majú, o tom sa živo debatovalo a bezmála sa ani načisto neuzniesli. Deti kupovali bábiky, sukne, sánky, kone, na čo im matka odsekla, že samé prvé otcovi nový župan kúpiť načim.
   </p>
   <p>
    Medzitým napadlo otcovi pohľadať žreb.
   </p>
   <p>
    Hľadajú, hľadajú. Hľadajú popoludní, hľadajú večer… — nič. Strach, smútok a noc bez sna. Hľadajú ráno, hľadajú, dulujú celý deň a zase len nič a nič. Vyšetrujú slúžku, skusujú deti, márne všetko, žreb bol a je stratený. Zármutok vzrastal a úder väčší, omnoho väčší, ako keby sa im radšej dvere raja neboli otvorili. Nebožiatka, lízali med cez sklo, a teraz hľadeli okolo seba smutní ako oparené myši!
   </p>
   <p>
    Filozof Pútec utieral si ústa. Utiahnuc sa do svojej myšej diery, dumal a cvičil sa ďalej v opovrhovaní svetskou mamonou. Je to vskutku veľmi vďačné štúdium, keď k ničomu prísť nemôžeme, ale ktoré vďačne zase opúšťame, keď sa nám začína dariť.
   </p>
   <p>
    Minulo dakoľko týždňov, ako žreb pošol za durákom. Všeobecný rozhovor o ňom, rozličné klebety v Tesnom pomaly sa tratili. V tichej rezignácii znášal Pútec i toto navštívenie. Na pamiatku, že mu neprajný osud pretiahol cez ústa zlatý motúz, ponechal čísla žrebu napísané na dverách. Smutne zazeral tu i tu on na ne a ony naň.
   </p>
   <p>
    Bolo to v sobotu. Farár chystal si kázeň. Aby mohol pokojne pracovať, vypovedal deti von. Čím menej nohou, tým viac jazykom pohybujúci Gustík pýtal sa na korepetíciu k pánu učiteľovi, k čomu otec veľmi vďačne privolil s tou prísnou vyhrážkou, aby sa neopovážil ísť sánkovať, čerta pokúšať a ešte i tú druhú kvaku dolámať. Pokorne, skrúšene sľubujúc všetko dobré, vytiahol sa z chyže.
   </p>
   <p>
    Otec Pútec pripáli si héničku, vyloží trudovú čiapku na parochňu — za starosťami a horúčkou pošli mu vlasy — a v kvetnastostrakavom, na rukávoch umastenom župane začne sypať prúdiace sa myšlienky na papier. Zavše zakrúti perom, to zase hľadí von oblokom, aby pod trudovou čiapkou kopiace sa trudoviny do poriadku poukladal. — Od obloka hore vznáša sa strmý kopec, farská záhrada. Sneh sa ligoce, slncom osvietený, tuhou kôrou pokrytý. Chlpatá osuheľ mení farby báječného opálu. Oči sa mu točia po tej skvelej ploche, a po nej zbiera trhané myšlienky na kázeň.
   </p>
   <p>
    Obrábal Jóba. Vysvetľujúc jeho neresti, rozochvený púšťal chlpy dymu ako z maše. Ono vhod mu prišlo i toto; myšlienky mu hrali ako iskry vo vyhni. Zahryzol sa do trópov a zubami do čútorky. Lejú sa mu myšlienky po papieri ako rozpustené maslo. Skáče z predmetu na predmet, viaže, skladá, prirovnáva. Zájde k Eliášovi, horúcimi slovami líči, ako prorok Eliáš, ten prvý pasažier, čo sa parovozom k nebeskej stanici na extravlaku odviezol, bez popálenia do výsosti sa vznášal. Signál zaznie, oheň sa zasvieti, kolesá sa točia, on letí…
   </p>
   <p>
    Črnk, brnk! — tresk!
   </p>
   <p>
    Ale nie Eliáš. — Obločný rám s krížom i so všetkým činom na zemi, tably rozmrvené blyštia sa po izbe. Farár holohlavý, parochňa nad osudnými číslami na klinci visí. Fajka vyrazená kúri sa v kútiku a farár ťahá paru jalovou cievkou. Trudová čiapka krúti sa nad posteľou. Čo ale najkrajšie, na stolíku pravé na Eliášovi — sánky a na sánkach Gustík, jemu za chrbtom, držiac sa ho okolo krku rukami, kamarát Ďurík od rechtorov.
   </p>
   <p>
    Chlapci, na smrť preľaknutí, sedia, sedia na stole ako skamenení. Ej, korepetícia im zle vypadla. Tam povyše záhrady závozom korepetovali, sánky zle kerované vyskočili zo závozu a myk strmým vŕškom záhradou dolu. Nuž a tak neviniatka proti svojej vôli vpálili oblokom otcovi na vizitu.
   </p>
   <p>
    Asi za otčenáš ani nedýchol, ani sa nepohol nikto. Predesení boli všetci…
   </p>
   <p>
    Prvý potom zavolal Pútec: „Chváľ každý duch Hospodina!“
   </p>
   <p>
    Na hrmot pribehla mať a za ňou celý familiárny prídavok.
   </p>
   <p>
    „Ach, Gustíček môj, nuž čože ty tu robkáš?“ pýta sa, zalomiac rukami maminka.
   </p>
   <p>
    „Nuž, hľa — prišiel som tatu nazrieť,“ zajachce sa Gustík.
   </p>
   <p>
    „Pekelná saňa ťa sem poslala,“ zahrmí nahnevaný otec.
   </p>
   <p>
    „Nie, tata, saňa, ale sane,“ doloží Gustík.
   </p>
   <p>
    „Aha, čo tata má na hlave,“ zavolá malá Zuzka.
   </p>
   <p>
    A vskutku. Miesto zmiznutej čiapky a parochne vysadla mu na hlavu otiepka. Gustíkom zo strechy v strachu a v letku rukou zachytená a odtrhnutá.
   </p>
   <p>
    Otec precitol. Vojna je vypovedaná. Ľavou rukou siaha za otiepkou, pravou za linonárom v tom pevnom predsavzatí, Gustíka a potom Ďuríka čo možno najrovnejšími čiarami vylinierovať.
   </p>
   <p>
    Zložiac strechu z hlavy, dvíha už linonár do výšky, aby ho tým silnejšie spustil na zhrbený chrbát koristi, keď práve v príhodný, či nepríhodný čas opýta sa Milka: „Mužík môj, aha, čo to tu visí za kartička na slamke?“
   </p>
   <p>
    Rozkrúti karôtku, visiacu na nitke z otiepky ako dáky vrkôčik z parochne, a obaja vykríknu: „Lombardka!“
   </p>
   <p>
    A zase všetci stoja ako prikutí, ústa otvorené, obraz prekvapenia.
   </p>
   <p>
    Keď dakoľko ráz jedno po druhom sliny preglgol, skrútiac hlavu proti dverám, Pútec, nadmier pohnutý, plačlivo zavolá:
   </p>
   <p>
    „To je on, to je on!“ Padne Milke okolo krku a deti im okolo nôh. A podobalo sa to navlas skupenine pravidelne ustrojenej uhliarskej míle.
   </p>
   <p>
    Stratená ovca sa našla.
   </p>
   <p>
    Sánkovníci, ešte vždy v neistote, sedeli na sánkach na stole ako dáky umelý stolový nástavok.
   </p>
   <p>
    Hádalo sa sem—tam, akým divotvorným spôsobom mohol stratený žreb prísť na túto otiepku. Po vyšetrovaní Gustík konečne vyzval, že on akýsi papierik z tatovho stolíka zošúľal a mačke na chvost uviazal. Keď ju potom mechúrom naháňal, mačka v úzkostiach vybehla na padláš, skade sa vrátila bez papierika nazad.
   </p>
   <p>
    Po vypočutí rozprávky siahol Pútec znovu za linonárom, aby pokračoval v trahovaní tam, kde bol zastal. Aby tým smelšie udrel, zažmúril oči a — hop! zachytí mu anjel ruku.
   </p>
   <p>
    „Otecko, čo robíš, roztrepeš si atramentárik!“ — Otvorí oči, a tých, ktorých mienil udrieť, tu už viac nebolo. Opustiac nebezpečné miesto, presťahovali sa na bezpečnejšie — pod stôl. Ak nie anjel — Milka, nuž by bol najkrajšie náradie celej izby, porcelánový atramentár, vianočný dar Milkin, na kúsky rozmrvil.
   </p>
   <p>
    „I tá radosť musí byť zakalená,“ zamrmle Pútec.
   </p>
   <p>
    Spod stola sa však ohlásili dva detské hlasy: „A odpusť nám naše viny, ako i my odpúšťame našim vinníkom.“
   </p>
   <p>
    „Amen, synček,“ doloží matka.
   </p>
   <p>
    A otec im odpustil. Jóba nechal na pokoji. Eliáša vytiahol spod sánok. Ale žreb viac neodniesla mačka na chvoste.
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="verenice--dajte-si-pozor-na-prsten!">
       </a>
       Verenice, dajte si pozor na prsteň!
      </h2>
     </div>
    </div>
   </div>
   <p>
    Tihamír a Gizela ľúbili sa až do zjedenia.
   </p>
   <p>
    Nechže sa nikto na tom výraze a spôsobe milovania nezastavuje; keď sa do veci anatomickým okom kus nazrie, nenájde v tom nič podivného. Srdce je v blízkom susedstve žalúdka. Keď náruživosť srdca búši do suseda, vzbudí v ňom lebo hlad, lebo pokazí mu apetít. — Známe nám je, že keď zaľúbení jeden na druhého zazerajú, potratia apetít. Známe nám i to, že sa ľudia v láske často — hryzú, tak telesne. A to len preto, všetko preto, že srdce stojí so žalúdkom v tuhom a diplomatickom spojení. Žalúdok je minister dvoch záležitostí, premávky a financií; no srdce minister kultu a vojny.
   </p>
   <p>
    Poďme ďalej. Obyčajne počujeme, že keď pospolitý človek pri dákej havránke pokazil si svojho konzumenta, ukáže dobre prstom na žalúdok a povie pritom: Bolí ma proti srdcu. Tu teda vidno prirodzenú nutnosť — žalúdok zaznávať srdcom.
   </p>
   <p>
    Ešte i zo života hmyzu, tej biednej chrobače, môžem udať sem sa vzťahujúci dôvod. Keď sa totižto zdvorilý pavúk korí pavúčici, potom utekať musí, lebo ináč od rozjarenej dámy svojho srdca dohonený, od samičky na tele značne slabší, bol by nemilosrdne a či milosrdne z lásky ňou zožraný. Teda i tu máte lásku na zjedenie.
   </p>
   <p>
    Tihamír teda a Gizela sa ľúbili do zjedenia a prekážku vo vyvedení im nekládol nikto. On bol samostatný a jej rodičia hľadeli na to s uspokojením. A tak by vec bola dokonaná a nenasledovala len svadba s nevyhnutnými mrváňmi.
   </p>
   <p>
    Ale neplnia sa naše žiadosti a želania tak vymerane a hladko. Ba áno, človek tak je usporiadaný, že mu lepšie chutí, keď sa k cieľu len s istými prekážkami dostane; preto často tam si ich narobí, kde ich niet, lebo namáhavou prácou vydobytý pôžitok nám lepšie chutí ako hotové, do úst padnuvšie ovocie. Slovom, naši zaľúbenci nemali prísť bez pokušenia do prístavu manželstva; aj im zachované bolo okamihnutie, kde prekážky do cesty stavané treba bolo preskakovať, a tak čuvy dráždiť sa im mali strojenými prekážkami. A toto práve má nám slúžiť za jadro tu rozprávaného deja.
   </p>
   <p>
    Celý svet pozostáva z dvoch čiastok, zo živlov priateľských a živlov nepriateľských. Každá životná vláskovina dýcha nebezpečenstvom, ale hneď pri ňom ukrýva lístok hojivý protiliek. A tak je to všade a vo všetkom. To tá večná borba stavania a ničenia.
   </p>
   <p>
    Včuľ už zostúpime z chmár neobmedzeného filozofovania na postať makavých dejov, pridružiac sa k predmetu zaľúbencov.
   </p>
   <p>
    Tihamír zamyslený stúpa hore schodmi do príbytku Pleškovcov, nádejných svokrovcov, k obedu „na lyžičku polievky a na pohár vína“. V myšlienkach zahrúžený, s palicou pod pazuchou kráča tvárou nachýlený k zemi.
   </p>
   <p>
    Minulú noc sa mu snívalo, že u Pleškov v komíne horelo, nebo svietilo krvavou farbou a ohnivú smolu metalo mu na hlavu. „Oheň znamená hriech, krv znamená víno — čo by to z toho malo byť?“ takto rozjímal Tihamír po ostatný schod.
   </p>
   <p>
    „Ach, keby mi už len pánboh pomohol z tohoto horúceho pekla!“ zavolá obyčajnou túžbou a príslovím slúžok vyplakaná dievka, stojac pri studni. Fiká a slzy lejú sa jej do válova, kde sa tratia bezosožne v prúde kalnej vody, pričom vechťom trie železný hrniec, len to tak škripí.
   </p>
   <p>
    „Čo tak zavýjaš, Dorka?“ pýta sa Tihamír. Tu ešte len pozdvihol zástavu hotových sĺz, a celá potopa slanej vody rútila sa jej na vymastené končité čižmy. „Huj! moja česť, huj! Slečna a pani…“ Zaviazlo jej v hrdle, viacej nemohla vybrblať, a vecheť tou chytrosťou, ako predtým misku, utieral teraz slzy.
   </p>
   <p>
    „Aha, už sa kochom iskriť začne,“ pomyslel si Tihamír. A pretože nie je dobre všetko vedieť, tým menej dobre do cudzích pôtok sa miešať, vošiel bez ďalšej poznámky do domu.
   </p>
   <p>
    Tvárička peknej belohlavej Gizelky zatiahnutá akoby tenkým dymom. Tihamírovi, ktorý sa do jej modrých očí dôkladne zvykol prizerať a všetky ich možné zmeny a stupne ohňa poznal ako po notách, teraz akési sitko pozoroval v zorniciach.
   </p>
   <p>
    Vidieť — vidíme veľa; načo a prečo, to málo vieme. Tak málo vyskúmaš príčinu, prečo a načo bolo dnes dievča toho a včera takého rozmaru. Hlbinu mora skorej prenikneš než ženskú myseľ. Nepýtal sa preto ani on na príčinu svojho pozorovania, lež úslužnou poklonou pojal Gizelinu ruku a pritisol vrelo k ústam raz, dva razy. A tá ruka bola taká biela, taká mäkká, opakoval teda ešte a ešte; koľko ráz, to ani počítať nechceme. Aby to s tým väčším citom a bez roztržitosti a s väčšou pobožnosťou vykonať mohol, zatvoril oči. Ale keď konečne predsa otvoril pekné, čierne, dlho rezané oči — nevidel na jej prste pri vere daný prsteň.
   </p>
   <p>
    „Gizela, kdeže je prsteň?“ pýta sa zadivený Tihamír.
   </p>
   <p>
    „Neznám,“ odvetí rozpačite Gizela; „musel mi ho dakto ukradnúť.“
   </p>
   <p>
    „Ale z prsta,“ ukáže prstom na čelo Tihamír, „z prsta! — Odpusť, to je nezmysel!“
   </p>
   <p>
    „Oho, prosím kus viacej zdvorilosti,“ zakrúti ústami Gizela; „dakde ostal ležať, nuž…“
   </p>
   <p>
    „Nuž ho straka odniesla,“ skočí jej Tihamír do reči.
   </p>
   <p>
    „Inší byť nemohol mimo domácich sluhov.“
   </p>
   <p>
    „Aha, teda preto tak rumádzgala Dora,“ poznamená Tihamír.
   </p>
   <p>
    „Ale sa nechce priznať. A kmínov okolo seba trpieť nemôžeme,“ doloží Gizela.
   </p>
   <p>
    Tihamírovo čelo sa zmraští. „Keď nemáš presvedčenie, nuž to hriech vernosť dakoho upodozrievať.“
   </p>
   <p>
    „Múdry pán, keby sme mali presvedčenie, tak by nám, pravda, zbytočné bolo upodozrievanie.“
   </p>
   <p>
    „No, akokoľvek, ľúba Gizela, ale také veci bárskde nechať ležať je — nemúdre. Znak lásky zašantročiť neznamená šetrnosť a opatrnosť.“
   </p>
   <p>
    „Ľúby Tihamír, nepýtam, nežiadam ja od teba upozornenia.“
   </p>
   <p>
    „Neporiadna ženská pozbavuje sa hlavnej podmienky opatrnej gazdinej.“
   </p>
   <p>
    „Ten chlap, čo už za mládenectva šomre, podáva istú podmienku budúceho tyrana,“ odsekla patelátovým hláskom zapýrená Gizela.
   </p>
   <p>
    Tihamír zaškúlil škaredo na ňu a videl — že je ona i v hneve predsa krásna.
   </p>
   <p>
    Ostré narážky hrozili prejsť do nemilých výčitiek, ak nie do zvady a vypovedania vojny. Ale v pravý čas vstúpil do chyže anjel pokoja, malý Julko, s radostným heslom: „Aby sa páčilo k obedu!“
   </p>
   <p>
    Julko sa príchodu Tihamírovmu zo srdca tešil, lebo i jeho srdce ležalo v blízkosti žalúdka. Ihneď pritúlil a zavesil sa hosťovi na rameno, drobčiac popri ňom do jedálne. Vec sa takto mala: Julko sa v kuchyni presvedčil o tom, že hosťovi kvôli akési neobyčajné, pravdaže, nie každodenné jedlá pripravujú. A tak teda jeho pohostinná radosť mala trochu i bočný materiálny smer.
   </p>
   <p>
    Hádka mladých ľudí zamĺkla, ale zato so spusteným nosom, ako dvaja moriaci, opravdiví bismoriaci
    <sup>
     [
     <a class="footnote" href="#ftn.50" name="50">
      50
     </a>
     ]
    </sup>
    , kráčali k stolu.
   </p>
   <p>
    Sadli okolo stola. Rodičia zhovorčiví, zvlášte otec snažil sa byť dobrého rozmaru. Mládež sa fúkala — no ale tá sa poharká, aby mala príčinu k zmiereniu. Gizela píše vidličkou po tanieri, Tihamír číta, šúľajúc prstami chlieb, číta muchy na povale. Zavše vzdychol on, zavše vzdychla ona.
   </p>
   <p>
    „Blázniví zaľúbenci, prestaňte sa smoliť! Počkajte, len nech prídu žaby, koniec sentimentálnosti,“ pomyslí si čeľadný otec, šúcha dlane, usmievajúc sa pod bajúz. A vskutku — prišli vyprážané žaby, jeho milá lahôdka. Prívetivá domová pani vyrúti hneď pol tucta úbohých, drieku pozbavených žiab na tanier nadurdeného Tihamíra. On mechanicky pichne vidličkou do močiarneho obyvateľa, zapleteného nohami po turecky, a strčí mu hnáty medzi zuby. Ale ďasa! Zuby mal síce krásne ako žabica, silné ako stupy, ale nedajbože žabu pohrýzť. Nemalo to ani mäsa, ani kostí; omáľať, krútiť, žuvať to mohol, ako chcel, prehltnúť to koniec koncov nemohol. Ba keď sa pri nezdarenom ďalšom pokuse počal kapricovať a ju násilne do žalúdka vtrepať sa rozohnal, mal sa zájsť, a žaba celá, ani ten salamander na ohni, neporušená musela von. Počas tejto hrdelnej práce svojho zaťa oddal sa do vyžiadanej lahôdky i domový pán. No ten chudák sa príliš ponáhľal a len úderom veľkou varechou po chrbte — ktorý mu ešte dosť zavčasu, ako v takých prípadoch domáci liek, opatrná pani prilepila — vrátila sa žaba a zachovaný bol pánovi dych. Oči mu už stáli dupkom.
   </p>
   <p>
    Všetci stolujúci dali sa teraz do prísneho rozoberania záhadnej otázky, k čomu — cieľom dôkladnejšieho vyšetrenia — bola povolaná pred súd i rozžialená Dorka. Stála tu sťa Johanna, panna z Orleansu.
   </p>
   <p>
    Čudne veru sa vec vysvetlila, divný bol výsledok vyšetrovania. Dorke sa pred slzavými očami menilo, videla len ako cez sito, a tu nešťastnou náhodou miesto žiab pochytila a vrhla do roztrepaných vajcových žĺtkov, pováľala po rožkových omrvinkách a tak konečne hodila do horúcej masti a vypražila — takrečené papilotne, bavlnou a drôtom plnené remenné šúľky, okolo ktorých si Gizela vlasy okrúcala, aby sa stali kučeravými.
   </p>
   <p>
    Kým zo strany pána Plešku a Tihamíra trvalo striedavé odpľúvanie, zo strany panej nasledovala hrmavica, na čo nešťastná Dorka odpovedala slzovým lejakom.
   </p>
   <p>
    Tihamíra i Plešku škrabalo v hrtane. A tohoto posledného bolel i chrbát, lebo jeho útlocitná rebrinka, dokonale použijúc vhodnú príležitosť, prilepila mu varechou nezábudku.
   </p>
   <p>
    Tihamír myslel na ohnivý sen.
   </p>
   <p>
    Sklamaná nádej žabacej hostiny a nadobudnutý buchnát zotrel ružový nádych pána otcovho rozmaru. Nie div, že sa rozhovor zase dotkol strateného prsteňa. Besedovanie stalo sa živým, všetci brali na ňom účasť a nadobúdalo čím diaľ tým viac pichľavosti.
   </p>
   <p>
    Tihamírom opakovane pripomenutá poznámka, že z neopatrnej ženskej dobrá hospodárka stať sa nemôže, rozbabralo celú rodinu, najmä otca, a keby nebol mal na zreteli zvyk dobrej spoločnosti a pravidlá pohostinstva, bol by býval vstave zväzok s Tihamírom naskutku pretrhnúť. Ale tento musel sa premáhať, aby pichľavú spoločnosť dúškom neopustil.
   </p>
   <p>
    Takto stáli veci, keď Dorka — druhý to anjel, anjel trúchliaci — práve dobehla s pečeným kapúnom. Príjemný zápach a škvrčanie masti ohlušili rozdráždené dohovorky.
   </p>
   <p>
    Medzitým čo Dorka premieňala taniere, vstal pán Pleško, naostril istou prevahou majstra pitvací nôž a chytil sa do rozoberania pečienky.
   </p>
   <p>
    Bol v tom chýrny znalec, preto každý pozeral s uznalosťou na jeho vypočítané, umele vedené pohyby noža. Najprv vylúštil z plecových záhybov pečienkou a zúzikom pod pazuchami obťažené krídla, zatým nasledovali bônce a ďalej stínanie hlavy. Ako tak v práci smelým machom odvrchu dolu oddelí prsnú kosť od chrbtovej, zablysne sa tam, kde býva umiestený majorán — zlatý, diamantom opatrený prsteň. Všetci sa zodvihnú, vyvalia oči na neobyčajný zjav.
   </p>
   <p>
    „Prsteň Gizelin!“ vykríkne pán otec, s vážnou tvárou vytiahne ho vidličkou a strčí Gizele ešte horúci na prst.
   </p>
   <p>
    Tihamír bol ohromený. Videl Boskovo chytráctvo, videl Hermanove čarodejstvá, videl fígle všakových šaškárov, ale stratený prsteň pod kapúnovým trtáčom, to nie, to ešte nevidel. Už začal veriť, že ukradnutý prsteň podhodila nastrašená Dorka.
   </p>
   <p>
    No ale vec sa vysvetlila, keď mu pani svokra začala hlavu bez mydla umývať.
   </p>
   <p>
    Dobre poskladanou rečou, tekúcou výrečnosťou — cnosť to, ktorou ženské obyčajne dobre vládzu — urodzená dcérina maminka, tak a tak, takto a takto začala Tihamírovi dohovárať do duše, ako náramne sa mýlil, keď čo len na okamih pochyboval o hospodárskom povolaní a schopnostiach Gizelkiných: no predsa tento pečený kapún je živým svedkom, že ona má tak vôľu ako i povolanie na vedenie hospodárstva. A s pátosom doložila rozbabraná maminka: „A tu, hľa, tento prsteň stratila pri prehliadke sliepok, a túto prácu predsa koná každá opatrná gazdiná.“
   </p>
   <p>
    Satisfakcia to bola úplná a Gizelka prijala ju s malým rumencom.
   </p>
   <p>
    Dorka, ktorej sa na lícach ligotali pásy uschnutých sĺz, ako keď sa po šaláte slimák plazil, má tiež zadosťučinenie, že sa jej podrývaná nevinnosť dokázala tak podivným spôsobom.
   </p>
   <p>
    Zahanbený Tihamír pokorne načúval slová múdrosti, ako ľudia, ktorých bez dáždnika v poli prekvapí hodná leja:načúvajúc mletie skúsenej panej, privykal tak praxi budúceho stavu manželského.
   </p>
   <p>
    Už sám počal veriť, že Gizeline hospodárske schopnosti krivo posudzoval; v mysli robil si i výčitky. Ale tu zase čert mu šuškal do ucha pochybnosť, či dobrá gazdiná i — pri kapúnoch vykonáva spomenutú prehliadku.
   </p>
   <p>
    Ale tu premôžuc sa, potešil sa tým, že však, keď sa vydá, priučí sa i tomu.
   </p>
   <p>
    A v nekalenom rozmare ďalej si štrngali k mieru.
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#50" name="ftn.50">
        50
       </a>
       ]
      </sup>
      (lat.) Dvojnásobní moriaci. (Súčasne slovná hra: bismoriak — Bismarck.)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="mudra-rada">
       </a>
       Múdra rada
      </h2>
     </div>
    </div>
   </div>
   <p>
    Na švihlej lodi Tachys plavila sa okrem iných mnohých cestovateľov krásna a bohatá sirota Matilda. Všetkým cestovateľom sa páčila, ale pätorí mladí šuhajci zaľúbili sa do nej až po uši.
   </p>
   <p>
    Nemajúc nikoho na tom šírom mori, ku komu by sa mohla utiecť, obrátila sa, ináč tiež zápalistej látky dievča, k statočnému, prísnemu zvetralému kapitánovi lode.
   </p>
   <p>
    „Pane, čo tu robiť? Všetci piati ma ľúbia, všetkých však nemôžem, koho teda z nich voliť?“
   </p>
   <p>
    Kapitán už veľa búrok prešiel, vyhol už veľa smrtonosným zápoliam, prebŕdol cez končité klisúry, ale táto otázka väčšmi ho pomútila ako všetky tamtie prekážky.
   </p>
   <p>
    Hľadel na dievča, akoby mu zrazu ľadový balvan Baffinbajský pred nosom bol zastal.
   </p>
   <p>
    „Viete čo, slečna? Tak akoby náhodou pri dobrej príležitosti padnite z paluby do mora. Ja budem mať starosť, že sa vám nestane nič. Uvidíte, čo si počnú vaši dvoritelia.“
   </p>
   <p>
    Dobre. Ticho bolo, pekne bolo a vodná hladina bola hladká.
   </p>
   <p>
    Matilda, nešťastná Matilda, stojac na palube, pretiahla svoju švihlú postavu priďaleko von cez operadlo. Čľump! — už bola tam dolu. Ale čľump! Za ňou štyria šuhajci, ako žaby do mláky sa metali. Chytrí mornári nalovili plný člnok mládeže, mokrej ako pudel.
   </p>
   <p>
    Náhle preoblečená Matilda spechá ku kapitánovi.
   </p>
   <p>
    „Pane, koho vziať? Štyria skočili za mnou.“
   </p>
   <p>
    „Toho, čo neskočil,“ kapitán pokojne, „ten jediný z nich má rozum.“
   </p>
   <p>
    Matilda múdru radu skúseného kapitána poslúchla. A dobre tak.
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="vianoce">
       </a>
       Vianoce
      </h2>
     </div>
    </div>
   </div>
   <p>
    Vianoce boli už toľko ráz opísané, že veru za zbytočné pokladám k tomu dačo zo svojej hlavy doložiť.
   </p>
   <p>
    Ale je vec istá, že Vianoce vzbudzujú u nás zvláštne vznešené a radostné city. Či sa to má pripísať ich sviatočnej povahe, či nastávajúcemu návratu slnca a prekonaniu dlhých večerov, a či všetkému tomu spolu a ešte snáď i inému dačomu, neznám. Na mládež účinkujú nadovšetko makové opekance, betlehem, požehnaný stromček, prelievanie olova atď.
   </p>
   <p>
    My, ktorí už nedáme za opekance ani fajku tabaku, my, ktorým vianočný stromček už nerastie, my sa tešíme aspoň rozpomienkou na prežité časy, na Luciu, Mikuláša, Krampusa, vianočný stromček, betlehem a všetky ostatné vianočné radosti…
   </p>
   <p>
    My sme boli štyria bratia. Traja sme v banskobystrických školách vedomosti plným črpákom načierali a ten štvrtý, najstarší, bol komorským úradníkom pri železnom závode v Moštenici.
   </p>
   <p>
    Náš otec — pánboh mu daj večnú radosť — katolík tvrdý, zachovával pôsty veľmi prísne. V Štedrý deň dostali sme ráno po tanieriku špitálskej, to jest zapraženej polievky, a to takej riedkej, že by i najprísnejší teológ s ňou bol mohol krstiť. A to malo do večera vystačiť. Na tieto riedke raňajky dostali sme dvaja bratia otcovský rozkaz hneď a hneď stúpať do Moštenice a najstaršieho brata povolať k nám na Štedrý večer.
   </p>
   <p>
    A — „Ráno, ráno, ránečko, už vychodí slniečko“ — my „valaškou opásaní a vreckom podopretí“, vybrali sme sa na cestu.
   </p>
   <p>
    V noci predtým slzilo a nato pripadol mráz. Všetky byliny boli obrastené bielymi fúzmi a klzko bolo krkolomne. Mojej mladej fantázii predstavoval sa svet ako hnilé, splesnené jablko. — Kráčali sme rezko, tri kroky napred a dva nazad. Ešte predsa pokrok. Prejdúc Ľupču, odrazili sme sa pod zámkom, nad kotlárovým domom, chodníkom cez malú dolinku. Biela Panna Mária, zmeravená, obrátila sa nám chrbtom. Hradská, mlyn a zápole vyše neho, kde pred päťdesiatimi rokmi čipkára stínali, ostali vpravo.
   </p>
   <p>
    Ukrátili sme si chodníkom cestu a dobrú štvrťhodinu, stúpajúc po samých peniažkoch, lenže tie peniažky už vyšli z obehu a skameneli. Pod nohami nám vŕzgalo, ale nám vŕzgalo i v žalúdkoch. Tie sa nám opálali ako prázdne kreptúchy
    <sup>
     [
     <a class="footnote" href="#ftn.51" name="51">
      51
     </a>
     ]
    </sup>
    , ale v predtuche bryndzových halušiek znášali sme s pokornou mysľou všetky neresti…
   </p>
   <p>
    Po trojhodinovej prechádzke dotiahli sme do Moštenice. Už sme reku tu v prístave egyptských hrncov. Odpľuli sme si. Ale „Stůj, noho“! Brata už nebolo doma. Dom zamknutý. Búchame, klopeme, voláme, konečne bľačíme; ale len taká prázdna ozvena ako v našom žalúdku — a viacej nič. Jedna mimoidúca ženička povedala nám plecom mrdnúc, že náš brat pred polhodinou sa viezol do Banskej Bystrice. No, tie naše tváre! Chybili sme sa, keď sme išli chodníkom.
   </p>
   <p>
    Jaj, ale sme sa škrabali! Škrabali i tam, kde nás nehrýzlo; ale hrýzlo nás, a to najväčšmi pod srdcom. Srdce katolícke, ale žalúdok pohan. — Opravdivý to lev revúci, hľadajúci, koho by zožral.
   </p>
   <p>
    Čo tu robiť? Pozreli sme sa ešte raz na vráta — a s ovisnutým nosom vrátili sme sa naspäť.
   </p>
   <p>
    Morení myšlienkami o sklamaných ľudských nádejach ťapkali sme ďalej podľa taktu, ako nám práve celá Piťova banda v žalúdku trávnice vyhúdala. Tu sa našim zadiveným očiam zrazu predstavia zázraky Starého zákona: pred nami stojí ohnivý stĺp, ktorý viedol Židov cez púšť. Ťaháme sa za ním, a len keď sme sa k nemu už celkom priblížili, šípili sme, že ten ohnivý stĺp je — šíp. Šípky viseli na ňom, červené ako koraly.
   </p>
   <p>
    Požiadavka prírody nás nútila, a my pustili sme sa mlčky do chrúmania. Ani možné nepríjemné následky pichľavého hečepeču nás v tom nemýlili. A keď sme na pochúťku tam hneď v blízkom susedstve vtrepali do seba ešte po dve hrste srieňomodrých tŕnok, pohli sme sa ďalej.
   </p>
   <p>
    Pre ukrátenie chvíle utierali sme si cestou rukávmi ústa.
   </p>
   <p>
    Už bolo pod samý večer, keď sme vypitvaní ako načim došli domov. Hľadaný brat, brat, s ktorým sme sa tak nešťastne minuli, už pohodlne sedel za stolom. Matka ako na postriežke čupela pred pecou, vsádzajúc dnu a vysadzujúc von lopárom koláče. Zápach, vychádzajúci čeľusťami, znamenite dorážal na naše, priateľskou prívetivosťou mu otvorené nosové dierky.
   </p>
   <p>
    Slúžka tieto teplé a voňavé poklady odnášala do chyže a ukladala ich do veľkej starootcovskej truhly. Jej spodok najsamprv vyštrkovala suchými opekancami, potom obmúrala koldokola steny tvarožníkmi a lekvárnikmi; do uhlov, ako spojivo, vkladala makovníky. Okrem toho nahádzaný bol, ako to už pri takých staviskách býva, i všakový iný staviteľský materiál.
   </p>
   <p>
    Na túto zaujímavú prácu obrátili sme my celú našu pozornosť, pričom nám slinky cídlikom tiekli. Bol vám to aj klasický súmer!
   </p>
   <p>
    Keď už boli múry po väzbu vytiahnuté a slúžku matka odvolala, nahovoria ma moji páni bratia, okrem najstaršieho, aby som vraj chytro skočil do toho pekného kaštieľa.
   </p>
   <p>
    Áno! — No ale, pravda, čert nespí, a to ani na Vianoce.
   </p>
   <p>
    Bez rozvahy vyteperím sa na truhlu a natešený, usmiaty, so slovami „Hopsa puška, do teplúška“ — spustím sa do milého koláčového kaštieľa.
   </p>
   <p>
    Tresk! — Vrchnák sa spustí, spinok skočí do zámku a — zachlopí ma.
   </p>
   <p>
    Od strachu stratil som v prvom okamihu koncepty. Tma, dusné povetrie, zápach, ale nadovšetko horúce koláče odspodku mi ohrievali vošky, a k tomu mi ešte myseľ zaletela pred hrozivú matkinu tvár. — Nebesá! — Tu začnem strašne hurtovať. Kričím, jačím; trepem ako šialený a hádžem sa ako jašterica v ohni.
   </p>
   <p>
    Pánov bratov popadne strach; chcú mi chytro otvoriť — tu nieto kľúča.
   </p>
   <p>
    V ten čas hýbanie sa stolov ešte nebolo v móde, ale truhla sa predsa hýbala a motala po chyži ako živá. Zbehnú sa otec, matka, najstarší brat a slúžka. Tí trepú zvonku, ja trepem zdnuka. Ach, veru mi tak bolo ako svätému Laurincovi na roštoch. Pekelná horúčosť mi spodok pripekala, šípky vo mne mohli sa bezpečne uvariť na lekvár.
   </p>
   <p>
    Počujem čapnúť — nazdal som sa, že to kľúč v zámku, ale horkýže kľúč — boli to obratné dva oflinky, ktoré sa mojim na smrť preľaknutým pánom bratom dostali od našej dobrej matky na odmenu.
   </p>
   <p>
    Naveľa—naveľa a po dlhých trapiech, keď som na lekvárnikoch už takmer dušu vypustil, našli kľúč a otvorili truhlu, z ktorej som vystúpil, vyzváraný ako Venuša z mora.
   </p>
   <p>
    Ale ako som vyzeral? Bolaže by to za fotografia! Okolo krku držal ma objatý tvarožník, po nohaviciach a po lajblíku na prst lekváru, na tom nalepené opekance. Vyzeral som ako v najväčších sypaniciach. Tvár som mal obsypanú makom a na nose mi sedeli tri hrozienka.
   </p>
   <p>
    Ako ma v tejto podobe videli vyťahovať sa von z truhly, preľakli sa všetci ako pred čertom. Slúžka sa zreteľne prežehnávala. Môj lekvárový zovňajšok bol môj pas, môj salvus conductus
    <sup>
     [
     <a class="footnote" href="#ftn.52" name="52">
      52
     </a>
     ]
    </sup>
    ; netrúfal sa ma nikto dotknúť. A s tým kráľovským heslom „Quis audet extendere manum contra sanguinem regalis prosapiei“ (po slovensky: Kto sa opováži ruku pozdvihnúť proti krvi kráľovského potomstva), prešiel som hrdý a nedotknutý popod matkine, k bubnovaniu po mojom chrbte nachystané päste.
   </p>
   <p>
    Staratil som sa v bočnej izbe za dverami. Moji dvaja sprisahanci za mnou, i jeden i druhý s pirohom na tvári, ale bez lekváru a bez tvarohu, len tak, ako im práve matka na cestu namazala suchou rukou.
   </p>
   <p>
    Po toľkých trapiech nasledovalo lízanie, ratujúc z koristi, čo sa ratovať dalo. Starostliví bratia mi lekvár z puliderov zoškrabovali, kým som sa ja častoval tým, čo som na krku a nose vyniesol. — No, či to nie sladké rozpomienky?
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#51" name="ftn.51">
        51
       </a>
       ]
      </sup>
      (nem.) Obročnice.
     </p>
    </div>
    <div class="footnote">
     <p>
      <sup>
       [
       <a class="para" href="#52" name="ftn.52">
        52
       </a>
       ]
      </sup>
      (lat.) Ochranný list
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="po-siedme:-nepokradnes!">
       </a>
       Po siedme: Nepokradneš!
      </h2>
     </div>
    </div>
   </div>
   <p>
    Tak mu treba, maškrtníkovi!
   </p>
   <p>
    Obývali sme domček za mestom. Pri dome rozliehala sa priestranná, ovocným stromovím hodne vysadená záhrada. To bol môj svet. V lete som sa škrabal po stromoch, v zime som sa sánkoval a kĺzal; to bola vtedy naša gymnastika, v škole sme jej ešte nemali, len keď sme sa tu i tu, tak ex privata diligentia medzi sebou dokonale vyvaľkali.
   </p>
   <p>
    Detí nás bolo, a s tým i rodičovskej starosti, dosť, o čo som ja však málo dbal, žijúc nedbale ako vrabec v humne. Starostlivá matka, podobná výtoky znášavším myšiam, nakopila z jesene potravné zásoby pre nás žráčikov — ako nás láskavo nazývať ráčila — väčším dielom z veľkej záhrady. Poschovávala ich do skríň, bdejúc nad tými pokladmi ako uhorskí strážnici nad klenotmi svätého Štefana kráľa so slovenským nápisom.
   </p>
   <p>
    Vo dvore stála miestnosť, takrečená voziareň. Táto voziareň bola skladom potravných látok. Na jednom boku stáli „štoky“ s hrachom, šošovicou, gerštňou, bôbom; na druhom boku stáli priečiny s lahôdkami: sušené slivy, plnené mandolami a bez mandôl, lieskovce, vlašské orechy, hruškové a jablčné sušienky, sušené čerešne a višne. Mimo toho stál jeden sud s lekvárom a druhý s múkou, oba pokryté ľahkými drevenými vrchnákmi.
   </p>
   <p>
    Keď ma matka vystrojeného s vahanom, do týchto tajných zámkom a záporom opatrených miestností so sebou pojala, tu mi veru pohľadom na tie slasti života jazyk v slinkách plával a túha po zakázanom ovocí mi srdcom preletúvala tak, že s Cicerom povedať môžem: „Vidi enim vidi, et illum hausi dolorem, vel acerbissimum in vitá…“
    <sup>
     [
     <a class="footnote" href="#ftn.53" name="53">
      53
     </a>
     ]
    </sup>
    A to preto, že som sa do toho tak po chuti pustiť nemohol.
   </p>
   <p>
    Čert ma už držal za šticu, šeptajúc mi do ucha. No, práve tak ako nebožkej Eve, hľa. Jedna myšlienka tvorila druhú, z tej sa vyliahli idey, tie splodili plány a tie sa stali skutkom „et ex verbo caro facta est“
    <sup>
     [
     <a class="footnote" href="#ftn.54" name="54">
      54
     </a>
     ]
    </sup>
    , a keď nie čaro, nuž tedy vlašské orechy a slivky.
   </p>
   <p>
    Dobrá vec hodná je obetí; keď myšlienka obživne, šuhaj k činu letí. Tak sa stalo. Nad komorou, čiže voziarňou, ležalo seno, od toho sena rochdálsko—pionierskou prácou a vytrvanlivosťou vyhĺbil som „štôlňu“ tak dlhú a širokú, aby som pohodlne mohol dosku na povale odmyknúť. Presvedčiac sa, že je môj podnik vydarený, uložiac dosku na miesto, vypotený, zaprášený, vytiahol som sa ako jazvec na bruchu z diery von. Založiac jej ústie senom až na nepoznanie, zišiel som nádejeplný dolu, tešiac sa netrpezlivo budúcemu dňu.
   </p>
   <p>
    Sny som mal sladké, kúpal som sa v — lekvári. Na druhý deň, keď matka — pánboh jej daj radosť večnú — pri otvorenom ohnisku s vysoko vytiahnutými obočiami obed chystajúc, pod bielou rajnicou zásterkou žiar rozfukovala, pobral som sa do tej mojej „štôlne“ fárať, aby som dáke jarce mohol „vyfedrovať“. Darilo sa. Odmyknúc dosku, spustil som sa do voziarne. Zlezúc po rázštepoch v kúte opretých, stúpil som na lekvárový a múčny sud, no a stade na zem pred ovocný súsek. — Keď som jeden vačok slivami a druhý vlašskými orechmi do rozpuknutia napeľhal, navrátil som sa zase širší ako dlhší tou istou čiarou nazad na výšku vyšších vedomých cieľov. Horšie to síce išlo hore ako dolu, nuž ale predsa len išlo.
   </p>
   <p>
    Celá mnou uctená škola sa mala dobre, ale nadovšetko môj „šedátor“, toto vtedajšie školské porotníctvo. Kým sa mi darilo, darilo sa i škole dobre, a keď som dakedy i kus lekváru v škarnicli doniesol, mala celá trieda papuľu zatrepanú ako kolomažnicu.
   </p>
   <p>
    Ale tak dlho chodí krčah k vode, kým sa nezabije. Konečne bedlivé oko pani matkino pobadalo, že tie orechy et comp. akosi fatálne v tých priečinkoch zoschýnajú, čo zapríčinilo v dome veľký ruch.
   </p>
   <p>
    Hľadania, dopytovania, vyšetrovania na všetky strany. Najväčšmi rozhorlila srdce matkino tá okolnosť, že jedným dňom po prchkom daždi hrnúca sa voda medzi strechovým žlebom množstvo orechových škrupín na dvor dolu zviezla. Mimochodom rečeno, žleb na krove bola moja oficína, kde som pokojne orechy drvil a trovil, nemysliac pritom, pravda, že takýmto divným spôsobom bude moja privátna pasia zradená. Nuž ale „nichts ist so fein gesponnen, was nicht käme auf di Sonnen“.
    <sup>
     [
     <a class="footnote" href="#ftn.55" name="55">
      55
     </a>
     ]
    </sup>
    — In prima linea
    <sup>
     [
     <a class="footnote" href="#ftn.56" name="56">
      56
     </a>
     ]
    </sup>
    prišla do kriminálneho podozrenia čeľaď. Matka svoje zdravé pľúca a výtečný rečnícky orgán, navzdor prvému anglickému peerovi, pol druhej hodiny pustila do pohybu. Darmo sa slúžky božili, ohrádzali. Vpadnutý barometer v ovocných priečinkoch a kričiace škrupiny na dvore boli fakty, ktoré nedali sa ničím odškriepiť. A s vydvihnutým corpus jurisom
    <sup>
     [
     <a class="footnote" href="#ftn.57" name="57">
      57
     </a>
     ]
    </sup>
    , to jest kutáčom v pravej ruke, vyhrážala sa, že ak vinného nevyvolajú, že bude prinútená riečicu krútiť. To, prisámjánu, nebol špás, išlo do živého. A ja pritom všetkom stál som ako svätý Alojz. Či to nie hrúza…?
   </p>
   <p>
    No ale na takéto veci nemôže sa pánboh dlho dívať. Ja som to sám cítil, že to už prasknúť musí, a preto som si umienil, raz ešte, ostatný raz, ale dokonalý atak urobiť na ten nešťastný „Studentenfutter“
    <sup>
     [
     <a class="footnote" href="#ftn.58" name="58">
      58
     </a>
     ]
    </sup>
    .
   </p>
   <p>
    Medzi mojou skromnou toaletou nachodili sa i jedny otcove, ponosené, mne prisúdené nohavice. Pristrojila ich na moju postavu matka jednoducho tým, že od spodku z nich asi na dve piade odstrihla. Ale šírosť a druhé rozmery po tlstom otcovi zostali pôvodné. Vyzeral som ako Srbín, stratiac sa v nich sťaby myš v prázdnom kostole. K môjmu dnešnému účelu volil som si tieto nohavice. Opášem sa remeňom, nohavice strčím za sáry, a poď fárať na raziu…
   </p>
   <p>
    Nepchal som proviant ako obyčajne do vačkov, ale na tento čas vsýpal som materiál prosto do širokých nohavíc, kde sa — od sár hore plniac — ozaj hodne napratalo.
   </p>
   <p>
    Ako tak dve tretiny pulidier až po bedrá rozličnou ovocinou boli naplnené, počuť v zámke kľúčik hrkať. Hu—hú! Krv mi mrzne v žilách, dych mi sekne. Hlavu vtiahnem medzi plecia, ruky, prsty vystriem do vetra. Ratuj sa! — Ako mornár po povrazoch švihám hore po rázštepoch. Vôľa je ľahká, lež telo je ťažké. Strach vraj dodáva sily. — Hm, možno, ale pomúti i rozum. Vráta sa otvárajú — len ešte okamih — hore sa — už som v škáre, ale čert… prihrubý som, nemôžem ďalej. Ach, bože, keby bol nitkou. Samiel, pomáhaj! Vrchná čiastka môjho biedneho „ja“ čnie do raja, od pása dolu bombáľam v horúcom pekle. Na môj dušu, dešperátne položenie! Visím medzi nebom a zemou, ba radšej peklom. Napínam sily bez prospechu, trpím mučenie ako Laokoón hadmi mliaždený, a prečo? Preto, že oriešky a slivky rád vidím, a „Ist denn Liebe ein Verbrechen?“
    <sup>
     [
     <a class="footnote" href="#ftn.59" name="59">
      59
     </a>
     ]
    </sup>
    … Ach, či by bol rád rezignoval na svoje vysoké postavenie.
   </p>
   <p>
    Tak som ja myslel. Inakšie však matka. Netrvalo to dlho, ba veď ani dlho trvať nemohlo, a s náramným krikom prikvapila rozhorlená maminka na bojište, posielajúc mi hore všakové vinše, akých som si ja nikdy naprial. A ja som sa holengal ako srdce prvého zvona na svete, Ivana Veľkého. Po krátkom rečníckom adagio pochytí maminka rázštep a začne ráňať. Predmetom toho ráňania, rozumie sa, bol som ja, „Poznať vraj strom po ovocí“, a prilepila mi pár bastonádov na podošvy snáď v predtuche, že ony po tridsiatich rokoch budú kráčať po bastonádovej vlasti. Táto ovácia dotkla sa ma čertovsky nemilo, a pod dobrými podmienkami bol by i kapituloval. Ale nebolo času. S veľkým chvatom začala zatým zadnú štvrtku mojej úzkostlivej bytosti polemizovať. Drvila mi orechy, že hotové jadrá z nohavíc von fŕkali a lekvár v nich sa rozlieval. A keď ma už s neunavenou pilnosťou na hotový „Klötzenbrod“
    <sup>
     [
     <a class="footnote" href="#ftn.60" name="60">
      60
     </a>
     ]
    </sup>
    namlátila, a ja predsa ako hnilá hruška dolu nepadol, chytila sa rozumu a druhého trojačistého rázštepu — a široké, mnou nevyplnené, na zadnej čiastke v mnohých záhyboch visiace nohavice do rázštepu zakrútiac a vŕtajúc, zachytila ma a jedným mykom dolu strhla. Nohavice pod remeňom pukli a ja ako Jupiter Pluvius
    <sup>
     [
     <a class="footnote" href="#ftn.61" name="61">
      61
     </a>
     ]
    </sup>
    v daždi orechoslivkovom letím s veľkým hrmotom dolu, do náručia matkinho — ach, nie, prelomiac dienca do sudov, jednou nohou do lekváru a druhou do múky.
   </p>
   <p>
    Servus! — Keď sa víla chce stať neviditeľnou, nuž zaobalí sa do oblakov. I okolo mňa vyfúkol oblak a moja dobrotivá matka zmizla mi na štvrťhodinku z očú. A bol by túto dobrotivú náhodu na svoju spásu upotrebil a uvrzol, ale noha v lekvári ako prikutá; sedel som ako glezg na lepe.
   </p>
   <p>
    Už, reku, poručeno pánubohu, a to druhé na kostol, ako bude, tak bude. Keď sa oblak rozišiel a zase sa vyjasnilo, videl som s hrúzou, že som za ten krátky čas celý ošedivel… od strachu? Nie, od múky. A divno, ešte i podnes nosím zrejmé toho znaky. Potom pristúpila Nemesis, moja maminka, a chytiac ma za obe uši, vytiahla ma z omáčky — len mi tak v hlave pukalo.
   </p>
   <p>
    Potom ma za šticu vyviedla na dvor, ukazujúc čeľadi prstom: „Tu vidíte čierno na bielom, kto bol kmínom suchého ovocia.“ Kázala čeľadi, aby mi hrachovými palicami múku zo šiat — ktorým som naturálnym rámom bol — vyklopali, čo títo i s veľkou ochotou učinili.
   </p>
   <p>
    Nikdy viac som to neurobil — ani neurobím.
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#53" name="ftn.53">
        53
       </a>
       ]
      </sup>
      (lat.) Videl som totiž, videl, a cítil som ten bôľ, zaiste najtrpkejší v živote
     </p>
    </div>
    <div class="footnote">
     <p>
      <sup>
       [
       <a class="para" href="#54" name="ftn.54">
        54
       </a>
       ]
      </sup>
      (lat.) A slovo sa stalo telom (novozákonný citát)
     </p>
    </div>
    <div class="footnote">
     <p>
      <sup>
       [
       <a class="para" href="#55" name="ftn.55">
        55
       </a>
       ]
      </sup>
      (nem.) Nič je nie tak jemne upradené, aby neprišlo na svetlo
     </p>
    </div>
    <div class="footnote">
     <p>
      <sup>
       [
       <a class="para" href="#56" name="ftn.56">
        56
       </a>
       ]
      </sup>
      (lat.) V prvom rade, predovšetkým
     </p>
    </div>
    <div class="footnote">
     <p>
      <sup>
       [
       <a class="para" href="#57" name="ftn.57">
        57
       </a>
       ]
      </sup>
      (lat.) Zákonníkom
     </p>
    </div>
    <div class="footnote">
     <p>
      <sup>
       [
       <a class="para" href="#58" name="ftn.58">
        58
       </a>
       ]
      </sup>
      (nem ) Študentská strava
     </p>
    </div>
    <div class="footnote">
     <p>
      <sup>
       [
       <a class="para" href="#59" name="ftn.59">
        59
       </a>
       ]
      </sup>
      (nem.) Čo je láska zločinom?
     </p>
    </div>
    <div class="footnote">
     <p>
      <sup>
       [
       <a class="para" href="#60" name="ftn.60">
        60
       </a>
       ]
      </sup>
      (nem.) Biskupský chlebíček
     </p>
    </div>
    <div class="footnote">
     <p>
      <sup>
       [
       <a class="para" href="#61" name="ftn.61">
        61
       </a>
       ]
      </sup>
      (lat.) Jupiter dážďonosný
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="tri-krale">
       </a>
       Tri krále
      </h2>
     </div>
    </div>
   </div>
   <p>
    Roku 1862 na Tri krále bola zima trojnásobná. Obloha jasná, len čo práve zapadlo slnko za končité lesy a už vystrčil mesiac svoj ostrý rožok spoza kopca. Voda, od spodku mrznúc, kúrila sa dolinou — znak toho, že od obkľučujúceho ju vzduchu je predsa ešte teplejšia. Komínový dym vznášal sa rovno do neba ako Ábelova obeť. Kyprý sneh vŕzgal pod nohami ako hýľ, keď si okolo Vianoc nôtiť započína.
   </p>
   <p>
    Stiahnuc hlavu medzi plecia, vrhol som sa sám do seba a zimou hnaný krájal som nahnutým temenom ostré povetrie, pričom mi na fúzoch a brade celé snežníky namrzli.
   </p>
   <p>
    V ústrety blížili sa mi tri osoby. Či to, reku, azda traja králi? — Prvá kráčala dosť voľne, druhá už z utlačeného chodníka vyhybovala, tretia, ostatná, hadila sa sem—tam bez určitého smeru.
   </p>
   <p>
    „Hó!“ Zastavíme sa. — Prvý bol pán farár s kučmou na hlave, veľkou sťa riečica; ťažkou vlčúrou na pleciach zakuklený, bol ako bobák a naobliekaný ako cibuľa. Za ním nasledoval pán rechtor a za tým kostolník. Vracali sa práve z koledy.
   </p>
   <p>
    Nasledovalo objatie s pánom farárom a priateľský bozk. Ale čujte, nemohli sme sa rozlúčiť. Brada a fúzy primrzli mi o pána farára. Či to nie posmech, pri vrelom bozku pomrznúť? Ťaháme sa sem, ťaháme sa tam, krútime dookola ako kávový mlynček, ale to už raz nešlo bez pomoci. Obávajúc sa osudu siamskych bratov, volali sme ex profundis
    <sup>
     [
     <a class="footnote" href="#ftn.62" name="62">
      62
     </a>
     ]
    </sup>
    o pomoc. Pristúpili rechtor s kostolníkom na succurs
    <sup>
     [
     <a class="footnote" href="#ftn.63" name="63">
      63
     </a>
     ]
    </sup>
    . Pľuli si do dlane, čo — mimochodom rečeno — i na nás začiahlo, a chceli nás — ale nie na kusy — roztrhať. No nič, na mojich fúzoch si mohol s korčuľami behať. Ale potom pohnú rozumom a dajú sa do odmrazovania. Dýchajú na nás z hlbín otrúb — či mám povedať útrob svojich. Hriate pálené vyvinovalo teplé divy. Para sa valila z nich ako ex faucibus orci
    <sup>
     [
     <a class="footnote" href="#ftn.64" name="64">
      64
     </a>
     ]
    </sup>
    . Dýchali, fúkali chudiatka na nás blahodarne, ako ten osol a vôl na to prechladnuté pacholiatko v jasličkách. Ľady sa pustili — prasklo, a my sme boli rozsobášení. Ja som letel do jednej, pán farár do druhej priekopy. Chĺpok mojich fúzov, veľký asi medzi tri prsty, odniesol pán farár na nose.
   </p>
   <p>
    „Nuž, a kamže ste sa rozohnali?“ pýta sa ma zas na nohy postavený pán farár.
   </p>
   <p>
    „Tuto idem, hľa, do K. k Janovi Komovie. Zaviazol mu koštiaľ zo šunky v hrtane, idem mu ho potisnúť.“
   </p>
   <p>
    „No, tam sa nebudete veľa trápiť, pán doktor, len ten má gágor, a to dokonale, ako sa svedčí, vypitý. Tým hrtanom vám prejde i poleno, nie to kus koštiaľa. Nože, po operácii prídite k nám na večeru!“
   </p>
   <p>
    „S dovolením prídem.“
   </p>
   <p>
    Podali sme si ruky, ale sme sa nebozkali — ako sa od tých čias v zime nikdy nebozkávam — a každý šiel po svojom.
   </p>
   <p>
    Asi na jedno strelenie ďalej vŕzgajú volmi ťahané zvlače.
   </p>
   <p>
    Na nich sedia okrem paholka štyria miništranti v širočizných klobúkoch, bielych košeliach, s červeným golierom okolo krku a v červených, po kolená krátkych kamžiach. Dlhé, v bielych chološniach a krpcami zaodiate nohy bombáľami im zvoľna dolu. Títo štyria anjelikov predstavujúci kamasi mohli mať dovedna asi sto rokov.
   </p>
   <p>
    Jeden z nich držal turribulum
    <sup>
     [
     <a class="footnote" href="#ftn.65" name="65">
      65
     </a>
     ]
    </sup>
    s ohňom, druhý fúkal doň, tí ostatní dvaja, ohrievajúc si ruky, zapekali si v ňom fajky. Kotlík so zamrznutou vodou a aspergesom
    <sup>
     [
     <a class="footnote" href="#ftn.66" name="66">
      66
     </a>
     ]
    </sup>
    stál v pozadí. Nebesá! Bola to zima, keď už i sami anjelici mrzli. A na samom zadku doštenáka umiestený bol plný velikánsky, pevne a opatrne zaviazaný mech.
   </p>
   <p>
    Za zvlačami skučal kŕdeľ psov rozličného kalibru a pochádzajúci snáď z troch chotárov. Netušil som, čo tento potravný spolok tak pilne sánky nasleduje. A hoci už mrkalo, predsa bolo mi nápadné, že akonáhle sa jeden z tých havkáčov k osudnému mechu dostal, cvalom uháňal od cesty do snehu a videlo sa mi, akoby každý cigaru, či dačo tomu podobné, v pysku niesol, pričom natešený, hlavu hore držiac, prívetive krútil chvostíkom.
   </p>
   <p>
    Príduc k Janovi Komovie, našiel som ho pod pecou horeznak ležať. Papuľu mal otvorenú, že som mu pohodlne krumple v žalúdku mohol počítať. Z jedného boku mu brat brezovým lúčivom svietil, z druhej strany mu stará baba kutáčom v hrtane rýpala. Pán farár mal pravdu, lebo hrtan mal vymolený ako rezňu. Keď som mu pár ráz svojím ramárom zavážil, čľup, prepadol sa koštiaľ ta pomedzi krumple. Vytrúsil nato sklenku tej fľúdrovice a bol pokoj.
   </p>
   <p>
    Pán farár ma čakal. Rechtor klipkajúc očami kľuckal. Kostolník pod teplými kachľami sediac pílil dosky, len nos sa mu svietil ako hnilé drevo.
   </p>
   <p>
    Došli miništranti. Pán farár volá von dvermi:
   </p>
   <p>
    „Dzurou!“
   </p>
   <p>
    „Hou!“
   </p>
   <p>
    „Ej, čiže hrubo rozprávaš. — Donesže dnu to vrece s koledou!“
   </p>
   <p>
    Vstúpi do izby veľká, v kamži vyrastená rázga s kučeravými vlasmi ani tá borievka. V pravej ruke držal voľačo, podobné maršalskej palici, cez ľavé rameno mal prehodený prázdny mech.
   </p>
   <p>
    „Dzuro, kde máš klobásy a jaternice?“
   </p>
   <p>
    „Prosím, vašu milosť, neráčte sa pohoršiť, ale tie pevne psy pojedli. Vyhrýzli do mechu dieru, aha, koľká, je,“ podá pánu farárovi vrece, „len táto jedinká jedna jaternica ostala ako sirôtka opustená na zvlačiach ležať.“ S tým pánu farárovi podá zamrznuté jelito.
   </p>
   <p>
    Ahá, už som si vedel psie kmotrovstvo vysvetliť.
   </p>
   <p>
    Čierne mračná zatiahli pána farárovu tvár, v očiach sa mu blýskalo, predzvestujúc hrmavicu, len aby, reku, neudrelo. — Šmarí vrece do kúta, potom zdvihne ruku s jaternicou do výšky ako Jupiter fulminans
    <sup>
     [
     <a class="footnote" href="#ftn.67" name="67">
      67
     </a>
     ]
    </sup>
    , alebo náš pri Hájnikoch vykopaný Perún, a tresk!
   </p>
   <p>
    Ďuro sa pokorne až k zemi uhne a jelito myk kostolníka po nose. Zakričí a nevediac, čo sa robí, letí s nosom, zapuchnutým ako Tranosciov kancionál, von dvermi.
   </p>
   <p>
    Jakub, keď sa z príjemného sna prebudil, polial poduškový kameň olejom, chudák kostolník to urobil krvavou polievkou. S kostolníkom zmizol i Ďuro.
   </p>
   <p>
    Keď sa zase pána farárova krv upokojila, oddal ako posekáň zamrznutú jaternicu Tereze, aby aspoň posledného mohykána upražila.
   </p>
   <p>
    Medzitým rechtor, sediac na kostolnej kase a bubnujúc prstami marš, očakával trpezlivo večeru, a ju i vyčkal. Pán farár ma vľúdne ponúka akousi hydinou. Ale pohľad na ňu nebol bárs vábivý. Farba jej bola načernastá, zle viksovanej čižme podobná, zápach nechutný. Obzerajúc ju nedôverivým okom, ponúkaný pánom farárom, pustím sa konečne ale ostýchavo do nej. Rástla mi v ústach ako tlačená špongia, omáľal som ju dlho, kým sa dolu šmykla.
   </p>
   <p>
    „Ale, povedzte mi, pán farár môj láskavý, čo je to za zvera. Dáko sa mi vzpiera.“
   </p>
   <p>
    „Ach, vzácny hosť, vzácna úcta.“
   </p>
   <p>
    Kaplán Ondrej, známa to škriepna Dora, odvetí:
   </p>
   <p>
    „To je chriašteľ, pán doktor, dneska som ho zastrelil.“
   </p>
   <p>
    „Čo, že chriašteľ? Ale, čože myslíte, pán kaplán, veď chriašteľov v zime nestrieľajú. Akonáhle trávy skosia, hneď sa poberajú svetom, ta, kde loj kopú.“
   </p>
   <p>
    „No, keď vám povedám, chriašteľ — na vŕbe som ho zastrelil pri mlyne.“
   </p>
   <p>
    „Lenže chriašteľ nesedáva na strome, ale behá v tráve.“
   </p>
   <p>
    „Bol pekný čierny s dlhým chvostom.“
   </p>
   <p>
    „No to veru ešte s dlhým chvostom, a chriašteľ. Hm, hm, to by bolo!“
   </p>
   <p>
    „A prečo nie,“ povie pán farár, „ani ľudia nemajú rovné veľké nosy, prečo by to s chvostmi u chriašteľov nemohlo byť?“
   </p>
   <p>
    Na svedectvo donesie kaplán krídlo a chvost z domnelého chriašteľa a preukázal sa byť opravdivým — havranom.
   </p>
   <p>
    „Ahá, veru ľahko,“ doloží pán farár, „včera, hľaďteže, práve mlynárovi žriebä Cigáni zvliekli. No nerobte si nič z toho, človek nevie, z čoho stučnie.“
   </p>
   <p>
    Povedá sa, že poľovníci to, čo strieľajú, neradi jedia, i pán kaplán sa svojho chriašteľa nedotkol, ale tým tuhšie rúbal do jaternice, naťahujúc ju ako mlynský pyteľ.
   </p>
   <p>
    Zrazu sa vystrie, otvoriac ústa dokorán, tvár mu osinie, len toľko, že ho neudusí. Zabehlo mu. Ale čo?
   </p>
   <p>
    Ja mu chcem pomôcť ramárom, ale vrtký pán farár mal už liek, a to bol — svietnik; búši ho ním dva razy do chrbta, a zastavený dych sa vrátil. Z hrtana mu vyfrkne akousi zlou náhodou do jelitovej plneniny primiešaný — náprstok!
   </p>
   <p>
    Nuž, tento bol zratovaný, ale keď buchnutím svieca odfrkla, použijúc tmu, hanblivý ináč rechtor, kým nezapálili sviecu, si dokonale hrtan prelieval. Až ti tu náhlosťou hnaný — lebo nulla avaritia bona nisi temporis
    <sup>
     [
     <a class="footnote" href="#ftn.68" name="68">
      68
     </a>
     ]
    </sup>
    — pochytí pohár s tuhým, doma robeným octom, a na dúšok mu bol pod srdcom.
   </p>
   <p>
    Keď Tereza sviecu doniesla, už behal chudák ozaj so slzavými očami a kyslou tvárou po izbe volajúc: „Jaj, dieru mi vypálili do žalúdka, dieru, dieru, dieru!“ Neprišlo to tak ďaleko. Za lyžicu Carbonas natri
    <sup>
     [
     <a class="footnote" href="#ftn.69" name="69">
      69
     </a>
     ]
    </sup>
    to prekazilo.
   </p>
   <p>
    „Na dobrý úžitok, pán rechtor,“ poviem. „Keď ste pána farára o dobrý ocot pripravili, nezabudniteže naň aspoň s octovou matkou.“
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#62" name="ftn.62">
        62
       </a>
       ]
      </sup>
      (lat.) Z hlbín
     </p>
    </div>
    <div class="footnote">
     <p>
      <sup>
       [
       <a class="para" href="#63" name="ftn.63">
        63
       </a>
       ]
      </sup>
      (z lat.) Na pomoc
     </p>
    </div>
    <div class="footnote">
     <p>
      <sup>
       [
       <a class="para" href="#64" name="ftn.64">
        64
       </a>
       ]
      </sup>
      (lat.) Z pažeráka pekla
     </p>
    </div>
    <div class="footnote">
     <p>
      <sup>
       [
       <a class="para" href="#65" name="ftn.65">
        65
       </a>
       ]
      </sup>
      (lat.) Kadidelnicu
     </p>
    </div>
    <div class="footnote">
     <p>
      <sup>
       [
       <a class="para" href="#66" name="ftn.66">
        66
       </a>
       ]
      </sup>
      (lat.) Kropenicou
     </p>
    </div>
    <div class="footnote">
     <p>
      <sup>
       [
       <a class="para" href="#67" name="ftn.67">
        67
       </a>
       ]
      </sup>
      (lat.) Jupiter hromovník
     </p>
    </div>
    <div class="footnote">
     <p>
      <sup>
       [
       <a class="para" href="#68" name="ftn.68">
        68
       </a>
       ]
      </sup>
      (lat.) Nijaká chamtivosť nie je dobrá, ak sa nedeje v pravý čas
     </p>
    </div>
    <div class="footnote">
     <p>
      <sup>
       [
       <a class="para" href="#69" name="ftn.69">
        69
       </a>
       ]
      </sup>
      (lat.) Sódy bikarbóny
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="velkonocna-kupacka">
       </a>
       Veľkonočná kúpačka
      </h2>
     </div>
    </div>
   </div>
   <p>
    Keď už za celých šesť mesiacov Jožko lekárskymi vedami hlavu, žalúdok však segedínskou tarhoňou a riedkotenkou dolnozemskou kapustou kŕmil — túžiac po domovine, netrpezlivo čítal deň po dni, keď už zase na veľkonočné sviatky pôjde navštíviť svojich, svoje rodinné kraje a voňavé koláče. Už by ich bol nohami kopal tie zdĺhavé dni, len aby sa rýchlejšie poberali napred. Nuž ale prišli, ej, prišli tie očakávané sviatky s ich púzalkami, farebnými vajcami a svätenými kytami.
   </p>
   <p>
    Včuľ sa ľudia parou ženú, už či v podobe parovoza, či parolode, pričom, pravda, na svojej vlastnej pare veľa usporia. Prirodzene, že terajšia mládež je oveľa pohodlnejšia ako len asi pred dvadsiatimi rokmi. A prídu časy, kde každý „cettltroger“
    <sup>
     [
     <a class="footnote" href="#ftn.70" name="70">
      70
     </a>
     ]
    </sup>
    z dom do domu na rýchlonôžke a študenti do školy na dákych parných „ainšpeneroch“
    <sup>
     [
     <a class="footnote" href="#ftn.71" name="71">
      71
     </a>
     ]
    </sup>
    budú fučať.
   </p>
   <p>
    Vtedy, keď sa dej našej rozprávky odohrával, nebolo tých maznačiek. Ba keby si bol Detvanovi povedal, že sa mu tam popod nos taká besná zapekačka bude motať a smradiť, bol by ťa osekancom ovalil. Nuž tak. A teraz? Píska mu dolinou parostroj, hoci sa valach do gruntu srdca hanbí.
   </p>
   <p>
    Oprúc sa teda o svoje vlastné nohy, priviazal sa náš cestovný Jožko o remennú výsahu, vzal do pravej ruky palicu, do ľavej blahej pamäti šesť dvadsiatnikov a pustil sa homokovým, Pešť otáčajúcim Rákošom do širokého sveta. Čo plavcom polnočná hviezda, bol Jožkovi tvarožník in spe
    <sup>
     [
     <a class="footnote" href="#ftn.72" name="72">
      72
     </a>
     ]
    </sup>
    , a čo je tvarožníku cibébna, čiže hrozienko, to bola jeho vznešenou láskou prekypujúcemu srdiečku spanilá Tinka, už či to Kris— či Leopol— či Ernes— a či veru Mar— Tinka. To ponechávame každému na vôľu, lebo gusta sú rozličné, ale Tinka bola raz premilená dušička. To stojí.
   </p>
   <p>
    Keď si na tú Tinku pomyslel, tak mu nohy švargali ako cepy v štvorke, a pretože vše na ňu myslel, nuž mu brngali ako Oblidalovičovo mobile perpetuum in spe, čo ešte o poznanie dlhšie trvať má ako meno vynálezcovo. Keď nevystačil deň, pripriadol si noc, a pätnásť míľ prebŕdol bez úrazu a dobrodružstva, ani ho zbojníci nenapadli, ani ho býk nenaháňal, a tak s pár nadobudnutými pľuzgierikmi na nohách, ale bez podošiev, ktoré vo zvolenskom blate ponechal potomným archeológom s heslom „Amice care
    <sup>
     [
     <a class="footnote" href="#ftn.73" name="73">
      73
     </a>
     ]
    </sup>
    , keď nemám podošiev, prídem na sáre“, vrazil do náručia čakajúceho brata.
   </p>
   <p>
    A tu mu voľno, tu mu bolo sladko, akoby sa v tokajčine kúpal. Nemci však povedajú: „Thut man sich den Magen laben, will das Herzchen auch was haben.“
    <sup>
     [
     <a class="footnote" href="#ftn.74" name="74">
      74
     </a>
     ]
    </sup>
    A v tom pravdu majú. I Jožko pri žalúdku nezabudol ani na srdce, čo mu tým ľahšie padlo, že srdce blízo žalúdka leží, a povedá sa celkom dôsledne: „Tak ťa rád mám, že by som ťa hneď zožral.“ Gustióznym predmetom jeho lačného srdca bola, ako nám všetkým vedomo, jeho Tinka — plný, zdravý, okrúhly ako jabĺčko červený hryz. Okrem jedenia a spania celý čas trávil v spoločnosti svojej Tinky.
   </p>
   <p>
    Keď musíš drevo štiepať alebo si pri anatómii hlavu lámať, to sa ti ten čas vlečie, akoby v počnách chodil — v spoločnosti Tinkinej letí ako okrídlený.
   </p>
   <p>
    Tak, hľa, pripálil i čas kúpačky.
   </p>
   <p>
    Natešený Jožko už dňom predtým nachystal kúpacej látky. Voňavú kolínsku namiešal s horkomandľovou vodkou do sklenky, zapustenej čiernou farbou, aby vlastnosti na svetle nezmenila, a uložil do armary napohotove. Chudák Jožko nesníval, že tam so skleničkou zloprajný čert čupí.
   </p>
   <p>
    Svitol deň, keď sa podľa udania svätého písma Nového zákona krajšia polovica vyznavačov Kristovho učenia má vodou oblievať a prútmi karhať. Čo sa obyčajne tak deje, že sa prvá časť tým bez čepca, druhá však tým pod čepcom na večitú pamiatku štebotavosti za údel dostáva. So svitnutím dňa svitlo i Jožkovi pod klobúkom. Vykefoval sa, vyklepal, vymastil podstať svojej bytnosti šuviksom, vrcholec však pomádou, až sa svietil ako dobre vymastené halušky. A tak spokojný so skúškou pred zrkadlom, i sám so sebou, strčiac čiernu sklenku do kabáta, viac tancom ako krokom mrvil ku svojej Tinke. Srdce mu radosťou skákalo ako žaba v mláke. Aby prekvapenie bolo väčšie, rozhodol sa svoju holubicu čakať v dupľovaných dverách. Pritiahol teda za sebou vonkajšie dvere a čušal potme.
   </p>
   <p>
    Tinka bývala s tetkou Trápelkou. Táto tetka nelíšila sa ničím zvláštnym od druhých tetiek, bola ako mnohé druhé kanonického veku, z pokušenia svetského vylúčená. Znalci starožitností povedali, že bola vraj kedysi pekná, ona zase čisto, hanblivým úsmevom spomínala, že mala pytačov na každý prst päť, ale všetkých zo zásady a opovrženia stavu manželského odpudila atď. No my jej vďačne i to z púhej šetrnosti oproti peknému pohlaviu budeme veriť, otobôž, že to i tak našej rozprávke ani mak nezaškodí. Vzrastu bola vysokého, tukom neobťaženého — ako vidlička. Nos sa klonil v priateľskej sympatii k brade, skvela sa bradavička a na tej bradavičke krúžili sa svetochýrne tri vlasy bismarskej plešiny.
   </p>
   <p>
    Čuť kroky. Napnutý Jožko stojí hotový so sklenkou na postriežke. Odchýlia sa dvere a čľup! čľup! — fŕka obsah čiernej sklenky. Vtom počuť prenikavý výkrik a plesnutie dvier. Jožko, spokojný s výsledkom, beží vonkajšími dverami preč.
   </p>
   <p>
    O hodinu pribehne slúžka, aby sa mladému pánovi ale naskutku páčilo ísť k pani tetke Trápelke. „Ahá!“ pomyslí si usmiechaný Jožko a ponáhľa sa po farebné vajcia. Tinka mu ide v ústrety do prednej izby.
   </p>
   <p>
    „Nuž, Tinka, akože poslúžilo?“ pýta sa natešený Jožko.
   </p>
   <p>
    „Ach, Pepko, tetka nám leží v petečnách
    <sup>
     [
     <a class="footnote" href="#ftn.75" name="75">
      75
     </a>
     ]
    </sup>
    ,“ povie fikajúc Tinka; chytí Jožka za ruku a ťahá za sebou do zadnej izby.
   </p>
   <p>
    „Ba kýho čerta!“ povie zadivene za ňou drobčiaci Jožko.
   </p>
   <p>
    Tetka Trápelka leží, stonajúc nešeredne, až po bradu veličiznou kadrilirovanou
    <sup>
     [
     <a class="footnote" href="#ftn.76" name="76">
      76
     </a>
     ]
    </sup>
    perinou zakrytá… v tvárí čiernymi bodkami posiata.
   </p>
   <p>
    „Ach, bože—prebože, už som sa ja stvora raz pod nešťastnou planétou zrodila! Koniec života sa mi blíži, smrť mi na jazyku sedí — ach beda, neopúšťajte moju sirôtku Tinku!“ Vystrčí spod periny, od Kráľovej hole máločo menšej, od lônika chudšie tri prsty — Jožkovi do hrsti, aby jej pulz omakal.
   </p>
   <p>
    „Ale, prepánajána, čože sa vám stalo?“ povie on.
   </p>
   <p>
    „Ach, voľáky oplan ma asi pred hodinou — jaj, zle je — asi pred hodinou tamto vo dverách oblial, snáď jedom, na čo som sa tak naľakala, že sa mi čosi—kamsi petéčne po tvári vyhodili. Už som tri findže
    <sup>
     [
     <a class="footnote" href="#ftn.77" name="77">
      77
     </a>
     ]
    </sup>
    bazového kvetu s čistcom vypila, ale petéčne sa netratia, ach!“
   </p>
   <p>
    Jožkovo čelo sa zmraštilo, krídla nosové mu hrali ako chrústovi, keď je na odletku, tvár celá sa mu roztiahla, ako keď nazrie do octovej fľaše. Vytiahne z vačku biely ručník, zamočí ho do vody a potom trie čierne špľachy, ktoré pod ním miznú ako čert pred krížom.
   </p>
   <p>
    „Neráčte sa strachovať, tu, hľa, ako vidíte, to nie sú petéčne.“
   </p>
   <p>
    „Nie!?“ vykríknu obe. „Nuž, čože je to teda?“
   </p>
   <p>
    „To? — Nuž ma ten oplan černidlom kúpal? Nuž či je to nie bezbožník naničhodný?“
   </p>
   <p>
    „Veru oplan, bezbožník,“ dosvedčuje v rozpakoch Jožko.
   </p>
   <p>
    „Somár somársky,“ dupľuje tetka.
   </p>
   <p>
    „Somár prvej klasy,“ dosvedčuje Jožko.
   </p>
   <p>
    „Mamľas neokrôchaný, hneď by mu oči vyškriabala,“ a nechtami brngá po perine strakavá tetka.
   </p>
   <p>
    „Ani by inšie nezaslúžil, nepodarený odkundes,“ doloží zas Jožko, utrúc jej bodku pod nosom, ale tá už nebola z černidla, ale brunastá z tabakového mokra.
   </p>
   <p>
    Ale dlhšie na tú maškaru mu už nebolo možno pokojne hľadieť, bojac sa teda, žeby nevybúšil, utekal domov Tinkou vyprevadený až pod preddomovú hrušku.
   </p>
   <p>
    Prvou robotou doma bolo nazrieť do armáry. Dočerta hrmeného, čierna sklenka s vodkou, prichystaná na kúpanie, stála tam neporušená, kdežto pri nej tiež stála sklenka z alizarínového
   </p>
   <p>
    černidla — do dna vyprázdnená. Teraz už videl Jožko, skade petéčne pochodili.
   </p>
   <p>
    Ostalo to hlbokým tajomstvom, len teraz po dvadsiatich piatich rokoch, keď už tetka Trápelka je na večnosť pred petéčňami asekurovaná, rúško pred cteným obecenstvom odhaľujeme.
   </p>
   <p>
    Tinka s Černidlom sú na pokoji.
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#70" name="ftn.70">
        70
       </a>
       ]
      </sup>
      (z nem.) Roznášač cedúľ, plagátov
     </p>
    </div>
    <div class="footnote">
     <p>
      <sup>
       [
       <a class="para" href="#71" name="ftn.71">
        71
       </a>
       ]
      </sup>
      (nem.) Drožkách
     </p>
    </div>
    <div class="footnote">
     <p>
      <sup>
       [
       <a class="para" href="#72" name="ftn.72">
        72
       </a>
       ]
      </sup>
      (lat.) Nádejný
     </p>
    </div>
    <div class="footnote">
     <p>
      <sup>
       [
       <a class="para" href="#73" name="ftn.73">
        73
       </a>
       ]
      </sup>
      (lat.) Milý priateľ
     </p>
    </div>
    <div class="footnote">
     <p>
      <sup>
       [
       <a class="para" href="#74" name="ftn.74">
        74
       </a>
       ]
      </sup>
      (nem.) Ak sa chce žalúdok občerstviť, chce mať niečo aj srdiečko
     </p>
    </div>
    <div class="footnote">
     <p>
      <sup>
       [
       <a class="para" href="#75" name="ftn.75">
        75
       </a>
       ]
      </sup>
      (z maď.) Osýpkach.
     </p>
    </div>
    <div class="footnote">
     <p>
      <sup>
       [
       <a class="para" href="#76" name="ftn.76">
        76
       </a>
       ]
      </sup>
      (franc.) Štvorčekovou (dosl. štvorylkovanou)
     </p>
    </div>
    <div class="footnote">
     <p>
      <sup>
       [
       <a class="para" href="#77" name="ftn.77">
        77
       </a>
       ]
      </sup>
      (maď.) Hrnčeky
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="svadba">
       </a>
       Svadba
      </h2>
     </div>
    </div>
   </div>
   <p>
    Pri slovenských svadbách odbývajú sa všakové národné hry.
   </p>
   <p>
    Medzi mnohými inými, ako zvlášť na túto historku vzťahujúcu sa hru, pripomenúť chcem tú, kde je reč o zabití hrnca alebo kohúta.
   </p>
   <p>
    Kohút sa priviaže na dáke vyvýšené stavisko alebo sa miesto neho hrniec ta postaví. Uchádzajúcim o vystavenú odmenu sa zaviažu oči. S papekom v ruke, krútia sa tri—štyri razy dookola a keď sa im pri tom hlava zakrúti, vrhnú sa s papekom na kohúta a či na hrniec — čo sa im obyčajne nepodarí, lebo tackajú sa závratne celkom v inú stranu, máchajúc kyjom do povetria.
   </p>
   <p>
    No, a toto je krátky úvod k mojim dejinám.
   </p>
   <p>
    Bolo to na Michala; môj otec dostal povolanie na svadbu. Môj otec bol starý, ja mladý a pán — teraz, pravda, som už taký, aký bol vtedy môj dobrý otec. Otcovi sa nechcelo do R., nuž preniesol tú česť na moje plecia a žalúdok. Bola regrácia, dobrá chvíľa, a tak padlo mi to na vôľu.
   </p>
   <p>
    Oddal som sa do vystrájania. Vyrastené pulidery so štrupňami, vyrastený kabát s vysokým mastným chomútom, sardelnovej farby rukavice a na krku vysoký, drsný, z konskej srsti pletený obojok niesol mi zavrznutú hlavu na otáznu svadbu.
   </p>
   <p>
    Bolo jasno, bolo teplo a s veselou mysľou pobral som sa zaprášenou cestou do obce R.
   </p>
   <p>
    Asi v polovici podlhovastej obce, v úzkej dolinke stál záhradou obklopený svadobný dom. Ukrytý pod čerešňami nebolo ho ešte vídať, ale hudbu som už počul. Hoj, veselo, tak rezali, až sa tými čerešňami hore kúrilo! Bolo to trio tej známej, obľúbenej mičinskej. Second ťahal: „Jurina, Jurina, nad tebou je slanina.“ Bas hučal: „Nak sa ono zmrkne, čak nám ona sfrkne.“ Prím náramne chytro výskal: „Bude ona, bude ona na Mičinej do dňa!“
   </p>
   <p>
    Komu by snáď táto nôta známou nebola, tomu poslúžim vďačne vysvetlením. Táto nôta, in praxi et theoria, vznikla na Mičinej. Cigáni, nemajúc pri svadbe miesta v izbe, sedeli a dudali v kuchyni na ohnisku; nad hlavou v kochu combáľala sa im slanina. Svoje túžby ihneď do nôt pokladúc, hudbou si svoje myšlienky telefonovali. A tak, akú partitúru zahrali, takú aj vyviedli: „Bola ona, bola ona na Mičinej do dňa.“ Škoda — no ale darmo je — že Mozart čo len aspoň z Môlče nepochodil, on by zaiste tú „Jurinovu túžbu“ bol zvečnil.
   </p>
   <p>
    Ale nielen hudbu, lež voňal som už i pečienku, ktorej vôňa, vykrútiac sa von komínom, dolinou sa na široko—ďaleko rozprestierala. A tak šiel som rovno za uchom a za nosom.
   </p>
   <p>
    Okolo domu na pažiti v záhrade tmolilo sa mnoho povolaného a nepovolaného národa všakového kalibru. Z nepovolaných najviac bolo detí. Bosí chlapci držali si gatky v potrebnom poriadku motúzom, pretiahnutým cez zuby, alebo nedbalo držali sa im okolo bedier, a lačné bruchá, podobné pekárskym bochníkom, smelým čelom vyvaľovali sa na božie svetlo. Strkali sa, naháňali, fľochajúc na všetky strany, kde by dač' pikantného zočiť alebo dákeho kus mrváňa mohli pochytiť. Jasné slnce odrážalo sa im od blýskavých preťahujúcich sa sviečočiek pod tupými nošťúrikmi. Dievčatká však s podopretými bedrami smrkali medzi nimi a krátke kýptiky malých vrkočov vypínali sa smelo hore do povetria. Tie hlávky s tými chvostíkmi, hľadiac odzadku, podobali sa celkom ale celkom zimným retkevkám.
   </p>
   <p>
    V snehobielych košeliach, sivých nohaviciach s červenými šnúrami a podperenými klobúkmi vyfintení mládenci, prekypujúc v žartoch, búchali päsťami rozpálené dievky po širokých chrbtoch, len tak dunelo. Keby to človek nebol videl, bol by musel súdiť, že múčne kysne prášia. A čím väčšie buchnáty, tým väčší smiech, väčší žart, a čo najpodivnejšie, tým väčšie vyznačenie pre to krásne slabé pohlavie.
   </p>
   <p>
    V pitvore a izbe sa to miesilo ako bryndza s kapustou. Čo nestačilo v izbe, drobčilo v pitvore. Z izby valil sa dym, prach a horúčosť, že sa mi na trakoch olovené pracky topiť začali.
   </p>
   <p>
    Na pitvore mladého pána — ako diplomatického reprezentanta môjho otca — s veľkou úctou prijali a voviedli ma do svätyne, do komory. Tam sedeli vyvolení honoratiores, pytač s bukrétou a dva sudy. Ten väčší fráter s páleným, ten menší s vínom. Starejší, ktorý nad týmto pokladom dozor viedol, bol jasného rozmaru, tvár sa mu pýrila sťa Kriváň v januári pri zapadajúcom slnci. On rozmeriaval nápoj medzi čakateľov; ten nápoj si však hostia museli platiť, výnimku robili honoratiores — ako všade — ktorí boli častovaní darmo. Hľa! Teda ani mýto platiť, a víno darmo piť. Čo pán, to pán!
   </p>
   <p>
    „Mladý pánko, nech sa páči,“ stlačili ma na novú, pestrými kvetmi farbenú nevestinu truhlu. Ledva som si ľapol a prach z čižiem odklepal, privítala ma nevesta a mladý zať, pekné slovenské postavy. Obaja mali veľmi lipkavé ruky, keď mi ich na uvítanie podali.
   </p>
   <p>
    Pri hostine mali sme veľa polievok a v nich veľa šafranu; dostal som od neho žltý pysk ani čierny drozd — nuž ale to vraj tak už raz musí byť, povedala mi moja suseda, mlynárka z T. — Zatým ťahali sa zaprávania — kyslé, sladké, chlpaté, hladké — ako karavány jedno za druhým. Už mi mach začal rásť na hlave. Žalúdok som mal tekutinami zaplavený sťa Segedín a Dunajská paroplavebná spoločnosť mohla si v ňom agentúru zariadiť. Konečne prišlo pečené prasa a pani Čunderlíčka — ústami a telom rovnako pohyblivá bytnosť, obsluhovačka okolo stola a ponúkačka trinástej próby — vzdor môjmu sviatočnému protestu štikla mi nechtom pravého palca kus prasaciny z vidličky dolu na tanier. A ten necheť bol dlhý, na štikanie stvorený, humusovým čiernym pásom značený. Ako mi ten kus pomocou nechta na tanier zosánkovala, zdalo sa mi, akoby čosi bolo čvrklo za nechtom. No omáčky mi viac nebolo treba.
   </p>
   <p>
    S nevyhnutným šafranom na žlto obveselené tvarožníky vo spolku s makovníkom zakončili dlhý a až na otlaky zunovaný obed.
   </p>
   <p>
    K ďalšiemu priebehu polievok nasledoval tanec. Mladý pán bol zase vyznačený. Šatkový tanec bol ten, čo ma do víru vtiahol. Pri zdĺhavej, na menuet upomínajúcej hudbe „traláála—trála“, prihojdala sa ku mne nevesta s rozostretou, už dobre upotrebenou šatkou. Pokloní sa a prestrie ju predo mnou na zem. Ja som na to hľadel s dosť hlúpou tvárou, keď som ja to nikdy v quae moribusi
    <sup>
     [
     <a class="footnote" href="#ftn.78" name="78">
      78
     </a>
     ]
    </sup>
    nečítal. To bola pre mňa astronómia; škrabem sa a obzerám o pomoc. A tu anjel strážca pri mojom boku, čo mi nechtom štikal pečienku na tanier — Čunderlíčka. Rýchle a dôkladne poučila a upravila ma k činu.
   </p>
   <p>
    Nuž teda kľakol som na lipkavú šatku, nevesta ma bozkala, len to tak lusklo, zdvihla ma k sebe a drobčili sme dookola. A skutočne, ten bozk chutil mi lepšie ako to zaprávanô zo starého kohúta. Tak ma, opica, vykrútila, že keď som si na miesto stal, tvár mi bola vyvrátená až na chrbát. S tým ešte vec skončená nebola. Čosi—kamsi prikvitli s tanierom a ja s tvárou napred prevrátenou, ale ovoľačo dlhšou, musel som siahnuť do vačku. A mňa chudáka nepriam pripravili doma na takéto prekvapujúce výjavy.
   </p>
   <p>
    Chcem von na čistô povetria, ale vtom predstúpi predo mňa Katra, so šatkou! — No, prisámpánu, už je veru dobre. Táto Katra bola nevestinou tetkou, poctivá síce, ale nad všetok zbytok zrelá panna. Jej rapavá tvár podobala sa švajčiarskej mape; mala dve veľké, čierne oči, ale každé šlo svojou cestou. Ináč bola vysokej, silnej, kostnatej postavy a hlas mala ako tá trúba na viedenskej svetovej výstave. — Čo robiť? Hja, zdvorilosť káže i to robiť, čo tvrdo padne. Kľakol som teda pred touto Lomnickou kopou a zažmúriac oči bozkal som tú moru.
   </p>
   <p>
    Keď som celú procedúru dokonal, prebil som sa ako podstrelený medveď cez divákov von na dvor…
   </p>
   <p>
    Na klátiku pod čerešňou odfukoval som si od prežitých štrapácií. Zapálil som si na fajku. Blízo mňa pri stolíku, chrbtom proti dvoru obrátený, sedel prísažný Čvrling. Pevne držiac v zuboch žltým plechom obíjanú zapekačku, spokojný sám so sebou, postrebúval boží dar — hriatu pálenku. Blažené city žiarili mu tvárou. Čas po čase, neobzerajúc sa po márnom tomto svete, zakrochkal si potíšku popod nos, ako — nehodno prísažného pripodobniť — ako ošípaná pujšika, keď ju po chrbte škrabú.
   </p>
   <p>
    Práve som sa zahľadel do tohto tichého živobytia, vyrúti sa s hulákaním a jasotom hudbou vyprevádzaný veľký domový obsah von na pažiť.
   </p>
   <p>
    Zase, reku, nový obraz. Vyšli hrniec zabíjať.
   </p>
   <p>
    Oproti Čvrlingovi, ktorý sa ani mak nepohol, postavili na klát veľký dvojušatý hrniec. Prvá sa chytila do práce Zuzka od Bruchajov. Dali jej cepy do ruky, zaviedli doprostred pažite a zaviazali jej oči. Zatým, ohnutá napred, chytila si ľavou rukou pravé ucho, pravou rukou cepami oprela sa o zem. A tak tri razy ale chytro krútila sa okolo cepov, potom so zdvihnutým cepom točiac sa ako opitá hnala sa domnelé k hrncu — ale čerta, kde tá vosvet trepala cepami, celkom inde. Diváci sa rechtali, zuby škľabili vôkol. Za nezdar musela na tanier pokutu platiť.
   </p>
   <p>
    A tak sa to opakovalo i pri druhých. Čvrling pritom sedel pevne ako múry hradné.
   </p>
   <p>
    Tu zjaví sa na bojišti Katra, moja tanečnica. Tu v slobodnom poli som ešte len videl celú tú ozrutu. Ej, keby táto Katra za Štefana kráľa bola žila, istotne by ako štvrtý vrch bola vkĺzla do uhorskej pečate: Tatra, Fatra, Matra a Katra.
   </p>
   <p>
    Chytí cepy do ruky, zaviažu jej rôznomyselné oči a krúti sa okolo cepov ako kôň v gepli — dlhšie, ako jej bolo načim. Oj, Katra, quae te dementia
    <sup>
     [
     <a class="footnote" href="#ftn.79" name="79">
      79
     </a>
     ]
    </sup>
    , cepy že si chytila. Vyšvihne ich nad hlavu a točí sa ako loď Tegetthoff na búrnom mori. Huj, Žižka z Trocnova! Spustí smrtonosný mlatok. — Joj! Ja chcem práve vykríknuť: „Nebi, nebi, boh na nebi,“ — ale už bolo veru pozde…
   </p>
   <p>
    Chrop! — „Ej, ale hrklo,“ zavolá natešená Katra, zdrapiac šatku z očí.
   </p>
   <p>
    Ale čo vidí! — Čvrlinga pred svojimi nohami ležať. Opravdivý obraz chýrnej tirolskej Kathariny Maultasch.
   </p>
   <p>
    Chudák Čvrling bol jej pánom kmotrom. Ach, a rezla ho dokonale po dášku. On, tichá mucha, neprichystaný na tento atentát, podľahol tomu závažnému argumentum ad hominem
    <sup>
     [
     <a class="footnote" href="#ftn.80" name="80">
      80
     </a>
     ]
    </sup>
    svojej pani kmotry.
   </p>
   <p>
    Katra vidiac, čo navarila, stratiac koncepty, stratila sa i ona. Diváci hrnuli sa Čvrlinga kriesiť, čo sa im po tuhom namáhaní pomocou vody a hriateho podarilo.
   </p>
   <p>
    Medzitým všetečný mladý Matúš Brngáčovie zdvihol cepy, obzerajúc ich, či sú ťažké, a či na nich nelipne prísažného rozum. Vtom dobehnuvší chlapi z Čvrlingovej rodiny, vidiac Čvrlinga na zemi vystretého a Matúša s cepami v rukách, v domnení, že on Čvrlinga zoťal, bez vyšetrovania, ústneho pojednávania a vypovedania vojny, vrhli sa na Brngáča a začali ho všetkými príručnými inštrumentmi rebriť.
   </p>
   <p>
    Ale prispela mu pomocou jeho rodina. Klbko sa väčšilo. A čo by dlaňou plesol, duneli buchnáty, cvendžali zauchá. Jak, vresk! Chlpy vlasov, nohy zo stolov a iné podobné maličkosti brngali povetrím ani chrústy v máji. Tam máš Šipku.
   </p>
   <p>
    S veľkým namáhaním podarilo sa konečne potlčené stránky — Montecchi a Capuletti — zmierniť; a svadba snula sa obvyklým spôsobom ďalej. Smiešne, prebitých hláv dosť — ale hrniec ostal nerozbitý.
   </p>
   <p>
    Pred súmrakom pobral som sa domov.
   </p>
   <p>
    Mišo, nevestin brat, doniesol nám ráno zvyčajný pošajdes: hriato, koláče a studenú prasacinu. Pravé oko mal bielym ručníkom zaviazané. Odhalím ho, vidím, mal narastené dve hodné bystrické slivy, jednu nad druhou pod okom, čo mu pri včerajšej šarvátke boli zaštepili. Ako ma uistil, bola tam hojná úroda tých bystrických. Aj uhorky vraj napuchli. Chválil sa, že sa včera kapitálne zabávali…
   </p>
   <p>
    „Či vieš, Mišo, čo je to suum cuique
    <sup>
     [
     <a class="footnote" href="#ftn.81" name="81">
      81
     </a>
     ]
    </sup>
    ?“ poviem ja.
   </p>
   <p>
    S hrdým povedomím, že tomu rozumie, odpovie: „Sviňa kvíka.“
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#78" name="ftn.78">
        78
       </a>
       ]
      </sup>
      (lat.) „Čo o mravoch“, v príručke dobrého správania
     </p>
    </div>
    <div class="footnote">
     <p>
      <sup>
       [
       <a class="para" href="#79" name="ftn.79">
        79
       </a>
       ]
      </sup>
      (lat.) Čo za šialenosť ťa zachvátila?
     </p>
    </div>
    <div class="footnote">
     <p>
      <sup>
       [
       <a class="para" href="#80" name="ftn.80">
        80
       </a>
       ]
      </sup>
      (lat.) Dôkazu na človeka
     </p>
    </div>
    <div class="footnote">
     <p>
      <sup>
       [
       <a class="para" href="#81" name="ftn.81">
        81
       </a>
       ]
      </sup>
      (lat.) Každému, čo mu patrí
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="ozvena">
       </a>
       Ozvena
      </h2>
     </div>
    </div>
   </div>
   <p>
    „Pôjdeme na salaš, pôjdeme, pôjdeme!“ ozývali sa hlasy mladých ľudí v meste Lojnici. V turíčny sviatok, tichý, jasný deň poobede vybrala sa mladá chasa pod Ostrý vrch. Dievčatá v slamených klobúkoch, so širokými stužkami a v rukách pivónie; šuhajci v obligátnych bielych nohaviciach, štebotajúc kráčali hore dolinou. Tí, čo si zuby lepšie znali, šli po páre — nestranní, ľahostajní a zanedbaní či už v húfoch, či jednotlive potratení, sťa nepravidelná armáda motali sa ďalej.
   </p>
   <p>
    I Miško Kostrnka bol takou stratenou ovcou — popravde baranom. On, súc kupeckým tovarišom, bol vymastený švihák trinástej próby, ale macošská príroda nenadelila mu ani telesných, ani duševných predností nazvyš. Ako to u malých ľudí často býva, rád sa vyťahoval, túžiac vše viac vyzerať, ako čím skutočne bol. Aby sa stal nápadným, zaštipoval si nos veľkými, aby neušli, širokým motúzom priviazanými okuliarmi. Zrelý vek — od dvadsiatich rokov vše na tej istej pudli ekvitoval
    <sup>
     [
     <a class="footnote" href="#ftn.82" name="82">
      82
     </a>
     ]
    </sup>
    — malá postava, plešivá hlava, vytiahnutý krk, so všetkými módnymi výstrednosťami robili ho, pravdaže, nápadným, ale i smiešnym. Každý, ešte i ten najväčší hypochonder rád sa prizeral jeho otriasavým posunkom.
   </p>
   <p>
    Vzdor všetkým, do poľa pusteným galantériám a námahám nedokázal si ešte ženské srdce nakloniť. Ženská radšej tyrana znesie ako smiešneho človeka. On cítil horúcu potrebu lásky, ale jeho tropické túžby nenašli ozveny. A to nevoľníka zronilo; potratiac i posledné zvyšky zmužilosti, stal sa nenávistníkom ako staré dievky, keď sa túžobného cieľa opakovane minuli. S tým väčšou túhou zapodieval sa myšlienkou dačím takým sa vyznačiť, čo by mu aspoň dva tucty dievčenských, v plameni stojacich sŕdc k nohám ako hnilé hrušky naráňalo. Čím menší prospech, tým väčšia rástla v ňom samoláska.
   </p>
   <p>
    S výletníkmi putovala taktiež osamotená slečna Sidónia. Jej oblek farby zimnej fialky, a okrem tej i v tom jej podobná, že už tiež dlho kvitla. Kde sa dáky bočný chodník od cesty oddialil, ten nastúpila, zbierajúc lotač
    <sup>
     [
     <a class="footnote" href="#ftn.83" name="83">
      83
     </a>
     ]
    </sup>
    , zimozel — ach, ale nikto ju nenasledoval. A predsa svojimi pohybmi a súmernosťou vzrastu prevyšovala všetky svoje družky. Stránila sa jej mládež pre jej neslýchane ostrý jazyk, ktorým medzi známymi vystrájala ako osie hniezdo. Štipľavosť vtlačená bola na jej tvári nepochybnými ťahmi. Veľké ústa s počerným páperovým náterom, v kútikoch nadol v polkruh zohnuté, podobali sa polmesiacu; od nosových krídel proti očiam vinuli sa tri subtílne vrásky ako stopy jesenného mrazu.
   </p>
   <p>
    Po dlhšom váhaní a chlapení sa osamelý Miško pribežká k nej, ponúknuc jej rameno. Odmerá si ho, a keď lepšieho nieto, podá sa. Vyzeral, akoby ona ho viedla, lebo sa jej pri boku opálal ako šabľa.
   </p>
   <p>
    Ale Miško Kostrnka rástol v potešení očividome a zabával svoju družicu všetkými prostriedkami, sám seba prevyšoval a sám seba obdivoval.
   </p>
   <p>
    Sidka bola spokojná, bo skutočne nič lepšieho nemohla očakávať.
   </p>
   <p>
    Pri salaši rozprestiera sa pekná zelená, tmavými smrekmi obrúbená poľana. Vľavo za húštinou vykukával salaš s košiarom, modrý dym ťahal sa z neho tichučko ponad červenasté, šúľkami obrodené končiare smutných smrekov. Napravo od poľany bol hlboký a strmý, jelšinou husto porastený jarok, za ním z druhej strany vypínali sa tmavé, hradu podobné, rozpukané bazaltové zápole. Medzi štrbinami podivných čadičových stien otriasali sa neposedné a ligotavé osikové listy.
   </p>
   <p>
    Na báječnej poľane hrala sa chasa s obrúčkami, zálohmi, spevom a tomu podobnými kratochvíľami. Miško, ktorému sa tak zdalo, že mu Sidka, keď jej dlhú zelenú húsenicu zosňal, ruku stisla, plný radosti, plný zdvorilosti odbehne do húštinky hľadať nezábudky, rastúce pri čerstvej vode.
   </p>
   <p>
    Vije veniec a zavije doň náhodou cviker visiaci mu na motúze. Ako sa odmotaním cvikera zamestnáva, pozoruje, že sa haraš, smiech a spev mladých ľudí z bazaltových strmín odráža. Ohlasovalo sa síce, ale slová rozoznať nebolo možno.
   </p>
   <p>
    Keď sa viedol so Sidóniou, za besedovania o prírodných krásach, s veľkým, ako lekvár mäkkým nadšením zmienila sa o ozvene. Tu Miškovi, slyšiacemu ozvenu zápolí, vliezla čudná myšlienka pod slamený klobúk. Akoby sa bál, že mu dakto ukradne šťastnú myšlienku, drobčil ku kolibe. Tam stál naširoko rozkročený — krátku zapekačku v zuboch — valach Siman. Obdaril ho dohánom a prepitným, poučiac ho o svojom vtipnom zámere, aby šiel a postavil sa pod tie skaly, a tam vyčkal, kým on, to jest Miško, nebude volať. Udal mu slová, ktoré bude volať, tie aby potom akoby ozvena zreteľne ohlásil. Siman rozdrapil oči, poškrabal sa za uchom, pokýval hlavou a zabral sa dúškom na vykázané miesto. Miško natešený ostril si dvoma prstami končitú briadku a vracia sa do spoločnosti, keď ona práve so spevom pochodovým krokom stúpa do koliby na žinčicu.
   </p>
   <p>
    Miško zastane, čaká Sidóniu, ktorá sťa krivá ovca z paše, nedbale, s ovisnutými kútikmi kráča za druhými.
   </p>
   <p>
    Podaný veniec prijala s úsmevom.
   </p>
   <p>
    Nevmestiac sa do koliby, v malebných skupeninách obľahli salaš. Bača, vidiac sa v stave obliehania, prišiel do rozpakov, lebo kdeže pre toľkých čakateľov dostatočnej žinčice! Pozlievajúc všetko, čo na zásobe bolo, nevynímajúc psiarku, poslúžil slečinkám i veselým šuhajom. Črpák za črpákom oddával bača v kolibe, lebo cez prah žinčica nikdy sa nepodáva — od toho stratili by ovce mlieko. Všetci sa tisli okolo baču, Miško, boriac sa lakťami, predral sa dosť skoro a s plným črpákom sladkej žinčice, ako si to Sidka žiadala, bežal pred kolibu. Bača furták rozumel z jedného a toho istého kotla nalievať žinčicu sladkú i kyslú, ako komu ľúbo. V páse zohnutý Miško, tri prsty pravej strčené v cifrovanom uchu črpáka a dva prsty ľavej ruky na dne držiac, s milostným pohľadom a kúzelnými posunkami podáva teplý nápoj Sidónii. Ona bez veľkého silenia roztiahne ústočká, vopchá temer celú hlavu do otvoru črpáka a poetickým glgotom čurká jej žinčica dolu gágorom.
   </p>
   <p>
    Zrazu odmykne hlavou a čosi hadu podobného šúcha sa von črpákom. „Hí!“ vykríkne úzkostlivo. Miško sa strhne, ale chytro sa zase vzchopiac, odpovie: „Ahá, to bude iste parenica.“ Sidónia chytí prštekmi parenicu, ťahá, ťahá — až na konci parenice vykotúľa sa k nohám zdesenej Sidónie okrútený krpec.
   </p>
   <p>
    Sidka nato, sťaby divá mačka, myk jedným šmahom črpák — mrštila Miškovi do krku. Kým si on sladkú žinčicu z kyslej tváre utieral, odobrala sa nešťastná Sidka do blízkej kroviny, kam ju i druhé spoločnice a spoločníci, žinčicoví účastníci nasledovali.
   </p>
   <p>
    Na baču tá nehoda bola bez zvláštneho vplyvu. Vyhováral sa jednoducho tým, že tá pletka z police, kde sa sušila, musela dolu padnúť, dobre len vraj, že je tu, že neskapal krpec. Žinčici že to naskrz neškodí, lebo je remeň teľací.
   </p>
   <p>
    Nie tak ľahko uspokojila sa spoločnosť. Pomaly vracali sa ubehlíci s kyslou tvárou nazad. Ale konečne predsa zase dobrá myseľ zvíťazila, z nehody vtipkovali a tak dobre sa na pažiti zabávali, že i zúfalý Kostrnka bol zase prijatý na milosť. Aby sa teda mohol v priazni Sidkinej upevniť a útlu niť ďalej mohol priasť, na pamäti majúc Sidkino rojčenie za zvučnou ozvenou, ukázal, kde sa ozvena úplne odráža a otázky neobyčajne čistým hlasom dá počuť.
   </p>
   <p>
    Týmto ponúknutím Sidka bola príjemne prekvapená a hneď sa pobrala s Kostrnkom nad označenú strminu.
   </p>
   <p>
    Miško Kostrnka sa hniezdi, opretý lakťom o skalu machom obrastenú, vyloží pravú nohu na kladu a pravú ruku vystrie oproti čadičovým bralám, a keď sa dobre poobzeral, vo svojom roztečeno poetickom položení zavolá kapúním hlasom: „Sidónia!“ Čochvíľa zakrochká, ale v oveľa nižšom base, čosi takého, ako „Pivónia!“
   </p>
   <p>
    Sidka nastrkuje uši. Miškovi prebehne chrbtom mráz, ponáhľa sa rýchlo a hlasnejšie zavolal „Sidka!“ a hrubým, ale zreteľným hlasom zaznie nazad „Sidka!“
   </p>
   <p>
    Sidka kvitla a založiac ramená krížom cez prsia, natiahnutým hrdlom načúva ďalej.
   </p>
   <p>
    Miško na to medovým hlasom zazvoní: „Môj — anjel!“ Nato čuť dačo, akoby ozvena bola zívla, ale odznelo zreteľne: „Môj — anjel!“ A ďalej zavolá „Ľúbim ťa!“ a basedlový ohlas nasleduje: „Ľúbim ťa!“…
   </p>
   <p>
    Sidku tak príjemne okolo duše šteklilo, ako keď si do teplého kúpeľa sadáme. „To je opravdu utešené,“ šepoce ona. „Ó, dovoľte, idem sa i ja dačo pýtať.“
   </p>
   <p>
    No tá žiadosť nebola Miškovi vonkoncom po chuti a nechcela sa mu pratať do uholnice. Jej milému pohľadu, jej prosbám nebolo by slušno, no ani mu nebolo možno vzdorovať. Škrabal sa v plešivú hlavu a v neblahej predtuche miesil nohami ako na mravenisku.
   </p>
   <p>
    Sidka vztýči sa ako víla a patelátovým hlasom nesie sa slovo „amor“ ponad prepadlisko.
   </p>
   <p>
    Slovo amor vyhnalo Miškovi lipkavý znoj na čelo. Amor!… Hm, to bolo čosi neslýchaného valachovým ušiam, ani to nestálo v danej mu inštrukcii.
   </p>
   <p>
    A nasledovalo ticho. Ani vetrík nepohol listom.
   </p>
   <p>
    Sidka obráti sa k Miškovi a tvár jej stala sa otáznikom — ? Domnievajúc sa, že dosť hlasne nevolala, plným hrdlom vykríkne: „Amor!“
   </p>
   <p>
    Kostrnka v mukách nápraskom na to vybúši: „A Sidónia!“
   </p>
   <p>
    Na to zareve pomoci neznajúca dešperátna ozvena: „Somár a pivónia!“
   </p>
   <p>
    Zreteľný, žiadnej pochyby netrpiaci ohlas ohromil Sidóniu ako horúci blesk. Na nešťastie k tomu celá spoločnosť, ktorá sa ukradomky za naším básnickým párom bola prisťahovala, pustila sa do neohraničeného rehotu, čo ich tým viac ešte zmútilo.
   </p>
   <p>
    Miškovi neborákovi, ktorý sa nie na soľný, ale na drevený stĺp premenil, odvisla hlava ako hnilá hruška na zvädnutej kostrnke.
   </p>
   <p>
    Sidónia, fúria, prebodla ho zrakom, ako keď študent motýľa ihlou prepichne. Za chvíľu stojí pred ním, trasúcim sa zajacom, ona rozhnevaná anakonda, potom so slovami: „Prvé meno vaše, druhé moje,“ obrátiac do prachu stlačenému Kostrnkovi chrbát, pálila domov…
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#82" name="ftn.82">
        82
       </a>
       ]
      </sup>
      POZNAMKA
     </p>
    </div>
    <div class="footnote">
     <p>
      <sup>
       [
       <a class="para" href="#83" name="ftn.83">
        83
       </a>
       ]
      </sup>
      Záružlie
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="strateny-kepen">
       </a>
       Stratený kepeň
      </h2>
     </div>
    </div>
   </div>
   <p>
    Zatvoril som okno a upraviac červený rubáš, opretý o lakeť vyzeral som von. Vonku stála surma. Vietor, táto ináč len vo svojich skutkoch viditeľná bytosť, česala vŕzgajúce vetvy štíhleho jaseňa oproti obloku. Klonili sa, knísali a ukladali v jednu stranu ako napred česané riedke vlasy plechavej hlavy. A keď si vietor kus oddýchol, ony stavali sa nazad do prvotnej pokojnej polohy, akoby kašľom zmorený vydychujúci človek. Ale vietor zase fučí, a tým tuhšie, čím viac pary v oddychu nabral. — Slabšie listy už opúšťajú strom, skákajúc v jednom smere po ometenej zemi.
   </p>
   <p>
    Prachové oblaky krútia sa po námestí a guľôčky suchého machu trúsia sa zo starých striech mimoidúcim na hlavy.
   </p>
   <p>
    Ako loď na rozbúrenom mori vesluje prostred námestím proti vetru pekná ženská postava. Šaty jej klepocú, prichyľujúc sa k telu, a na zohnutej hlave vlajú jej na letnom klobúku pripravené perá. Lakťami o driek pritisnutými usiluje sa preboriť si priechod; časom, prachovými oblakmi zaobalená, mizne celkom môjmu zraku. Päťdesiat krokov za ňou ponáhľa sa švihák. Raz sa krúti, raz stojí, raz zase ide, drží širák jednou rukou, keď tá nevystačí, pomáha si druhou. Vyvrátené červené futro sivého kabáta vyťahuje sa mu hore chrbtom. Vietor má svoje muchy a rád ľudí dráždi, oj, rád… Naduje sa a fuk, jedným šmahom mrští mu širák o zem, a ten, cítiac sa slobodným, poskakuje si natešený ako školiar, keď „pán rechtor prechoreli“, a kotúľa sa parnou rýchlosťou oproti môjmu stanovisku. Švihák usiluje sa ho pristaviť palicou, a čo by ho priam preboriť mal, lež márna jeho námaha. S rozčuchranými vlasmi poskakuje i on. Klobúk, zunovaný, oprel o stenu práve pod mojím oknom a hľadí, za odpustenie prosiac, na svojho zadychčaného pána, ktorý ho zodvihne, hnevlivo potrasie a na moje pokynutie pristúpi s ním ku mne.
   </p>
   <p>
    Prvou jeho prácou bolo očistiť nový širák od všakových nepríjemných prílepkov a potom mi priateľ môj Ďurko vyprával, že sa práve ponáhľal za Nelkou, aby jej odovzdal povolanie na zajtrajší majáles. Ale nešťastný vietor prekazil mu vbehnúť do prístavu a zahnal ho do celkom cudzej zátoky.
   </p>
   <p>
    Touto príležitosťou pán podslúžny ako usporiadateľ povolal i mňa na ten majáles do zeleného hája. A keď si Ďurko Ferula pokrčený klobúk vyrovnal, pobral sa — teraz iste s lepším prospechom — za svojím ideálom.
   </p>
   <p>
    Druhého dňa vstúpil vietor do seba a prestal fúkať. Všetky okolnosti ukázali sa byť prajnými budúcemu majálesu. Pred príbytkami slečiniek a paní stáli rozličnej podoby, s rozličným záprahom, už či štverňami, či zinkami opatrené príležitosti. Útle pohlavie poskakuje hbite to stupkami, to zase lezie namáhavo bilnicou a váhou, podporované výslužnými šuhajmi, do pripravených, senom a slamou tapecírovaných rebrín. Silnejšie pohlavie, sem—tam už kus slivovicou páchnuce, zaujíma prednú časť vozidiel; strava v košoch, košíkoch, cedidlách, súdkoch zaujíma miesta okolo nôh, ale zväčša zadnú časť vozíkov. Celý zástup sa miesi, každý jeden dačo papre, či na sebe, či na inom predmete. Čas veru zvrchovaný a všetko sa ponáhľa hurtom, a ešte predsa jedno—druhé ostáva pokonať. Hľa, tamto pána farárova gazdiná v súrnej náhlivosti strčila si do vlasov miesto ihly kefku na čistenie zubov. Nuž ale to veci nič neškodí. Sedia už v dlhom rade pripravení k odchodu, ale tam nesie ešte slúžka zabudnutý pléd, tam sa pani Čvrlingová škriepi so svojím manželom, že sa miesto do ručníka vysiakal do jej nočného čepca. Tam zase zamenili izbový kľúčik vizikátorovým šúľkom. Pani mešťanostka vydáva z voza čeľadi prísne rozkazy. Naprávajú sedadlá a všakové príhody a pletky až po samý lônik zabávajú ohnivú, netrpezlivú mládež, kým predsa, no predsa raz pohol sa už celý povoz.
   </p>
   <p>
    Nerovné konské sily, odfrknutý lievč, odpadnutá podkova, stratený bič, ba i prekotený vozík boli príčinou nerovného času, v akom dobehli príležitosti na určené miesto. Ale predsa všetci prišli ta, kam mali prísť.
   </p>
   <p>
    Za ten čas poskytla sa nášmu Ďurkovi príležitosť preukázať sa zdvorilosťou. V najlepšom behu stratili lônik z vozíka, na ktorom sedeli Ďurko s Nelkou. Aby teda čas nemárnili, koleso a napokon seba nestratili — napadlo mu hrdinstvo toho poddaného, čo keď jeho kráľ bol na úteku a lônik stratil, aby premeškaním času nebol chytený, skočil dolu, strčil miesto lônika do diery prst a bežal, bežal mimo kolesa, kým kráľ nebol zachránený, za čo potom obdarený bol zemanstvom a k tomu primeraným címerom — povedám, to mu napadlo; ale zdalo sa mu byť dostatočným, keď miesto prsta strčil svoju peknú palicu, kým došli na majálesové miesto.
   </p>
   <p>
    Všetko išlo svojím behom, ako to na majálesoch býva. Jedni obstarávajú živnosť, točia sa okolo vatry, hrncov, potravných nádob, sudov atď. Druhí, ľudia praktického náhľadu, začali už hneď s príchodom zažívať materiálne veci. Tretí, kochajúc sa v krásach prírody, motali sa po nivách a lúkach, dievčatká vinuli a obkladali sa vencami, kladúc šuhajom do kabátových dierok kytky nezábudok.
   </p>
   <p>
    Nášmu Ďurkovi ako usporiadateľovi pripadla povinnosť nadzor viesť nad materiálnymi zásobami. Tu teda viazaný je o hmotu ten, ktorého srdce ťahá tam za čiernookou Nelkou do zeleného hája. Zelený háj a Nelka v zelenom obleku. Srdce mu puklo ako pečená kukurica. — A on — a on, práve keď Nelka tam kdesi pri bystrom potôčiku veniec vila, vykladal z papiera pečienky, zo sena vajcia, koláče a bryndzu. Ó, koľká próza! Ba hen, vytiahol tamto z koša tri rovnako krásne — iste z jednej rodiny — hladkou kožtičkou opatrené znamenité prasiatka.
   </p>
   <p>
    „Ba čo, ozaj, moja Nelka teraz robí?“ pomyslí si. „Ale kdeže tieto sakramentské prasce odložím?“ myslí ďalej a krúti hlavou. Oko uprie na susedný smrek, tam trčia tri haluze, akoby ich bola prozreteľnosť na to pristrojila.
   </p>
   <p>
    Použijúc príhody, zopchol prasiatka v poetickej polohe, sťaby egyptské sfingy, na hrdý smrek, ktorý jakživ ešte také ovocie nenosil. Jedno—druhé ešte urovnal, pohladil, naložil, a potom — fuk! Zmizol za svojou Dianou.
   </p>
   <p>
    Každý robil, dumal, chodil, kade chcel, sloboda to krásna, neobmedzená — rajská. Však ľudia preto tak radi po majálesoch chodia.
   </p>
   <p>
    Ale okolo dvanástej zďaleka a zblízka poprichodilo všetko bez toho, že by účastníci hodiny alebo beh slnca boli pozorovali.
   </p>
   <p>
    Istým, bezpečným vodidlom v tomto smere bol verný, dobre spravovaný — lačný žalúdok. Starší, menovite páni, tí i tak od ohňa a či od sudov málo, i to len na krátky čas, vzdialení bývali, vyhovárajúc sa tým, že sa oni veru boja, že by sa v lese zatárali!
   </p>
   <p>
    Ale nielen naši sa schádzali, ale schádzali sa i hostia nepovolaní, a to boli osy. Čo chvíľa, to sa ich viac nahrnulo, takže sa hosťom už ozaj stali nepríležitostnými ani tie golombáčske muchy. Ruky, klobúky, chladidlá, varechy, čečina — všade boli v pohybe. Medzitým kuchárky Ďurka upozornili, že by veru už čas bol i pre prasce, na ražeň ich zopchnúť.
   </p>
   <p>
    I poberá sa po ne… Hja, pane večný! Prasce so žltým akýmsi oblekom hýbali sa ako živé. Celé osie roje sedeli a traktovali sa na nich. Ale beda tomu, kto sa k nim opovážil priblížiť. Osy opanovali situáciu, vyvinujúc pozoruhodnú energiu na hájenie asimilovanej prasaciny. Všelijaké prostriedky a pomôcky boli vymyslené, aby sa korisť dravým osám mohla vyrvať, ale žum — udreli útokom — a šuhajci bezvýsledne sa rozbehali. Konečne predsa sám Ďurko opatrený dlhou žrďou prasce zo stromu pokušenia pozráňal. Padli, ale v akom spôsobe — číročisté skelety! Mäso s takou anatomickou dôkladnosťou osy pooberali, že sa pozostatky ako kostry do osteologického múzea
    <sup>
     [
     <a class="footnote" href="#ftn.84" name="84">
      84
     </a>
     ]
    </sup>
    , a nie na ražeň, hodili.
   </p>
   <p>
    Prasacina teda prepadla neúprosnému osudu, a veru táto pečienka počítaná býva medzi tie najlepšie lahôdky a má plným právom veľa milovníkov, a preto šomranie v nádeji sklamaných čakateľov bolo veľké, výčitky Ďurkovi najmä zo strany tých, čo prasce takrečeno pod srdcom nosili a či vozili, boli dotklivé. Ak ho dosiaľ ešte nepopichali osy, popichali ho teraz bodľavé poznámky lačných majálesantov.
   </p>
   <p>
    Vhod teda prišli misy s gulášom, čím sa hundranie hostí pomaly utíšilo. Ale lacným kostom navnadené osy bezočivo kolesili hostiacich sa majálesantov a beštie, akoby celú spoločnosť za kŕdeľ prasiec boli považovali, dotierali nehanebne do nich. Nebolo plnej do úst vezenej lyžice, na ktorej by sa žltočierne osy neboli viezli, a na mäsom obťažených vidličkách rady sa hojdali a vzdor opakovanému odháňaniu často sa stávalo, že s jedlom i ony do žalúdka boli osadené, skade naplašené darmo potom východ hľadali. Útlemu pokoleniu, keď ešte tu i tu pred preglgnutím z úst von vybrnkli, podobalo sa to, akoby iskry ústami soptili. Všetky tieto ťažkosti mali i svoju smiešnu stránku, a pri hneve hostí i zabávali. Nasledovali okrem toho ešte i halušky s bryndzou a mravcami a šalát s oškvarkami a húsenicami. Tieto svojou všetečnosťou o život privedené, prítomnosťou napomáhali rozmnožovať koľkosť jedál. Na majálesoch to všetko chutí.
   </p>
   <p>
    Zábava stávala sa čím diaľ tým hlučnejšou, prejdúc často do samopaše. Mladý Smida, pobadajúc, že jeden z mladých furtákov potajomky z pahreby pečených zemiakov do vačku napchal, pod zámienkou, že ho poťažká, podvihol ho hore, križujúc mu ruky cez vačky, a rozmiesil mu horúce zemiaky na fučku; popálený švihák lietal ako šialený po háji. Podnapitý starý pán usnul pod stromom. Vystretú pravú ruku priviazali mu o ucho naklonenej plnej kúpy, potom ho jeden spoza stromu dlhou slamkou popod nos šteklil. Starý pán zmraští nosom a chcejúc sa rukou poškrabať, prekotí plnú kupu na seba. Rechtorovi Kulifajovi, do každého dievčaťa, ale najviac do seba zaľúbenému švihákovi, natreli zadnú časť bielych pulidier medom. Kde ležal, sedel, či stál všade liezli po ňom v húfoch červené, biele i čierne, malé i veľké mravce; vždy musel mrviť nohami ako nasolená žaba. Čím vyššia bujarosť, tým viac minulo sa vína. A veru i tí stálejší klonili hlavy.
   </p>
   <p>
    Náš Ďurko, i tak citlivým srdcom obdarený, utratil hlavu, premeniac sa v jedno veličizné srdce. Celý svet by bol objal a bozkal. Jeho túžba vrcholila teraz len v tom — stať sa osou, aby svoju Nelku mohol zjesť, tak ako tamtie prasce.
   </p>
   <p>
    No, nestal sa osou, ale sa stal tým, čo ony na skelet premenili, a to nie jednoduchým a sám, ale postupne, ako sa súdky prázdnili, s mnohými svojimi druhmi, a veru dokonalým.
   </p>
   <p>
    Nielen čaše sa míňali, ale míňal sa i čas a chladný večer nútil krasotinky k odchodu. A tá istá váhavosť a spozdilosť ako pri raňajšom odchode opakovala sa i teraz, s tým rozdielom, že ráno príčinou opozdenia boli ženské, teraz však mužskí. Dosť volali a karhali svojich na slabých nohách stojacich ochrancov; ktorý klobúk nájsť, ktorý zase na vozík potrafiť nemol. Ba i tí, čo už horko—ťažko boli vyliezli na voz, hlavami, opatrenými ťažkým nákladom, vracali sa nazad, do matky zeme. Taký tovar nakladať, ukladať nie je vec ľahká, požaduje mnoho času, práce a trpezlivosti.
   </p>
   <p>
    Pri fakliach a speve viezli sa domov, každý spieval, ako mu na jazyk sadlo, nestarajúc sa o druhého, a ženičky, nasršené na mužov, ťahali zase celkom druhú nôtu.
   </p>
   <p>
    A tak bez ďalšej nehody, zaprášení, sčiastky i zablatení došli domov. Usmievavý Ďurko, šťastný Ďurko, keď si dlho—dlho náprsníkové gombíky hľadal na chrbte, ľahol si s klobúkom na hlave do postele.
   </p>
   <p>
    Večer bol chladný, noc zimná, a ráno, trebárs na Turíce — mráz. Na včerajší huj nasledoval fuj. Ďurko mal uši biele, oči červené a hlava sa mu točila sťa hrnčiarsky kruh. Nutno mu bolo ísť na prechádzku. Prechodilo mu kosti, ako keď smrť preskočí. Chceš si prehodiť kepeň, no nemáš ho, nikde nič, v celom dome či nahor či nadol. Na to sa predsa dobre pamätal, že ho včera mal so sebou na majálese. Nuž teda, kdeže je do diabla! Dovedúval sa u priateľov, paholkov — ale bez výsledku. Ktorýsi sa rozpamätal, že v kepeni ukrútený vysadal na vozík, ale ďalej nevedel nič.
   </p>
   <p>
    Ďurko, ktorý v jednej osobe bol Ďurkom i podslúžnym, stante pede
    <sup>
     [
     <a class="footnote" href="#ftn.85" name="85">
      85
     </a>
     ]
    </sup>
    použil svoje úradné postavenie, vyšvihol sa na vysokého podslúžnovského koňa, napísal ferman a v tú hodinu rozposlal na všetkých farárov obežník s tou úradnou prosbou, aby ten včera stratený kepeň z kancľov dolu obecenstvu podľa farby, podoby ohlásili, a to s tým dodatkom, že kto ho či mŕtveho či živého v dobrom stave prinavráti, dostane päťzlatovú odmenu. Ak by si ho však kto bol neprávnym spôsobom privlastnil a ho pod troma dňami nedoniesol, padne pod trest, vykázaný podľa hl. XXXIV. § 17, bod g ríšskeho zákonníka z r. 1856 — a následky z toho vyplývajúce nech si potom pripíše sám.
   </p>
   <p>
    Druhý deň nato, keď ešte ráno Ďurko na posteli ležal, pripálil Gašpar, gazda a totum fac
    <sup>
     [
     <a class="footnote" href="#ftn.86" name="86">
      86
     </a>
     ]
    </sup>
    u pána Príbella, Nelkinho otca, s batohom pod pazuchou.
   </p>
   <p>
    „Dobré ráno, vaša milosť. — Či vy máte dva kepene?“
   </p>
   <p>
    „Nateraz práve žiaden,“ odpovie Ďurko.
   </p>
   <p>
    „Ale ste mali.“
   </p>
   <p>
    „Jakživ len jeden,“ doloží zvedavý Ďurko.
   </p>
   <p>
    „Hm, divné,“ rozkrúca Gašpar batoh. „Nuž a toto nie ten stratený kepeň?“
   </p>
   <p>
    „To je on,“ zavolá radostne Ďurko.
   </p>
   <p>
    „Bá — hm — počúvam, načúvam v kostole, čo to, reku, čo, či sa, reku, mýlka nestala,“ škrabe sa Gašpar za uchom.
   </p>
   <p>
    „Nie, Gašpar, nie je to mýlka, to môj skutočný, predvčerom stratený kepeň.“
   </p>
   <p>
    Gašpar sa smeje, utierajúc si spakruky nos. „I čerta že hrmeného stratený. Mali ste, vaša milosť, veľa machu v hlave. Škoda bolo kancle pobaláchať. Či sa rozpamätáte, že ste nazad idúc z toho majálesu pri mne sedeli, či je tak?“
   </p>
   <p>
    Ďurko rozmýšľa. „No, tuším, že áno — no a ďalej.“
   </p>
   <p>
    „Pýtali ste sa ma ustavične, či vás slečna Nelka ľúbi. A keď som vám už potom dosvedčil, že áno, áno, nuž ste ma chytili, chytili za obe líca a vystískali.“
   </p>
   <p>
    „To nie je pravda,“ skočí mu Ďurko do reči.
   </p>
   <p>
    „Že nie — ba pobozkali ste ma, nielen vystískali, len to tak fľaslo — ani na to sa nerozpamätáte?“
   </p>
   <p>
    Ďuro v rozpakoch hľadí von oknom. „Nie, na to sa veru nerozpamätám.“
   </p>
   <p>
    „Ba, že nie… No veru, škoda. Nikdy ma ani moja stará tak nepobozkala ako vy. Nuž a hľaďteže, vaša milosť, či sa ani na to nerozpamätáte, že ste mi v tej sume i tentohľa kepeň — darovali?“
   </p>
   <p>
    „Ja — čo ja…? Ej, na moju, ebatta, to nemôže byť!“ Ďurko sa miesi ako na uhľoch.
   </p>
   <p>
    „No nech skameniem tu na tomto mieste, ak je to nie pravda. Ba keď som nechcel prijať, zavesili ste mi ho na krk, ak ho neberiem, že mi zaucho vylepíte, že mi to bude tri dni v uchu vyzváňať. Nuž, hriešny človeče, čo tu robiť?“
   </p>
   <p>
    „No dočerta — to ver' pekná história! — A či o tom Nelka nič nevie?“
   </p>
   <p>
    „Ja, moja žena a vy; inší nikto. Dnes popoludní ho už chcela moja žena párať, ale dobre, že som bol pod kázňou.“
   </p>
   <p>
    „Tu máte, Gašpar, päť zlatých nálezné a za druhých päť držte jazyk za zubami.“ Pohrozí mu.
   </p>
   <p>
    „Och, však sme naši,“ strčí mu desiatku za opasok.
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#84" name="ftn.84">
        84
       </a>
       ]
      </sup>
      (gréc.) Venovaného výskumu kostier
     </p>
    </div>
    <div class="footnote">
     <p>
      <sup>
       [
       <a class="para" href="#85" name="ftn.85">
        85
       </a>
       ]
      </sup>
      (lat.) Hneď, bez odkladu
     </p>
    </div>
    <div class="footnote">
     <p>
      <sup>
       [
       <a class="para" href="#86" name="ftn.86">
        86
       </a>
       ]
      </sup>
      (lat.} Pravá ruka
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="galiba-za-galibou">
       </a>
       Galiba za galibou
      </h2>
     </div>
    </div>
   </div>
   <p>
    Mal som kus prácičky v meste. Sanica bola výborná, moja žena dobrá, vzal som ju teda so sebou a viezli sme sa — čihí, hota — ako párik holubov.
   </p>
   <p>
    V meste Lojnici pokonal som si jedno—druhé, toto i ono. Mäsiar Ďuro Mechúr rád brával na bradu, no nerád platil. Lepšie vraj dať ako brať; ale uňho to naopak bolo. Vstúpili sme pred mesiacom, ako sa povedá, do rodiny; predal som mu totižto hodné, krásne teľa. Keď mi zaň i teraz ešte zaplatiť nechcel, či nemohol, vymohol som si od neho aspoň obligátor
    <sup>
     [
     <a class="footnote" href="#ftn.87" name="87">
      87
     </a>
     ]
    </sup>
    . Obligátor bol chytro hotový, v nedostatku papiera vydrapil kartu z kalendára a napísal dlžobný úpis na pätnásť zlatých. No i tak dobre, keď ináč nie. Strčím úpis do vrecka a poberám sa ďalej.
   </p>
   <p>
    Moja dcéra Lenuška dostala na sviatky od tetky koláče. Chúďa, vpratalo naraz štyri celé lekvárniky do žumpy. To jej pomútilo knihy. Rozohnal som sa teda k felčiarovi, aby jej napísal dačo na ozdravu. On mi povie, že to musí von a predpísal jej na bľuvanie. Vezmem prázdnu skleničku, kde sme pre paholka pálenku držiavali a skočím do apatieky. Skleničku som potom opatril pod predným sedliskom v truhličke.
   </p>
   <p>
    Moja žena, opatrná žena, medzitým tiež nemámila čas nadarmo. Kúpila na hrbčeku kilu prosa, bo to vraj tuná o štyridsať grajciarov lacnejšie ako u nás v Bryndzovej. Paľovi to proso doprosta do hlavy nešlo, ale tým menej do sánok. Protestoval živo, protestoval mrmlavo, ale nič nepomohlo. Štyridsaťgrajciarový profit zvíťazil nad všetkými pochybnosťami a proso ako pasažier štvrtej triedy muselo ísť na piest, kde povrazmi poviazané tak vyzeralo, akoby sedel dakto ulepený s vypučeným chrbtom.
   </p>
   <p>
    Tieto maličkosti som pre ďalší vývin deja musel opísať; lebo i tak z iskričky povstáva vatra.
   </p>
   <p>
    Po vybavených takrečených komisiách pobrali sme sa v dobrom rozmare domov. Proso za nami.
   </p>
   <p>
    V Ondrašovej, ako v pol cesty, sme pohodili. Ja s mojou ženou vše jedna myseľ a dva žalúdky, odhodlali sme sa tiež dačo zakúsiť.
   </p>
   <p>
    A tu moja žena, múdra žena, nastolí šunku — a mne medzi všetkými múčnymi jedlami šunka bývala najmilšou. K tomu pohár dobrého vína a cítil som sa dobre, ani ten grécky velikáš Periglesk — či ako sa volal — a to vtedy, keď bol na vrcholci svojej slávy.
   </p>
   <p>
    Keď je človek sám so sebou spokojný, náklonný je i k dobročinnosti, a pretože som ja sám so sebou bol úplne spokojný, čo som tichým úsmevom najavo dával, uzatvoril som v kútiku svojej duše i chudákovi Paľovi dačo z toho udeliť. A keď s tým predsavzatím i môj žalúdok súhlasil, venovali sme kosť a čiernu kožu s beľou tamvon vymrznutému Paľovi. — Siahnem do vačku, podám žienke papier, aby doň pozostatky bývalej šunky ukrútiť a k ďalšiemu pokonávaniu na určité miesto odovzdať mohla.
   </p>
   <p>
    Po chvíli plieska Paľo bičom na znak, že je už šunka obriadená a kone zapriahnuté.
   </p>
   <p>
    Redikali sme sa do sánok. Ej, ráno to šlo ťažko, teraz po obede šlo to horko. Moja žena, akurátny špunt, oberučná, rozliala sa ako cesto po sánkach. — Nehodno pripomenúť, ale pes sa tri razy okolo seba okrúti, kým si miesto nájde. I ja som sa točil, kým som sa zavŕtal do sena, ale potom sme i sedeli! — Ramárom by nás bol musel vyťahovať.
   </p>
   <p>
    Sanica hladká ako maslo. I sám mesiac sa nám prišiel dívať. Tak sme sa mu páčili, že sa mu až tvár ligotala.
   </p>
   <p>
    Vezieme sa práve cez obec Lopár. Všetko ticho, na ulici okrem mesiaca inší nikto. Ľudia tisli sa okolo kozubov. Cez okná prebleskúval plameň brezových triesok a bukového lučiva.
   </p>
   <p>
    Tak som si dumal s básnikom, opisujúcim kľudný večer:
   </p>
   <p>
    Canes latrant —
   </p>
   <p>
    Majoresque cadunt altis de montibus umbrae.
    <sup>
     [
     <a class="footnote" href="#ftn.88" name="88">
      88
     </a>
     ]
    </sup>
   </p>
   <p>
    V tom idylickom dumaní zahučí za nami: „Tiiííí—ú hav, hav!“ Podľa objemu brechu súdiac, ohromné psisko — rovno za saňami.
   </p>
   <p>
    To, reku, psie básnenie, no robže si dobrú vôľu! Ale len neprestal pes pýtať, a keď mi toho už veľa bolo, zakríkol som mu „z Lojnice do Bryndzoviec“, lebo povedajú, že keď sa psovi vývod cesty podá, on od ďalšieho požadovania pasu odstúpi. A vskutku začúchol, ale miesto brechu počuť bolo divné akési kýchanie.
   </p>
   <p>
    Divno. Obzriem sa. Pes kýcha, ale ach — mech vychudnutý, upadnutý naraz akosi mizne. Visí síce, ale boky sa mu opálajú. Chmatnem rukou a zachytím dieru — ale kaša naša cestou rozsypaná.
   </p>
   <p>
    Dunčo v tej myšlienke, že na pieste sedí dáky pasažier učupený, chcel ho schmatnúť za pulidery a — vytrhol mu dieru. Nasýpalo sa mu prosa do nozdier, a preto to kýchanie, akoby bol smrkal žltý tabak.
   </p>
   <p>
    Žena bedákala nad spustou a ja zadivený obzeral som dlhý žltý pás za sánkami. Na nebi belela sa cesta mliečna, na zemi prosová a to spolu tvorilo „a Slovákom kašu s mliekom“. Lenže, pravda, mlieko na nebi — a kaša v pekle!
   </p>
   <p>
    Keď som celú situáciu prosového pása pretrasíroval merníckym okom, šiel som bubnovať po oknách susedných domkov: „Ľudia boží, pomáhajte!“
   </p>
   <p>
    Obyvatelia povybehúvali. A keď som ich ohnivou rečou, že sa až cmoky na strechách topiť začali, poučil o našej nehode, tu celý zástup, v okamihu na pomoc hotový, vyrukoval v pravej ruke s husacím krídlom, v ľavej s vahanom.
   </p>
   <p>
    Čochvíľa, a zametačka bola ukončená, a tu by ste boli videli zázrak! Keď proso zhrabané do mecha vsypali, bolo ho o dobrej pol kily viac ako predtým.
   </p>
   <p>
    Ale keď som sa tomuto neočakávanému, ani nevyžiadanému požehnaniu bližšie prizrel do očí, tu zbadal som, pravda, také prídavky, aké nikto v kaši nastolené mať nechce.
   </p>
   <p>
    Ale páchateľ všetkého zlého bez ďalšieho lúčenia šiel po svojom, zanechajúc mi len dieru na mechu miesto psej vizitkarty.
   </p>
   <p>
    „Ej, keby ťa mal, by ti ja chvost ozváral.“
   </p>
   <p>
    Vybúrení zo svojho pohodlia, vhniezdili sme sa nazad do sánok ako Eskimák do svojho kajaku a hnali sme domov. My s ovisnutými hlavami; ale Paľo tým vyššie hore držal svoju gigaňu. Stalo sa mu po vôli. „Hm, či som nepovedal, že to proso tam čert s rožkami vezme? Hľa!“
   </p>
   <p>
    Táto impertinentná škodoradosť ma mrzela tým viac, že mal pravdu, ale — čo sa vlečie, neutečie.
   </p>
   <p>
    Paľo kloní hlavu, odpľúva bokom; nastupuje zdýmanie a bedákanie. Opraty ovisnuté holengajú sa mu v rukách. Všetko to predzvestuje búrku.
   </p>
   <p>
    A ako keď sa úšust dolu Ďumbierom valí, tak sa mu naraz tisne rozdrapenou papuľou krútňava a pľuje nešeredne.
   </p>
   <p>
    „Čo ti je, ty bumbaj, ha — či si hamovku prehltol?“
   </p>
   <p>
    „Ou, bodaj by si bol zhorel aj s rozólišom,“ odpľuje Paľo.
   </p>
   <p>
    „Čože, rozóliš? Aký rozóliš?“
   </p>
   <p>
    Chcel mi odpovedať, ale ho znovu krčilo a striekali z neho papršleky ako — nehodno pripodobniť — zo sopky Popokatepetl, tam kdesi v Trantárii mexikánskej.
   </p>
   <p>
    Po krátkom oddychu pokračuje uduseným hlasom ďalej: „Že aký rozóliš — nuž, hľa, čo bol tuto podo mnou v truhličke.“
   </p>
   <p>
    „Hrmen medených bohov, ty trubiroh, však si ty vyslopal manštranciu, čo bola pre Lenušku na vracanie.“
   </p>
   <p>
    „Ba ešte kýho! — Ja, reku, to rozóliš. Bolo mi zima, nuž som si drgol za tou šunkovinou. Fi, že ti do matere, ale ti ma vyzvárala! Škoda šunkoviny.“ Utieral si rukávom znoj z čela.
   </p>
   <p>
    I hnevať, i smiať som sa musel. A keď Paľo robil prípravy ešte k ďalším výbuchom, siahnem do kabáta, že mu dve—tri zrnká čierneho korenia medzi zuby strčím. Ale vtom pobádam, že mi obligátor, mäsiarom Mechúrom písaný, chybuje. Exekvujem všetky vačky, ale nič a nič.
   </p>
   <p>
    Tu mi blysne v mozgoch a tak mi blyslo, že to až snehom zasvietilo.
   </p>
   <p>
    „Paľo, nešťastný Paľo, kde je ten papier, čo v ňom bola šunkovina ukrútená?“
   </p>
   <p>
    „Ale ten papier? Nuž ten papier, hľaďteže, som — prepytujem vašu poctivú hlávku i ten stolík, na ktorom božie dary bývajú — ten papier som…“
   </p>
   <p>
    „Hrmen bohov, či si ho prehltol?“
   </p>
   <p>
    „Ej, bodaj ma čert kvintlíkom trhol — nie veru, ale bol mastný a krčmárov pes, keď som šunku jedol, tak milosrdne hľadel na mňa, až som sa bál, že mi z očú príde, nuž som mu ho hodil, a ten chmat — a už bol v žumpe, he—he—he!“
   </p>
   <p>
    „No, už si mi dal!“
   </p>
   <p>
    „Omne trinum perfectum
    <sup>
     [
     <a class="footnote" href="#ftn.89" name="89">
      89
     </a>
     ]
    </sup>
    .“
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#87" name="ftn.87">
        87
       </a>
       ]
      </sup>
      (lat.) Dlžobný úpis
     </p>
    </div>
    <div class="footnote">
     <p>
      <sup>
       [
       <a class="para" href="#88" name="ftn.88">
        88
       </a>
       ]
      </sup>
      To jest po slovensky: Psi brechajú a väčšie hôr tône sa ťahajú.
     </p>
    </div>
    <div class="footnote">
     <p>
      <sup>
       [
       <a class="para" href="#89" name="ftn.89">
        89
       </a>
       ]
      </sup>
      (lat.) Do tretice všetkého dobrého (ironicky)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="roztrzitost">
       </a>
       Roztržitosť
      </h2>
     </div>
    </div>
   </div>
   <p>
    Pri návale iných prác píšem dvom osobám dve dopisovanky rozličného obsahu. Najprv som napísal osnovu, keď tá hotová bola a dopisovanky už práve adresami opatriť chcem, tu vstúpia mi do svetlice naraz tri osoby, a to s rozličnými nárokmi.
   </p>
   <p>
    Všetky tri naraz začnú rozprávať.
   </p>
   <p>
    Moja dcéra: Tata, bruško ma bolí.
   </p>
   <p>
    Kolársky učeň: Tuto, pán majster posielajú konto.
   </p>
   <p>
    Baba: Pani Rozsypalka úctivo povoláva dnes na tretiu hodinu na krštenie.
   </p>
   <p>
    Sú vraj takí ľudia, čo znajú štyrom, piatim pisárom, a to o rôznych veciach naraz diktovať. No zo mňa takýto diktátor nevystane.
   </p>
   <p>
    Tri tieto rôzne a jednoznačné apeláty vyhodili ma úplne z duševnej rovnováhy. Chytil som sa za uši — miesto toho, žeby sa bol rozumu chytil — a pobaláchaný odvetím takto:
   </p>
   <p>
    Mojej dcére: Ďakujem, prídem ti na krštenie.
   </p>
   <p>
    Babe: Vyplatím za robotu. Práca dobrá. Nech sa len i ďalej tak usiluje.
   </p>
   <p>
    Kolárskemu učňovi: Nech si len prikladá teplý ovos na brucho.
   </p>
   <p>
    Mojim zadiveným vizitám odvisla spodná gamba. Ale ja quasi re bene gesta
    <sup>
     [
     <a class="footnote" href="#ftn.90" name="90">
      90
     </a>
     ]
    </sup>
    , vysánkoval som ich von.
   </p>
   <p>
    Potom sadnem k dopisovankám, bez ďalšieho opátrania napíšem bona fide
    <sup>
     [
     <a class="footnote" href="#ftn.91" name="91">
      91
     </a>
     ]
    </sup>
    na ne adresy a pošlem na poštu.
   </p>
   <p>
    Bohatý statkár, vdovec Janko Babinský, sedí rozvalený na pohovke. Náprsník roztvorený, košeľa na krku rozopätá. Z čibuku sa mu kúri ako z maše. Číta dopisovanku.
   </p>
   <p>
    „Kdeže Vám myšlienky lietajú? Za Ľuďmilkou, však? — No, za to však dostanete palice. Nech Vám to slúži druhý raz na výstrahu. Laskomerský.“
   </p>
   <p>
    „Kýho čerta! Hm, — písmo je jeho. Adresa na mňa. Tu pochybnosti niet. Škoda chlapa — chudák, ten namojdušu vychodí z rozumu. Krem ak by sa s trungom… ale nie, pod klobúkom mu to máce.“
   </p>
   <p>
    Sadne a píše telegram:
   </p>
   <p>
    „Pán Laskomerský, K. Nemeškaj, brachu, s Graefenbergom. Pečuj si hlavu zimnou vodou a popíjaj Deákforrás. Tvoj Janko.“
   </p>
   <p>
    Vnadná mladucha, žienka pravotára Danka Fazola, sedí v kresle. Drží v hrsti zlostne pokrčenú dopisovanku a utiera si hojné a horúce slzy ako Lúčanské teplice.
   </p>
   <p>
    Danko usmiaty vstúpi do komnaty, chcejúc objať svoju peknú ženičku. Ona hodí opovržene rukou a odvrhne ho. „Stoj, Dano, kamkoli kráčiš, najprv tú karotku prečítať si ráčiš!“
   </p>
   <p>
    Zadivený Danko číta:
   </p>
   <p>
    „Tvoje deti prišli šťastlivo a zdravé ako jabĺčka. Môžeš sa veru tešiť z nich, sú podarené. Bol som im na stanici v ústrety. Tvoj Laskomerský.“
   </p>
   <p>
    Fikajúca Ľudmilka, držiac mokrý ručník na očiach, sa ohlási. „A ešte dve. — Ty falošnícky falošník. Fuj, hanba!“
   </p>
   <p>
    Danko, ako strelou ofúkaný, napálený sadne a telegrafuje:
   </p>
   <p>
    „Pán Laskomerský, K. Váš nestydatý žart namierený je proti pokoju môjho manželstva. Urážku odvolajte, zadosťučiňte, ináč Vás zastrelím ako… — Fazola.“
   </p>
   <p>
    Obidva telegramy som dostal po obede k čiernej káve. Jeden mi bol dekrétom dospelého bláznovstva a ten druhý ortieľom smrti pušným prachom.
   </p>
   <p>
    Situácia pre čeľadného otca ozaj povážlivá. A veru sa mi strovená horčicová omáčka dolu tisla. Toľko mi však ešte zbudlo zdravého rozsudku, trebárs bolo po obede, že som prišiel na tú zdravú myšlienku, že som pravdepodobne adresy na dopisovankách popremieňal! Slušná vec teda bola — aby nemusel nastúpiť cestu do Graefenbergu, alebo podľa žiadosti pravotárskej na druhý svet — oddať sa na vysvetľujúce pokánie.
   </p>
   <p>
    A tak zamieňal som s mojím Bismorjakom a Baistom nóty a dokázal diplomatické nedorozumenie. Pán pravotár totižto, cestujúci so mnou v jednom vozni, ako vystúpil, zabudol v ňom kúpené police, ktoré som ja, ďalej cestujúci, prejal.
   </p>
   <p>
    No a Jankove deti, dcéra a zaťko, boli u mňa na návšteve.
   </p>
   <p>
    Et hinc illae lachrymae.
    <sup>
     [
     <a class="footnote" href="#ftn.92" name="92">
      92
     </a>
     ]
    </sup>
   </p>
   <p>
    Teraz sa však ešte musím vyrovnať s kolárom a s pani Rozsypalkou.
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#90" name="ftn.90">
        90
       </a>
       ]
      </sup>
      (lat.) Akoby po dobre vykonanej práci
     </p>
    </div>
    <div class="footnote">
     <p>
      <sup>
       [
       <a class="para" href="#91" name="ftn.91">
        91
       </a>
       ]
      </sup>
      (lat.) Dobromyseľne
     </p>
    </div>
    <div class="footnote">
     <p>
      <sup>
       [
       <a class="para" href="#92" name="ftn.92">
        92
       </a>
       ]
      </sup>
      (lat.) A preto tie slzy
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="prmpulik">
       </a>
       Prmpulík
      </h2>
     </div>
    </div>
   </div>
   <p>
    Päťdesiat i šesť ružových papúľ sa otvára, toľko hlasov rozličnej výšky čviriká, k tomu frfoce dvoma motúzmi poviazaný, rukami obratne krútený kus drevka, uprostred izby však hučí poskakujúci, ako škurát veľký mumák. Tam sa dvaja chlapci pasujú, tam si traja nechtami vlasy čuchrajú, cez pána učiteľov stolík sa dvaja rovesníci za prsty ťahajú a druhí gombíky o stenu šmárajú. Z tohto povrchne kresleného obrázku každý ľahko uhádne, že sa tu dívame do obecnej dedinskej školy. Sú to bedliví chovanci vied, nádejeplní chovanci a snáď budúci ministri; keď nie to, aspoň odborní radcovia, čo len župani, a boh dobrotivý zná, akí ešte páni. Z tejto príčiny z ohľadu možnej ich budúcnosti, napríklad ablegátstva na sneme, budem sa chcieť usilovať o týchto malých veľkých pánoch čím najšetrnejšie slová šíriť. Ešte by sa mi dnes—zajtra mohli odslúžiť.
   </p>
   <p>
    Títo budúci velikáši vreštia v tej potuchnutej univerzite malej dedinky Polníky ako žaby v mláke, kým bocian zobákom, alebo pán rechtor feruľou na stôl nezaklope. Ale včuľ veru nezaklope, lebo ho niet, a kde niet rechtora, je na to miesto veľa kriku. Ale „silentium!“
    <sup>
     [
     <a class="footnote" href="#ftn.93" name="93">
      93
     </a>
     ]
    </sup>
    — nezbedníci, nenadúvajte sa, hneď vám pripáli krampus! Hľa, tamto feruľa a baculus ako sa vám vycierajú. Fuj, mladí chriašteľovia, ale či zatiahnete trasavé jazýčky za myšacie zuby! „Ej! canis vestra — luridi, hirci!“
    <sup>
     [
     <a class="footnote" href="#ftn.94" name="94">
      94
     </a>
     ]
    </sup>
    tak hrmí pán rechtor, stiahne obrvy, plesne hrachovou palicou na stôl a potom švargne ňou jedným machom celý šík prvej lavice po chrbte. Aha, tu je — otvoria sa dokorán dvere a dnu vletí Karol, pobočník pána rechtorov, ošklbaný ako lipa, ktorý mu „škripty“ z domu do školy a pálenku z krčmy do domu nosieval. Toto chlapčisko je prototyp lumpa, podľa tváre, posunkov, šiat, skutkov — hodný predmet pre chýrečného maliara Murilla, ktorý tak rád trhanov maľoval. Ja som si vše žiadal, keby si ho mohol na pamiatku ako planú zelinu v herbári vytlačiť a usušiť. Jedným švihom vysadil sa na stolík, pelešiaca háveď malých krikľúňov zamĺkla. Karol pozdvihnúc si o jednom traku visiace pulidery, zavolá ako kedysi Suvorov — „Hurrah! Praga padla!“ — „Hurrá, chlapci, chválapánubohu, pán rechtor sú chorý!“
   </p>
   <p>
    Túto, aspoň pre pána rechtora smutnú novinu prijala chasa so srdce prenikajúcim jasotom. Div, že Karolove dobre vyhnojené a nezúhorené bosé kvaky od radosti nebozkávali. Jedni plieskajú rukami, druhí od radosti knihy o zem hádžu, iní na jednej nohe dookola skáču, item, každý dáva najavo svoju spoluútrpnosť istým — pre pána rechtora nie potešujúcim spôsobom. Deti i blázni hovoria pravdu.
   </p>
   <p>
    Čudujete sa terajšej mánii maďarizovania. Pletky; ľudia ani predtým neboli s tým spokojní, čo mali a čo boli, ale bažili ďalej, a keď i to dosiahli, driapali sa za druhým. Keď kto mal tisíc zlatých, žiadal si päť, a keď si tie nadobudol, ťahal na desaťtisíc atď. Baša keď už mal jeden konský chvost, žiadal si mať dva, a keď sa mu stalo po vôli, usiloval sa na tri. Ten čas, keď výchovoveda vrcholila v lopatke, palici, prúte, driapal sa každý, čo vedel kus čarbať, za latinčinou. Áno, i vychovávacie prostriedky museli sa preobliecť do linguam eruditorum
    <sup>
     [
     <a class="footnote" href="#ftn.95" name="95">
      95
     </a>
     ]
    </sup>
    a volali sa múdro feruľa, baculus a virgas
    <sup>
     [
     <a class="footnote" href="#ftn.96" name="96">
      96
     </a>
     ]
    </sup>
    . A pán rechtor, ktorý sa po otcovi volal a sa na meno „Káčer“ obzrel, podpisoval sa „Franciscus Anastasius, docens et ľúty rechtor“
    <sup>
     [
     <a class="footnote" href="#ftn.97" name="97">
      97
     </a>
     ]
    </sup>
    . Pán Anastasius docens rozumel účinky ferule vtipným spôsobom a znamenite zostriť. Keď sa jednému podarilo sviňu uliať, musel prsty pravej ruky „na hrušku“ dovedna stiahnuť. Pravica zhrešila, pravica musí byť trestaná. Na to mu potom pán rechtor poriadnu facku vylepil, až mu nechty zhrkotali, čo neomylne ku krasopisu veľmi dopomohlo. Keď sa však vo zvlášť dobrom rozmare, napríklad po hojne užitej domárke vynachádzal, použil menšiu útlu ferulinku a do dierky, vprostred ferulinky vyvŕtanej, vpratal zlomok nožíka, ktorého ostrý koniec asi na dve linaje z plochy von trčal. Každým úderom po dlani delikventa pustil mu žilu, kým nevyzeral skatovaný ako svätý Šebastián.
   </p>
   <p>
    Prosím medzitým za odpustenie, že sa od veci tak ďaleko odchyľujem, ale nechcem, aby bol tento romantický opis našej sparťanskej výchovovedy so mnou pochovaný.
   </p>
   <p>
    Touto praktickou a ľudskou výchovou — „erando discimus virgando crescimus“
    <sup>
     [
     <a class="footnote" href="#ftn.98" name="98">
      98
     </a>
     ]
    </sup>
    — nielen skvelé pokroky vo vedách docielil, ale vzbudil i lásku zverených detí oproti sebe, ako sme boli toho svedkami pri zvestovaní smutnej noviny o jeho chorobe.
   </p>
   <p>
    Čím väčšmi je roztrhaný vojenský prápor guľami, tým väčšia pýcha toho pluku, ktorému prináleží. Vojak pri randavej zástave, štiavnický banský akademik v randavom kabáte, a študentík v domykanej obálke kníh, „theke“ nazvanej, máva svoje potešenie. Nuž, slabosti!
   </p>
   <p>
    Keď rapavý a jednooký Karol — jedno oko stratil pri vyberaní strák — znamenitý chýr o chorobe pána rechtorovej zvestoval, odľahlo i mne ako Kolumbusovým mornárom, keď po dlhom plavení zase jednúc „zem, zem“ uhliadli. Pobral som stenografickou chytrosťou svoju knihoveň do ošúchanej „štandáry theky“, zvyšku to otcovho banského pozadného remeňa — prehodiac remeň cez krk, pripevnil špagátom na nohavičný gombík a vyrútil som sa temenom vopred, s rykom ako divoška, s družinou na ulicu. Pred školou roztiekli sme sa ako láva výstredne na všetky strany, búchajúc a strkajúc sa krbáľali sme sa vo väčších—menších klbkách bez gymnastických zásad dolu kopcom, zaobalení do ťažkého uličného prachu havanovej farby. Z istej diaľky by každý do veci nezasvätený a nepredpojatý človek s istotou bol súdil, že sa tam ženie kŕdeľ „kvikompolerií“ dolu kopcom; netušiac ani najmenej, že by veru v tom svinskom oblaku vystrájali budúce eminencie, excelencie, osvietenosti, veľkomožnosti.
   </p>
   <p>
    Hja, a predsa za mladi sa tŕň ostrí!
   </p>
   <p>
    A tu ťahá oproti rozpustilej nádejeplnej čriede chlap veľký s malým bubnom, a bubon veľký s malým chlapom. Epocha na Polnikách; to prmpulíkova komédia!
   </p>
   <p>
    No toho nám ešte bolo treba! V okamihu sme sa zošikovali za bubnami. Ja s papekom na pleci kráčam vopred, prvý za bubnom — šťastný, že mne, synovi hlavy tejto obce, nikto sa priečiť nesmie, a kochám sa v budúcnosti, že večer bude „Doktor Faust s Mežulinou“ potom ateľacie — či atletické — kunšty produkovať a opica chlapcom v hlave vši hľadať. Karol na to ihneď ponúkal pánu komediantovi svoj neočesaný revír.
   </p>
   <p>
    Keď som prišiel domov, s odvaleným okruchom chleba v ruke preunúval som matku bez prestania o prepustenie do komédie a o darovanie na to potrebných dvoch širokých groší.
   </p>
   <p>
    Po trojhodinovom smolení a neprestajnom prenasledovaní, do komory, kuchyne, stajne atď. namrzená matka po dvoch závdavkom udelených buchnátoch udelila mi s povolením do komédie tri groše, aby pre dozorstvo mohla ísť so mnou i slúžka Dora.
   </p>
   <p>
    Aby čas darmo nemárnil, pustil som sa so Štefanom Halbedinským do „pimparipipaxu“ — hry, skoro navlas podobnej šachu.
   </p>
   <p>
    Ďaleko pred určeným časom stál som u Kerešov. Pokladníkom bol sám komediant. Sediac v pitvore na kláte, krútil za chvost akéhosi bruchatého čerta uloženého na lone. Keď mu prstami šuchoril po črevách, vrešťalo to nemilobohu. Tento hudobný nástroj menovali savojardskou lýrou. Ku sekavým vysokým vreskom zapískal čas po čase akýmsi medzi zubami držaným plieškom. Bol to ďaleko znejúci vábec, čo mi uši napodiv urážalo. A šli, chudiatka, skromní, ale zvedaví obyvatelia za hlasom ako sojky na kuvika. Pred komediantom stál na maštaľnom stolčeku a červenom ručníku žltý hlinený tanier — divadelná kasa. Tam kládli peňažné obete na oltár Tálie. Ach, ale nie každý bol vstave peniazmi sa vkúpiť, a takí donášali i naturálny deputát. Komediant mal i svojho koníčka a pol vozíčka. Kto teda nemal turáky, doniesol a prijalo sa mu ako relutum
    <sup>
     [
     <a class="footnote" href="#ftn.99" name="99">
      99
     </a>
     ]
    </sup>
    viazanica sena, za vahan ovsa, zemiakov, oštiepkov, vajcia atď., a tieto dary in natura odkladali sa naľavo na zem ako mimoriadny príjem praktického umelca.
   </p>
   <p>
    Karol Veľký — nie panovník, ale tento loptoš — chcel bez vstupného vstúpiť, ale oko pána bdelo! Ako práve dnu dvermi chcel piznúť, fuk, už bol pitvornými na dvore. Neostalo pri tom. Pri druhom pokuse ho umelec priviedol do tak chytrého mimovoľného pohybu, že chmátajúc rukami v povetrí za dač' pevným, beznádejne musel sa podľa gravitačného zákona hrubiansky uchýliť k matke zemi celou prednou plochou tela. „Amputa hoc caput et defer' ad Antonium“
    <sup>
     [
     <a class="footnote" href="#ftn.100" name="100">
      100
     </a>
     ]
    </sup>
    povedal v úzkostiach postavený utekajúci Cicero svojim prenasledovateľom. I Karol svoju kostrbatú borievkovú kotrbu ponúkol bezcitnému Antoniovi, aby podľa vôle a iste nie bez prospechu opica mu v nej ískať mohla. Ale niks taič! Komediant mal srdce z kameňa. „Omne trinum perfectum,“ ale čerta z pekla horúceho perfectum. Len počúvajte. I tretí pokus nebol korunovaný prajnejším výsledkom. V práci neúnavný komediant, chytiac Karola tam, kde koruna býva a kde opica ískať mala, tak mohutne vyzváňal týmto skladom vedomostí, kýmkoľvek chudákovi zvedavému Karolkovi posýpka von ušami nefŕkala. Keď mu tak asi do pár medailónov vlasov v hrsti ostalo, s milostivým prízvukom a slovami „ter quater solve frater“
    <sup>
     [
     <a class="footnote" href="#ftn.101" name="101">
      101
     </a>
     ]
    </sup>
    vysadil ho na slobodu. Opŕchnutý Karol sa striasol a zahladil nepovolaným komediantovým zakročením do neporiadku uvedenú frizúru. Lež šuhaj svojho charakteru, nedajúc sa maličkými prekážkami odstrašiť, posvätiac sa vede, vrátil sa nazad, ale nešiel viac hore koncom, lež uponížil sa medzi plazivcov, pošťastilo sa mu v dave hrnúcich sa divákov prešmyknúť do ozaj zaslúženého chrámu pristrojenej Tálie.
   </p>
   <p>
    „Počkaj, prekliaty komediant, ty hráš, ale ti zahrám i ja,“ rozpráva si do brucha hnevom prekypujúci Karol, pomiešajúc sa medzi divákov.
   </p>
   <p>
    V preplnenej dvorane hučal veselý vravor, raz tu, raz tam kvikom pretrhnutý. Utlačený bas volá: „Ej, bisťuvýdade, pusťteže i mňa dopredku!“ Vysoký ženský hlas s chichotom zase: „No, Janko, nestískajteže ma tak…“ Inde zase chlapčisko plačlivo: „Mamko, mamko, nedá mi dýchať.“ V kúte zasa varovkyňa lačné vreštiace dieťa kojí, štrngajúc plechovou hrkálkou.
   </p>
   <p>
    Vľavo od dvier pozdĺž steny dlhý stôl na dvoch nohách podoby X predstavuje vlastné divadelné dosky. Od povaly až po kraj stola visela všakovými drakmi maľovaná opona. Kútik vpravo od stola bol proscenium. Sprostred povaly visel luster, to jest dva nakríž preložené, lojovými sviecami opatrené šindle. Miesto pred stolom asi na tri šuchy bolo slobodné, prvú lavicu obsadili honoratiores, medzi nimi ja s Dorou, a tak sa postupne tratilo do pozadia. Okolo a na peci rozložená bola najlacnejšia, ale najviac smiechu a výskotu robiaca, k polnickej komúne patriaca čvarga. Všetko toto bolo zastreté rozpáleným hustým vzduchom, v ktorom zastúpené boli všetky chemické, z rozpadnutia zvieracieho ústroja pošlé čiastky — ani dym banskobystrickej striebornej huty a zápach podlavických cibuľocesnakových sadov, takže v prirovnaní s tým výpar mydlárskej dielne môže sa pomenovať ružovou záhradou.
   </p>
   <p>
    Keď nám znojom vyzváraným kečka dolu sluchom a šaty po kožke lipieť začali, započalo sa „ateľatické“ predstavenie. Prvý vystúpil bosý, v červených tesných nohavičkách zaodiaty chlapec. V úzkom predstolnom priestore skákal ako blcha v poháre, košúty váľal, plazil sa a prekrúcal ako had. Uviazal sa v okamihu i na tri uzle s hrčkou a zase sa rozpáral napoly ako staré nohavice. Híkanie na všetky strany. „Bože, chudiatko!“ stenala suseda. „Ach, ach, to je strach; hľaďte len, hľaďte!“ volala druhá a váľala kríže po sebe. Stará Valaška vykrikuje: „A bodaj by si bolo zhorelo, to je ani paštrnákový koreň hybké.“ Richtár Červenák inším nevedel svoje podivenie vynôtiť len častým opakovaním „i! i! i!“ a šúchal si jednostajne nos o hánky. Oči všetkých lipeli na ňom, vyťahovali hrdlá ako špárgu
    <sup>
     [
     <a class="footnote" href="#ftn.102" name="102">
      102
     </a>
     ]
    </sup>
    a boli by im v náramnom podivení hlavy až do povaly vyrástli a podobu lopovov, známych tekvíc, na seba vzali, keby zázračnému vystúpeniu sám Bryndza Pál — ako principála menovali — koniec nebol urobil. Lež tu sa nám predstavuje on sám v kroji indiánskeho Kazíka, červenou hlinkou po tvári baumšaitismom tetovaný. Na hlave mal obrúčku z gelety, cez plece mu visela miesto tigra modrá gemerská huňatá guba s prišitou svinskou hlavou. — Prvé čo bolo, zjedol jeden — nôž. Nastrašené obecenstvo vydalo zo seba jedno a všeobecne trvanlivé „hí!“. Mašiar Klementis všetok bez seba, hodiac baraniu čiapku o zem, zakričí: „Sto bohov mu do matere, nuž však ten i kutáč prehltne!“ — „Prehltne ten ver všetko i vidly z predpece, i kapustné nože,“ odvetí uhliar Maselník a fajka mu z úst odkvicne. — Indián pokývnuc hlavou hrdým milostným zrakom odplatí rečníkov. Potom položí silný drevený, navrchu hladko vyhĺbený svietnik na zem. A šmyk, už je temä na svietniku a podošvy pod hradami. Ale ako strela vyskočí a so strašne zmraštenou tvárou a boľastným výkrikom vytiahne do kože vtlačený hrach z čela. Sprvu som myslel, že to patrí k celku, a veľmi som sa tešil, že mu hrach z hlavy bude vyrastať. Ale horká vaša bryndza! Indián veru tak bohoval po slovensky, loptošoval toho, čo mu hrach na svietnik podložil, len tak hrmelo. No prisahať by som na to nechcel, ale svoje mravné presvedčenie podnes mám, že pôvodcom toho inší nebol ako Karol. Po chvíľke sa búrka utíšila, zalepil si dierku lojom zo sviece a pokračoval ďalej. Poobzerajúc sa hrdo po obecenstve, ohlási: „Teraz sa bude predstavovať španielsky šalát!“ — Na to som zvedavý, čo to za šalát.
   </p>
   <p>
    Sadol si na zem a pchal do seba ženou na mištičke donesené zrebe. Líca mu už boli napuchnuté ako klenovské syrce. Ale on prevracajúc očami preglgával, akoby tie najchutnejšie pletence bol užíval. Hotový so zrebami, pritiahol najbližších dvoch chlapcov za uši vedľa seba, kázal im, aby mu do ušú fúkali. Na to im dal po jednom papečku bez dierky. A tímu papečkami do ušú fúkali, až boli červení ako pivónie.
   </p>
   <p>
    Vtom otvorí umelec papuľu, z ktorej sa valí dym ako Vezuv, keď mal Castell Graeco zasypať. Videl som vymaľované peklo v podobe zázračnej papule, ako neposlušné deti hlce — a komediantove ústa práve tak vyzerali. Preto mi to bol pohľad strašný až do špiku. „Dúchajte lepšie, potvory!“ Chlapci dúchali. Komediant stene, tlačí si boky — a kdežeby i nie, prosím vás — potisne, a tu vyfučia z neho okrem hustého dymu živučičké živé iskry.
   </p>
   <p>
    Ja som badal, že mi každý vlások rastie. Dora založí ruky pred oči, uhne hlavou nazad a zbledne. Naplašený, aby som videl dojem tohoto strašného výjavu v obecenstve, obzriem sa nazad. Za mnou vpravo pod lustrom sedel prísažný Kochelka, peknej, ale ako svätý Peter cele plešivej hlavy. Omámený zázrakom šeptal pod nos: „Je to vtip, je to vtip!“ Hlbokú Kochelkovu pozornosť dokazuje najlepšie tá okolnosť, že mu z lustra pošlý lojový stalagmit na päť palcov zvýšky a štyri palce šírky na jeho poctivú plešinu nakvapkal bez toho, žeby si toho povedomým bol býval. Napnutosť bola toľká, že sa málokto i len dýchnuť opovážil.
   </p>
   <p>
    Keď mu už pekelné vráta dym a oheň soptiť prestali, pomiešal si na ríf dlhým papekom v hrtane, strčiac ho do žalúdka, ak nie ešte ďalej, a krútil ním, ako keď habarkou kyslé mlieko trepú. Zrazu vytiahne spomedzi zubov prstami stužku a tým istým papekom ťahá, ťahá to modrú, to bielu, to červenú, až radosť bolo na to hľadieť. Dore, pohľadom zadivenej, vykradne sa z hlbín srdca: „Ach, zbesnel si sa!“ — pri dverách ale vydýchne druhá: „Skamenel si!“ — tam kdesi pod pecou počuť hlas: „Mh, ťa pokrčilo, či ti vytiahol bandúra!“
   </p>
   <p>
    A to, páni moji, bol ten „španielsky šalát“.
   </p>
   <p>
    Po krátkej prestávke a známej hudobnej produkcii s pridaným plechovým „ťuk, ťuk, ťuk“ nasledovalo konečne divadelné predstavenie.
   </p>
   <p>
    Pomiesili sme sa na miestach, zotavovali z videných zázrakov a šúchajúc dlane očakávali sme s radosťou, čo to zase bude.
   </p>
   <p>
    Chcem jedno i druhé pripomenúť, ale celé divadelné predstavenie opisovať nie je mojou úlohou. — Kráľ s kráľovnou, s komonstvom, maršali a dámy boli nádherne pristrojení. Čert menom „Pik“ bol tmavomodrej farby, s dlhým, strašne klepajúcim pyskom a veľkými ušami.
   </p>
   <p>
    Strašnejší od tohoto bol Mefisto, čeľadník síce podoby človeka, ale mal uši tiež veľké ako lekvárový hrniec a celý bol červenej farby, akoby sa bol v kremnickej červenej hlinke močil. Keď títo dvaja rozprávali, sekali pyskami ani holendery, pred ktorými by sa bol i sám pôvodca „pekelného žalára“ zdesil. Smrť ukázala sa tiež, ale len tak ostýchavo, „próterfurman“, ako sa povedá, len zboku, a záležala celá z husacieho rozprestretého krídla. Originál musel dakde čert vziať, a tak sa mi zdalo, že to krídlo bolo len dočasným substitútom smrti. No ale my sme to spokojne vzali tak. Ale najväčšie interesy vzbudila osobnosť „prmpulíkova“. Keď sa furták len ukázal, už bolo obecenstvu do popukania, klátilo sa smiechom hnuté v bedrách ako víchrom knísané smreky. „Bodaj by si bol zdochol, skamenel, zhorel, aby ťa metalo, hádzalo, skrčilo“ atď. boli výkriky vďačného polnického obecenstva miesto aplauzu veľkomestských divadiel. Ako zvonica široká pani richtárka mala sa už od smiechu rozváľať ako rozsušená zvárka. „Prestaň, pumprl, lebo sa po—po—pu—“, kričala bez seba. Dora rukami nohami bombáľala ako válkoveň, každý okamih som sa o ňu bál. Ale i mne bolo všakovak, no nie div, lebo furták furtácky, prmpulík, keď ústa otvoril, už to nebolo rovné a každý jeho posunok bol fígľom.
   </p>
   <p>
    Dačo na ukážku, len aby vám nezaškodilo: „No už je to pravda, už sa ja u toho môjho pána raz dobre mávam. V pondelok dostávam zemiaky, v utorok krumple, v stredu grule, vo štvrtok bramburky, v piatok švábky, v sobotu zemské jablká; v nedeľu ráno z múky, na obed z cesta a na večer halušky.“ No — a potom sa nesmejte. Ba smiali sme sa za tých pár groší, až nás rebrá boleli a kuľajstra sa nám čelom i nosom cedila.
   </p>
   <p>
    Kým všetky tieto strašné, prepodivné a veselé výjavy našu obrazotvornosť a veselosť zabávali, zlosyn a „rotae diabolus“ — to by bolo po slovensky červený diabol — Karol, neúnavnou pilnosťou vykyvoval a šťastlivo vykýval klin, ktorý nohy divadelného stola nakríž zložené spájal.
   </p>
   <p>
    V najlepšom ohni divadelného predstavenia, keď komediant za divadlom juchtovou nohou dupol na rozknísanom, k pádu prichystanom stole — práve pri deji, v ktorom Pik s Mefistom doktora Fausta do pekla per šúb expedírujú
    <sup>
     [
     <a class="footnote" href="#ftn.103" name="103">
      103
     </a>
     ]
    </sup>
    — rozpadne sa stôl, divadlo, všetky krámy, a komediant z jeho podpovalného olympu musí sa znížiť k nám druhým zemských obyvateľom, ba ešte i kus nižšie. S veľkým praskotom a rinkotom, rozpľaštil sa na tom mieste, kde pred nedávnom v nepoškvrnenej nebeskej sláve španielsky šalát užíval a napriek hodvábnej húsenici hladké stužky zo seba vydával. A teraz? Teraz jeho sláva zakopaná leží.
   </p>
   <p>
    Pri veľkom zmätku padla jedna z lojových sviec štvoruhlastej richtárke na čepiec, ktorý hneď blčal ani stodola. Nebolo čím hasiť, v náhlosti postavili jej susedky pri ruke stojaci šochtár na hlavu. Karol, použijúc krásnu príležitosť pomsty, hodil sa ako divoch na svoju obeť, zavesiac sa jej na obe uši ako náušnice. Opica si bráni svojho Bryndza Pála a šklbe Karolovi škundry ako ženičky pastorné konope; komediantova žena, čierna ako šunka a červený chlapec usilovali sa Karola za nohy detronizovať, ale malá hŕba pýta viac, privalila sa rozpustená komúna z kachieľ a bola ich hneď kopa. Šťastie pre všetko polnické človečenstvo, že táto komúna v ten čas ešte hrozné účinky petrolejovej látky nepoznala.
   </p>
   <p>
    Vyhasili sviece, zmätok rástol, v tej miere množili sa i buchnáty. Tu potom richtár, ktorému sa kacheľ z pece do chrbta dostal, nadurdený pozdvihol palicu a „palica rúbaj“. A padajú údery ako krúpy, nečítané, nemerané, ako sa komu dostali. Účinkovalo to blahonosne, delili sa múry nakopených bojovníkov ako bulvardy červeného mora pred faraónskymi bataliónmi. Ja som bol v hrozitánskom pomykove; okolo mňa fučala a pukala palica ako lieskové orechy, a ja som sa nemohol hnúť z miesta, ako vo sne — dákysi čert ma držal za nohu. — I Dore sa dostal poctivý úder na poli bitky, i mňa chraplo voľačo po čele a škrabalo na väzoch. Počal som plávať, veslovať rukami—nohami celou silou, až sa mi koniec—koncov podarilo s týmto pomotaným svetom sa rozuzliť a na dvor vybehnúť. Tam som už našiel viac utekajúcich a cez hnoj krbáľajúcich sa divákov.
   </p>
   <p>
    Sitkovie Zuza zronila rebrík zo šopy; ten padol Dore okolo krku a ona naplašená, v úzkostiach postavená, niesla ho na sebe chudera ako „španielsky grézlik“ do čiernej noci.
   </p>
   <p>
    Aby sa nám z toho, čo tam štedrou rukou rozdávali, viacej ešte za podiel nedostalo, uchýlili sme sa záhradnými dvermi. Ale nás i tu Pik a Mefisto prenasledovali. Prvá zavadila Dora medzi hrachové palice rebríkom a trvalo chvíľu, kým sa toho jarma zbavila. Potom chcem čiernu mláku preskočiť a na bielu skalu skočiť, ale som sa zle—nedobre prerátal. Čierne bolo nie mláka, lež uhliarsky suchá zem a tú som udatným skokom presadil a rypol som miesto bielej skaly do — vápennej jamy, fuk, až po samé plecia. No, servus, Gusto! Dora ma za uši ťahala, len tak lusklo, akoby bol do cesta padol, a vystúpil som biely ako premonštrát.
   </p>
   <p>
    Ach, malaže tá moja matka potom radosti! Prvé bolo, že ma vykečkovala a pri tej manipulácii mi vypadol Pik spoza goliera. Hrom mu do pečene, ten mi v tej trme—vrme frkol o čelo a potom sadol na väzy! Istotne jeho vinou som do tej vápenice zdrochol.
   </p>
   <p>
    Matka, pohroziac mi prstom, prepustila ma s tou anticipáciou, že „však sa zajtra porátame“.
   </p>
   <p>
    Noc som mal nespokojnú, potil som sa ako povesná vo zvárke, ale „nocte pluit rota redeunt spectacula mane“
    <sup>
     [
     <a class="footnote" href="#ftn.104" name="104">
      104
     </a>
     ]
    </sup>
    . Ráno musel som na rozkaz matkin vliezť do zavápenených šiat, potom sme vyšli na dvor a matka ich — perse
    <sup>
     [
     <a class="footnote" href="#ftn.105" name="105">
      105
     </a>
     ]
    </sup>
    , na mne — tak dlho klepala, kým ostatný prášok z nich nevystúpil.
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#93" name="ftn.93">
        93
       </a>
       ]
      </sup>
      (lat.) Ticho!
     </p>
    </div>
    <div class="footnote">
     <p>
      <sup>
       [
       <a class="para" href="#94" name="ftn.94">
        94
       </a>
       ]
      </sup>
      (lat.) Hej, psia vaša — vy zelení jeleni!
     </p>
    </div>
    <div class="footnote">
     <p>
      <sup>
       [
       <a class="para" href="#95" name="ftn.95">
        95
       </a>
       ]
      </sup>
      (lat.) Reči vzdelancov
     </p>
    </div>
    <div class="footnote">
     <p>
      <sup>
       [
       <a class="para" href="#96" name="ftn.96">
        96
       </a>
       ]
      </sup>
      (lat.) Prút, palica a korbáč
     </p>
    </div>
    <div class="footnote">
     <p>
      <sup>
       [
       <a class="para" href="#97" name="ftn.97">
        97
       </a>
       ]
      </sup>
      (miesto ludi rector, lat.) Učiteľ a kantor
     </p>
    </div>
    <div class="footnote">
     <p>
      <sup>
       [
       <a class="para" href="#98" name="ftn.98">
        98
       </a>
       ]
      </sup>
      (lat.) S chybami sa učíme, s palicami rastieme
     </p>
    </div>
    <div class="footnote">
     <p>
      <sup>
       [
       <a class="para" href="#99" name="ftn.99">
        99
       </a>
       ]
      </sup>
      (lat.) Výkupné
     </p>
    </div>
    <div class="footnote">
     <p>
      <sup>
       [
       <a class="para" href="#100" name="ftn.100">
        100
       </a>
       ]
      </sup>
      (lat.) Odrež túto hlavu a zanes ju Antoniovi
     </p>
    </div>
    <div class="footnote">
     <p>
      <sup>
       [
       <a class="para" href="#101" name="ftn.101">
        101
       </a>
       ]
      </sup>
      (lat.) Trikrát, štyrikrát, plať, bratku
     </p>
    </div>
    <div class="footnote">
     <p>
      <sup>
       [
       <a class="para" href="#102" name="ftn.102">
        102
       </a>
       ]
      </sup>
      (maď.) Motúz
     </p>
    </div>
    <div class="footnote">
     <p>
      <sup>
       [
       <a class="para" href="#103" name="ftn.103">
        103
       </a>
       ]
      </sup>
      (lat., nem.) Postrkom odosielajú
     </p>
    </div>
    <div class="footnote">
     <p>
      <sup>
       [
       <a class="para" href="#104" name="ftn.104">
        104
       </a>
       ]
      </sup>
      (lat.) Celú noc pršalo a až ráno prišlo predstavenie
     </p>
    </div>
    <div class="footnote">
     <p>
      <sup>
       [
       <a class="para" href="#105" name="ftn.105">
        105
       </a>
       ]
      </sup>
      (lat.) Pravdaže
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="radvansky-jarmok">
       </a>
       Radvanský jarmok
      </h2>
     </div>
    </div>
   </div>
   <p>
    Kiachta, Novgorod, Lipsko a — Radvaň sú vo svete známe trhoviská. Radvanský jarmok je a ostane dlho, dlho v porekadle a prežije ešte i proroctvo doktora Veselovského. Keď slovenský ľud dač kremobyčaje veľkého vysloviť chce, odvoláva sa hneď na radvanský jarmok. Po prvý raz Pešť, Viedeň a vôbec veľké mesto navštívivší Slovák, zalomí ruky nad davom ľudu a zadivený zvolá: „Bože, to je radvanský jarmok!“
   </p>
   <p>
    Keďže železničná sieť, ktorá sa už i do starokonzervatívneho Slovenska vkradla, i tomuto pôvodnému, povestnému národno—slovenskému trhovisku záhubou hrozí, hodláme týmito riadkami ako—tak zachovať jeho zaslúženú pamiatku.
   </p>
   <p>
    Ôsmeho septembra, keď si už zvolenské hole, menovite — salva venia
    <sup>
     [
     <a class="footnote" href="#ftn.106" name="106">
      106
     </a>
     ]
    </sup>
    — Prašivá, obyčajne zimnú toaletu obliekli, keď štebotné, verné nám lastovičky do južných tajuplných krajov odletujú, a miesto nich pozdné smutnokrásne nezábudky, totiž jesienky — colchicum autumnale — sťa ostatný pruh, mdlý odlesk letný, lúky naše oživujú, vtedy býva vydržiavaný chýrečný trh v Radvani, mestečku s Banskou Bystricou nepretržite spojenom.
   </p>
   <p>
    Jarmok bez peňazí je takmer toľko ako hluchému hudba; ale peniaze nerastú ako huby po daždi. Peniaze si zaopatriť, k tomu vedú rozličné cesty; to dobre zná každý, kto šúľal groš medzi prstami.
   </p>
   <p>
    Montecchi a Capuletti, Guelfi a Gibellini, Horatii a Curiatii sa tak neruvali ako my, keď sme sa kamžami mlátili v sakristii po talentoch. Boj na smrť a život, ako hladom morené potkany, kým sa do ostatného, najsilnejšieho nezožerú. Koniec ruvačky a villafranský pokoj uviedol korbáč — flagellum orbis
    <sup>
     [
     <a class="footnote" href="#ftn.107" name="107">
      107
     </a>
     ]
    </sup>
    — džingischána, kostolníka Petráka, ktorý takto medze položil ďalšiemu krviprelievaniu na posvätnom mieste in ecclesia millitante
    <sup>
     [
     <a class="footnote" href="#ftn.108" name="108">
      108
     </a>
     ]
    </sup>
    . Štipľavý to síce, ale výsledkuplný žart.
   </p>
   <p>
    Ale spýtate sa, v akej súvislosti stoja tieto výjavy ľudskej krehkosti s radvanským jarmokom? Ab altari vivit sacerdos
    <sup>
     [
     <a class="footnote" href="#ftn.109" name="109">
      109
     </a>
     ]
    </sup>
    . Miništrant slúži tiež za mzdu, už či sa on pri svieci, knihe, či pri turibule, a či pod krížom na pohreboch šipliká. A tieto, tak horko—ťažko pri pračkách, pobožnom vzdychaní a pri pohrebných slzách nadobudnuté grajciare sa cez mesiace odkladali a zbierali na radvanský jarmok.
   </p>
   <p>
    Raz som našiel na podvrchu jednej starej, ošarpanej šalandy ládu, podľa nápisu z roku 1727 pochádzajúcu, s veľa ukrytými priečinkami, a tam som odkladal svoje miništrantské zárobky s mravčou pilnosťou. A tak, hľa, nielen minister, ale i miništrant môže dačo — odkladať.
   </p>
   <p>
    Keď sa už túžobne očakávaný 8. september dotiahol, pootváral som všetky priečinky a sortíroval mince. Ako teraz, tak i predtým s peniazmi vždy machľovali. Kolovali vtedy dvojgrošníky dačo menšie od lopaty, takrečené „šustertalery“ s nápisom tridsať grajciarov, ale platili len šesť grajciarov šajnových. Potom s nápisom 3 gr. — 2 gr. Tri strieborné dvadsiatniky, čistej opravdivej hodnoty, zaviazal som pevne do uzlíka, šesť grajciarov vstrčil som do jedného a dva grajciarniky do druhého vačku, čím dostali moje vrecká podobu zapuchnutých líc pri bolení zubov. Takto vystrojený a blažený vybral som sa na radvanský jarmok.
   </p>
   <p>
    Kde aká cesta alebo cestička, hradská, priesmyk, prť, chodník, chodníček, priechod, most a lavica, a či brod — všetko bolo zaplnené jarmočníkmi, ťahajúcimi sústredene do Radvane. Tisíce starohorských pútnikov, spievajúc, kde—tu i trúbiac, akoby ozávod, obzerajúc a potkýnajúc sa o päty jeden druhého — pospiechajú do radvanských bazárov. Časom pred procesiou nesený Kristus skloní sa dolu, aby ho mohli nadrapujúce sa deti pobozkať. Každý húf prespevuje síce tú istú nôtu, ale druhým hlasom. Predvoj vedú dakoľkí chlapi, za tými chlp tenko spievajúcich žien. Celý pochod končí sa do špicu, ktorý, obyčajne kus pretiahnutý, vychodí a pozostáva z kuľhavej, požehnaním obťaženej, zosušenej starej babky. Pozornosť pútnikov nie je výlučne spevu venovaná, týka sa ona i mimoležiacich predmetov. — Krem týchto pútnikov pospiechajú i iní prozaicky, či už pešo, či na koňoch, na vozoch, hneď chytro, hneď pomaly za tým istým cieľom.
   </p>
   <p>
    Na dolnom banskobystrickom predmestí valiace sa masy nadurili prachu, ktorý vystúpil hore a obtiahol všetky predmety žltou farbou. Táto farba zmenila sa pri striebornej hute na tmavočiernu, takže ľudia, prejdúc tieto dve politické atmosféry, stali sa úplnými „švarcgelbami“. K týmto rôznym dvom prachovým oblakom peknou štafážou boli stromami zelený Urpín, hučiaci bystrý Hron a modrastý kučeravý hutný dym.
   </p>
   <p>
    Tu od historických trosiek starodávnej striebornej huty počne sa malebná strakatina. Bohatý trh začína sa žobrotou. Ohlasuje sa tu z oboch strán cesty lamento, aké snáď bolo počuť len po prehratej bitke pri Hradci Králové. Tam žobrák, bohatý na deti, krúti vŕzgajúcu lýru savojskú a jeho početní nápadníci plazia sa po ňom ako húsenice po kapustnom koreni. Tam zase bedár holengá povetrím akýmisi kýptikmi miesto ramien, ktoré sa skorej safaládkam ako ramenám podobajú, na kýptiku však visí ovinutý ruženec. Postúpiš ďalej a tam ti pchá pod nos ranavé, muchami posiate nohy. Hentam sa váľa kus drieku bez nôh; onen krúti hlavou tik—tak, bez prestania deň i noc. Slepý Tobiáš reže sláčikom po husliach, upomínajúc nás na srbské gusle. Keď sme i toto početné kšeftujúce patologické múzeum prebehli, dorazíme k najstarším sveta tohoto remeselníkom, ktorí si skutočne a podľa udania Adama, najstaršieho nášho tatuška, za patróna vyvolili. Rozumiem tu hrnčiarov.
   </p>
   <p>
    Tu medzi pyramídami budúcich črepov, akými sa vše sláva a zväčša diplomacia tohoto sveta končí, prechádzajú sa starostlivé maminky a veliteľky kuchýň — muštrujú prísnym zrakom a klopú vážne zohnutou hánkou po nádobe, aby podľa cvengu, ako kosec kosu, mohli vyskúmať jej vnútornú morálnu hodnotu. Význam týchto tajomných posunkov by nám snáď náš Pozdech mohol vysvetliť. Ja som to po mnohom bádaní vyskúmať nemohol, hoci in praxi moja dobrá mať, možno i to primálo, po mojej hlave hánkami klopajúc vyvolávala: „Darebák darebácky, z teba nebude nič!“
   </p>
   <p>
    Kto mastí, dobre sa vozí. Tam na náprotivnej strane dolnozemská, na vetre údená slanina má dobrý odbyt. Odnášajú ju paholci odpredku i zadku pôltami ovešaní, kráčajúc hrdo ako starí Gréci vo svojich tunikách.
   </p>
   <p>
    Čím diaľ, tým väčší huk a stisk. Tu už nastáva to milé—nemilé vítanie, pozdravovanie, objímanie a rúk stískanie, ba nazbyt i bozkávanie, kým nová starohorská lavína ústa už—už k bozku nakrivujúcich neroznesie. Tí, čo ich hory—doly cez roky a roky lúčili, tu sa zídu, tu sa vítajú.
   </p>
   <p>
    Ale poďme ďalej, aby sme medovnikárske šiatre neobišli. Či by si snáď kolísku, bábku, alebo obrázkom a pekným veršíkom ozdobené a cukrom obliate srdce alebo paklík mandľového marcipánu a čo len korenistý pusrlík pre tú alebo onú nekúpil? A voskovník na roráty? — Čo sa tu minie s múkou namiešaného, prachom zapadnutého medu, to sa iste chudákovi svätému Jánovi v saharskej púšti nesnívalo pri kobylkovej pečienke.
   </p>
   <p>
    Trara, trara, bum—bum—bum!
   </p>
   <p>
    Aha, tamto veľká koliba z dosák zbitá. Nad vchodom strašné obrazy: diví ľudia jedia jeden druhého; — lev s troma chvostmi, o jeden viac ako český, a orol s troma hlavami — teda tiež o jednu viac, ako vôbec máva orol privilegovaný. Krásna potvora, po pás panenka, od pása dolu obyčajná podustva s chladidlom, to jest fecherom v rukách. Opitý Kysučan roztrepal žene hlavu pálenčenou sklenicou s nápisom „Jupiter fulminans“. — Tomu odolať nebolo v mojej sile, ani v mojom programe. A tak teda hodím komediantke v červenej tunike jeden šustertaler, to jest dvojgrošník, dverná opona sa odtiahne a ja s klopaním srdca vstúpim do svätyne. Obecenstvo bolo ako početné, tak vyberané. Podlavice, Riečka, Eliáš, Pršany, Malachovo boli zastúpené svojou elitou. Zápach cibuľový a cesnakový v najkrajšom kvete.
   </p>
   <p>
    Priestor bol dupkom naplnený, ako zápalky v škatuľke, a čo viac môj obzor úplne zatienil široký klobúk môjho suseda, paholka z Tajovej, predo mnou stál očovský prísažný s geletou na hlave úplne podobnou nedostavanej babylonskej veži. Terajšie ženské šiňony sa veľmi ponášajú na tú pokryvu. — Týmito prekážkami bol mi síce výhľad prekazený, ale aspoň sluch nie. Počul som na dejište vystupujúce osoby: Meluzínu, doktora Fausta, čerta, Pika a — pekelného premierministra Mefista, veselého Pimprlíka atď. Už keď tento posledný rozprával, to sme sa len tak krčili od smiechu; chlapi mu bohovali zle—nedobre, ženy vrešťali, papule rozdrapovali, štrbavé i biele zuby vyškierali, ba podajedny museli na chvíľočku i von utekať. A to všetko ten sakramentsky Pimprlík, hľa! — No, môžem uistiť, obecenstvo bolo veľmi povďačné. Po tomto predstavení nasledovali olympijské hry. Či to nie dosť za šesť grajciarov? Nuž ale čože z toho, keď sa ten mažiar na očovskej kotrbe priezračným nestáva. Ale boh Jokus zmiloval sa nado mnou. Dáky nemotorný sused vyrazil mu zapekačku z úst a kým sa on ako ďalekohľad do seba pokrčený po zemi plazil, otvorilo sa mi na okamih nebo, a vidím zázraky sveta.
   </p>
   <p>
    Stvora v červenej sukničke sa po stole moce ako zasolená žaba, skáče ako kobylka a zase sa skrčí dovedna ako págeľ. — Zatým prišiel žltý komediant. Bryndza Paľom ho menovali (možno bol principálom). Chytil dieťa za hlavu a krútil ním v povetrí, šmihal a plieskal ako bičom. Rukami pobožné dovedna zloženými tŕpnem nad pružnosťou stavcov tohoto divného stvorenia. Ale pri mne bezzubá Dora Babalovie — tak ju menovali — to tajomstvo dôkladne vysvetľovala svojim susedom, a keďže som blízo nej stál, ušlo sa i mne dačo: „Nuž, hľa, dajžemibože, takým deťom vám hneď v prvú hodinu po narodení pred krstom baba všetky kosti piestom nadrobno rozdrúzga, a preto sú potom také zhýbavé ako had a pružné ako kolomastika.“ (Chcela iste povedať gummi elasticum.)
   </p>
   <p>
    Potom vyviedol komediant koníka na uzde, pýtal sa ho, či žral ovos, on pokýval hlavou, že áno. Potom si pejko sadol, zakresal do fajky, fajčil, odpľúval, zuby si šparchal, a len toľko, že nám noviny nečítal. Nuž ale prv, akoby to bol urobil, komédia sa rozišla. Keď sme sa, a to veru ako načim, von tisli, čvirikalo nám nad dvermi žlté vtáčisko. Bolo na retiazke uviazané a chochol sa mu duril; ak sa nemýlim, volali ho Dukaka. Tam sa voľakde má liahnuť za zeleným morom. Ten zbojník mi odhryzol, ako sme sa tak pomaly von peľali, vrchný gombík z košele. Bol to gombík okrúhly, z kosti, nuž sa iste nazdal, že to hrach. Odhryznúc ho, vyletel na žŕdku, a bolo po mojom gombíku.
   </p>
   <p>
    Za medovnikárskymi šiatrami je most, kde býva najväčší stisk. Čože to bolo, keď sa Napoleon so svojou armádou cez berezinský most pytľal — lárifári!
   </p>
   <p>
    Jeden prúd ľudu ťahá dolu, druhý hore, naprostred mosta vír ani pri považskej Margite.
   </p>
   <p>
    Šúľky, čo nimi husi kŕmia, robia medzi dlaňami, šúľajúc kus cesta sem—tam. No práve ako takýto šúľok, šúľali ľudia i mňa na spomenutom mostíku, raz sem, raz tam a dobre vyvaľkaného vydvihli ma potom vysoko nad okolité živé tekvice. Na povýšenom mieste cítil som i strach i šteklenie a okamžitú blaženosť vyvoleného a na pleciach vydvihnutého župana alebo snemového vyslanca. Po krátkom bavení sa vo vyšších sférach cítil som zase pevnú pôdu pod nohami. A tu som sa pozbieral na zvláštnom punkte radvanského jarmoku. Hovorí sa veľmi zhusta, a to vraj má byť i matematicky dokázaná pravda, že mesto Zvolen je strediskom celého sveta. Ako teda Zvolen vo svete, tak čierny dom a priestor pred ním, kde sa na „Orlíka“ hrávajú, je strediskom celého radvanského jarmoku, je punkt, ktorý žiaden šarvanec bez pokušenia fortúny neobíde.
   </p>
   <p>
    No ale keďže sa i tak ešte sem navrátime, pôjdeme nateraz medzi šiatrami ďalej, kým neprídeme na — radvanskú deltu. Jedno rameno beží na juh, na dolnú Radvaň; je voľačo kratšie a končí sa celkom tak ako Európa — čižmou, pretože tam čižmári svoj tovar rozkladajú. Vôbec sú tam remeselníci, čo sa zdieraním koží zapodievajú: koželuh, remenár, grznár, švec, čižmár. Na samom konci však je mestská striekačka.
   </p>
   <p>
    Hneď od pazuchy horného ramena rozkladajú sa šafranníci so svojím tisícnásobným krehkým tovarom. Tu nadrapujú mendíci harmoniky, fúkajú do drevených hrušiek, tam malí chasníci s osihleným noštekom dúchajú do píšťaliek, zastupujúcich chvostíky drevených koníkov.
   </p>
   <p>
    Bočná ulička, vedúca ku hradskej ceste, založená je pyramídami ovocia. Karmanky, bystrické slivky, krupinské hrozno — ak ho okúsiš, ihneď ti zavše jedno, zavše druhé oko kŕčovite žmurkne — dyne, jablká, no, ovocia zblízka i zďaleka. Ale tu aj brnkajú osy a muchy i z troch stolíc. Mne samému pri tej príležitosti len tri osy s jednou karmankou do žalúdka vbehli, kde mi počas celého trhu škrabkali.
   </p>
   <p>
    Za šafranníkmi nasledujú šiatre všakového hrubého i tenkého strižného tovaru. Súkenníci, krajčíri, zlatníci, hrebenári, fajkári, gombári atď. Zvláštnu pozornosť zasluhujú sklady šiat Diamanta a Silbersteina — obaja páni pôvodu semitského. Šaty ako pre krásne, tak pre špatné pohlavie. Najväčší kontigent kupcov posielajú sem z vidieka mäsiarky, mlynárky, krčmárky, rechtorky a lesníčky.
   </p>
   <p>
    Tá beluška sa tlačí do modrej kacabajky, lemovanej prámom divej mačky; štíhlulinká to duša na prehltnutie. Jej starulinkej maminke cidlíkajú po zvädlých, zvetraných lícach slzy radosti ako z mokrej handry nad svojím podareným dieťaťom. — Tá oberučná černuša naťahuje havana—brunastú jubku. Chudera, prvý raz to má na sebe a trápi sa do rukáva natrafiť. — Tam druhej pripínajú vycifrovanú serbianku a bleduša muštruje si pred zrkadlom čiernu vizitku. — Tam v kúte zamyslené panie skúmajú, ani Archimedes svoje čiary, skúmajú a rozťahujú paletoty, beduíny, mantilky, tuniky a bohzná aké ešte šikymiky. — V susednom šiatri naťahuje hornovidiecky pán rechtor na svoje šesťdesiatpäťročné koštialnaté pedále vypasamentované nohavice a jeho pán sused, mlynár, hrdo kráča v prevesenej, moľami popichanej bunde. — Keby vás nešianal, mohol by vám do zunovania tomuto podobných výjavov narozprávať.
   </p>
   <p>
    Ešte za chvíľku trvá metelica, šumot, výkriky predávajúcich a kupujúcich, vyvolávanie sto a sto ráz sa stretajúcich a opakovanie pozdravujúcich sa známych a dávno snáď nevídaných priateľov a výkriky tých, ktorým otlaky pod mičinské lebo môlčanské podkovičky podbehli.
   </p>
   <p>
    Senectus ipsa est morbus. Čím viac sa blížiš k starému hypochondrickému radvanskému hradu, tým viac redne ľudská kaša, šumot tíchne, a keď vstúpiš do šíreho dvora nikým viac nestrkaný, končí sa trma—vrma a nasleduje veličizné — nič.
   </p>
   <p>
    Po malom oddychu v priečelí rytierskeho hradu hodil som sa nazad do prúdu ľudskej tekutiny, plávajúc a veslujúc medzi košmi, košíkmi, kapsami a batohmi, prijímajúc vďačne a ešte vďačnejšie rozdávajúc buchnáty, po nohách stúpajúc a postúpaný, dostal som sa s dobitými rebrami — contusio rebrorum
    <sup>
     [
     <a class="footnote" href="#ftn.110" name="110">
      110
     </a>
     ]
    </sup>
    , podľa Dávida Šťubrika — pod známy nám už čierny dom.
   </p>
   <p>
    Na trudnej ceste ma však zastihla ešte i druhá nehoda. I tu, ako inde po jarmoku, pletú sa ambulatné kuchyne. Jedna takáto škamravá ambulantka strčí mi pod nos kvetastý tanier s čiernou, na slnci upálenou, murínskemu skalpu podobnou husacou pečienkou. Ja netušiac hroziacu mi husaciu pečienku, obrátim náhodou hlavu a ďub nosom do majoránu! Majorán, ako známo, pchajú pod trtáčik. Ale nepáchlo to viac majoránom, ale čímsi horším. Ja sa zmraštím a odmyknem, stratím však vtom rovnováhu a šmyks!
   </p>
   <p>
    Že sa tratím, to som badal, ale kam? — Do čerta jazerného! Zletel som modistke pod šiator! Zdvihnem sa chytro ako strela na zadné nohy. Ale nešťastne som vtrielil medzi najháklivejší tovar, medzi kopfpuce a kapišóny. No, keď som sa tak — akoby zo zeme vyrástol, s červenou koafírou na hlave a kus toho majoránu pod nosom — pred modistkou zjavil, môžete si predstaviť predesenie tej chudery! V okamihu pochytila drevenú hlavu, čo na nej čepce vyťahuje, a poslala mi ju v ústrety; ja však nevyčkajúc jej príchod, šmykol som tou istou cestou naspäť, rozumie sa, bez koafíry; tú som jej pri reterírovaní zložil k nohám.
   </p>
   <p>
    Kto si robí nároky na vzdelanosť a zná henzla, farao, makao, kaláber, naševaše, čamboringo, par et impar a pimparimpipax, kto toto všetko a ešte viac ako toto zná, ale orlíka nezná, ten je v mojich očiach nie inteligentný človek, ten je fušer. Tým nešťastníkom teda, čo orlíka neznajú, chcem týmto posvietiť.
   </p>
   <p>
    Obyčajný stolík je obtiahnutý farbistým tmavým plátnom, v Radvani to tuším volajú bikslaivond. Na tomto bikslaivonde je namaľovaných šesť okrúhlych rozličných obrazov, jeden krajší od druhého, vo dvoch radoch. V jednom orlík — de eadem — koník a panna; v druhom sedliak, ruža a vtáčik. Medzi týmito radmi v prostriedku na vyšnom kraji stojí drevený kužeľ, asi na stopu vysoký, so špirálne krúteným schodom. K tomu patrí drevený pohár, z ktorého vrhne do schodu opálenú a tými istými, lež pravda, menšími obrázkami opatrenú kocku. Pri týchto nástrojoch stojí chlapina, čo mu už zďaleka na čele čítať môžeš: Ja som bankier!
   </p>
   <p>
    A veru je k tomu kšeftu ani nie každý človek stvorený. Vyhľadáva sa k tomu zvláštny talent, a to ľudí vábiť. S nevýslovnou precíznosťou vloží kocku do pohára, trepe ním o stôl, rozhadzuje sa, vtipkuje, vychvaľuje šťastie, volá, kričí: „Na orlíka, na paničku, páni moji, na orlíka, Ďurko, Janko, Zuzka! Ej, ej, Anička, noženo, sem sa, ešte orlík neobsadený! Ľala, tuto ruža bez muža. Panna bez pána! Miško Koválovie od Tutulov, na toho koníka, vybehá vám! Anka, strynká, vdovička ste, na sedliaka grajciar, má cepy, vidíte ho, vymláti vám — alebo vás! — Hoj, hoj, Števko, nože sa na tú pannu priberte, alebo na vtáčika, vtáčik marháčik.“ — Konečne, keď je už každá figúra obsadená, vydvihne pohár s kockou, oči do nebies a zavolá: „Čo pánboh dá, to bude!“ a vysype kocku do kužeľa. Glog—glog—glog, kocka sa vykrúti, zastane na plátne, výkrik radosti: „Sedliačik vymlátil!“ A šťastná Anka zhŕňa trasavými rukami grajciare počtom päť do zásterky, šiesty grajciar pripadá bankierovi. Z druhej strany závisť, hromženie a pri neprestajnom strkaní hrešenie.
   </p>
   <p>
    No to je ten orlík, a takýchto orlíkov tu stojí asi desať. Môžete si predstaviť ten klepot, škrek, huk, volanie, smiech, preklínanie a zvadu.
   </p>
   <p>
    Túžiac za orlíkom, dotisol som sa k jednému najpohodlnejšiemu stolíku. Čochvíľa sme boli „drei Mann hoch“
    <sup>
     [
     <a class="footnote" href="#ftn.111" name="111">
      111
     </a>
     ]
    </sup>
    a to: podo mnou stála o stolík ovalená územčistá šarkanica z Podkoníc, za mnou však paholok s päťprackovým opaskom z Kynceľovej.
   </p>
   <p>
    Tento šuhaj mi v roztomilom a pohodlnom vození po mne všetkých päť praciek na celý týždeň zreteľne na chrbte vytlačil. Aký vysoký nátlak, koľká hydraulická kolumna ešte mimo toho za mojím chrbtom tlačila, udať neviem, lebo na šindeľ stlačený, ako krokodíl, nebol som vstave ani hlavou zvrtnúť. A tak to vyzeralo okolo celého stola a pri každom orlíku. V perspektíve, z okien čierneho domu sa to asi tak vynímať mohlo ako palacinkový koch, plnený lekvárom.
   </p>
   <p>
    Ach, bolože ti mi v tejto zváračke desno! A niet divu — podo mnou toľký sporák, široká Podlavičianka, nado mnou prackový preš. Napriek tomu sme však predsa hrali o dušu a kocka sa vrtela, akoby ju beťah metal. Najviac nás obťažoval istý fufnoš bez nosa, svinský pastier z Oraviec. On vše kládol akýsi zabryndzavený grajciar, ledva ho bolo zo stola zoškrabať, tak sa lipol, ebatta mu; a divné, na tomto lipkavom grajciari liplo i šťastie. — Išlo to tak za dlhý čas, len ja raz zog! Reznem grajciar na pannu a poď! Ťahám kasu i s bryndzovým grajciarom. Boli by ste videli, aké okále na mňa ten sviniar vyvaľoval! S týmto talizmanom prešlo ku mne šťastie, šlo mi, akoby mi čerti boli podstlali. V tej miere ako moje vačky rástli, rástol i hnev a nenávisť mojich spoluhazardérov.
   </p>
   <p>
    Keď sa mi už šťastie zase dolu vrchom kloniť začalo, pohol som rozumom, vylúštil som sa po namáhavej práci skoro na handru roztlačený z prešu von.
   </p>
   <p>
    Po tlačovom priestupku, a či výstupku, šťastím navnadený pustím sa voľne prúdom, nesúcim ma k hustému kruhu; bola to hrádza do kolesa, ľudský živý plot.
   </p>
   <p>
    Vprostred tohoto plotu stál Arbaces, vysoký, suchý, červenovlasý, pehavý, navlas anglickému gentlemanovi podobný vážny cingisiar
    <sup>
     [
     <a class="footnote" href="#ftn.112" name="112">
      112
     </a>
     ]
    </sup>
    , pohrebný kurátor a Liegerhoffer — per omnia tria genera
    <sup>
     [
     <a class="footnote" href="#ftn.113" name="113">
      113
     </a>
     ]
    </sup>
    , — v jednej a tej istej osobe, a ešte i bankier k tomu! Hľadajúc dieročku, kde by mohol toto ľudskou húšťavou obtiahnuté tajomstvo preniknúť, behám ako kura v klonke, kolom dookola, ale nič. Medzi inými stojí zavalený, vypučený Bampelino, richtár z Nemeckej. Na zadku, cez hrubé mäso, mal nie bez koketérie kosom prepnutý pevný remeň z nohavíc. To by bolo — pohnem rozumom, vyložím nohu do remeňa ako do strmeňa a vyšvihnúc sa hore, kukám do čarodejného kruhu. Tam vidím veľký okrúhly stôl čiarami a číslami poznačený, podobný tomu, čo cestovatelia obzerajú v Laxemburgu od doby Márie Terézie, vystavený v hrdelnej veži tam nad temnicou. Na číslach rozkladané sú rozličné veci: lyžice, piksle, nože, fajky i — tri dukáty, ktoré však nikdy a nikto nevyhral, a tri kocky, ktoré spomenutý už dumný Arbaces rozhadzoval.
   </p>
   <p>
    A to bolo dobre. Lebo predtým, keď chudobný človek dukát aspoň vidieť chcel, šiel do Radvane, do toho chýrečného Monaka, šiel k stolu pána — Liegerhoffera, a spasená mu bola duša, lebo jeho oči videli, a to tri dukáty in natura
    <sup>
     [
     <a class="footnote" href="#ftn.114" name="114">
      114
     </a>
     ]
    </sup>
    , a narobil si zadarmo slinky. Teraz? — „Meghalt Liegerhoffer, oda van a dukát!“
    <sup>
     [
     <a class="footnote" href="#ftn.115" name="115">
      115
     </a>
     ]
    </sup>
    Teraz, vďaka, našim vládnym systémom, celé pokolenia vymrú bez toho, žeby boli videli dukát.
   </p>
   <p>
    Oči všetkých divákov tohoto kruhu vyvalené boli na dukáty. Pokoj, svätá napnutosť, len vzdychy — „hihí, dukát!“ — šeptom vytisnuté bolo počuť. I mne začali tiecť slinky ako mäsiarskemu lapajovi. Keď však môj tátoš, namrzený nad neočakávanou chrbtovou akvizíciou, začal zadkom vyhadzovať, vypustil som opraty, to jest kečky, za ktoré som sa držal, a — dukáty, Arbaces a všetky jeho poklady zmizli mi z očí.
   </p>
   <p>
    Zišiel som sa s dvoma spolužiakmi a tí ma volali k spomenutej už ovocine. Hľadeli sme kúpiť čím najviac a najlepšieho i najlacnejšieho ovocia. Išli sme rad—radom popri všetkých košoch, koštujúc všade a nekupujúc nikde. Už sme po tretí raz tú túru šťastlivo a s dobrým prospechom započali, išlo to dobre, až sme prišli k jednému krupinskému mešťanovi. My sme svoje plány, aby nás nerozumel, latinsky, lingua eruditorum, pretriasali. Pán Krupinčan, bývalý školár piaristov, načúva, ako sme si rozprávali: ego iam gustavi ter, et ego quater
    <sup>
     [
     <a class="footnote" href="#ftn.116" name="116">
      116
     </a>
     ]
    </sup>
    , potom šmahne rukou ponad kôš, očistom akoby osy oháňal, a nášho kamaráta a furažierskeho veliteľa chmat za vlasy a vyzváňa, vyzváňa mu kotrbou akoby na nešporoch: „Ter? Quater? — No salve, fráter.“
    <sup>
     [
     <a class="footnote" href="#ftn.117" name="117">
      117
     </a>
     ]
    </sup>
    My dvaja asistenti nedočkali sme rezultát tej kvaterky; vidiac, že mu parochňu dokonale cupká, stratili sme sa ako gáfor.
   </p>
   <p>
    I tu ma potom ešte osud znepokojoval. Ako sa popod čierny dom poberám, vyfrkol práve oblokom — našťastie nie zvysoka — barboráš i s barborou, táto vopred a on za ňou. Pri hraní zaspal, chudák, chcel sa oprieť o stenu, ale sedel pri okne a tak sfrkol na ulicu práve k mojim nohám. Nestalo sa mu nič, len čo hlavou basétlu prebil.
   </p>
   <p>
    Ešte som na ceste nakúpil pár farebných skleníc do daru domácim a kúpu popchal som do kaputa.
   </p>
   <p>
    A keď som už všetko videl a skúsil, pobral som sa umorený na tele, nadšený na duši domov. Najhoršie mi zase išlo na „ponte dei sospiri“. Tak ma stisli, že zo mňa skoro mlieko tieklo. Keď som už prešiel hrnčiarov, išlo to potom ako po breznianskej bryndzi.
   </p>
   <p>
    Aby som vyhol prachu, podal som sa hore pri jezuitskej záhrade chodníkom cez šibeničný kopček. Vtedy tam ešte stáli znamenité, veľmi komfortable
    <sup>
     [
     <a class="footnote" href="#ftn.118" name="118">
      118
     </a>
     ]
    </sup>
    šibenice o troch stĺpoch, všetko to solídna robota, ako to vravievali: „I pre naše detné deti.“ Traja mohli naraz na nich pohodlne visieť, bez toho, že by jeden druhého čo najmenej boli inkomodovali. Škoda — ten pomník hrdúsenia už od tých čias pováľali. Šibenice zmizli, šibenci ostali!
   </p>
   <p>
    No ale kam sme prišli s našou rozprávkou? — Pod šibenicu, veru pekne! — Tuto, v tvári peknej prírody, lebo k väčším útrapám odsúdencov staviavali popravisko na najvýhľadnejších miestach, a tak v tvári velebnej prírody a v tvári znaku zákonnej prísnosti začnem prezerať jarmočné. Orlík voľačo doniesol, čo tým divnejšie, že ten dvojhlavý vtáčik obyčajne odnášal. Skúmam ďalej vačky. Sklenky domrvené na črepy. Na „ponte dei sospiri“ mi ich dodrvili. A črepy, tam na viselniciach pochované, ležia podnes ako budúca hádka archeológom.
   </p>
   <p>
    A tak hodiac ešte raz okom na radvanskú agoru, poberal som sa ad lares
    <sup>
     [
     <a class="footnote" href="#ftn.119" name="119">
      119
     </a>
     ]
    </sup>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#106" name="ftn.106">
        106
       </a>
       ]
      </sup>
      (lat.)odpytujem
     </p>
    </div>
    <div class="footnote">
     <p>
      <sup>
       [
       <a class="para" href="#107" name="ftn.107">
        107
       </a>
       ]
      </sup>
      (lat.) Bič sveta
     </p>
    </div>
    <div class="footnote">
     <p>
      <sup>
       [
       <a class="para" href="#108" name="ftn.108">
        108
       </a>
       ]
      </sup>
      (lat.) V cirkvi bojujúcej
     </p>
    </div>
    <div class="footnote">
     <p>
      <sup>
       [
       <a class="para" href="#109" name="ftn.109">
        109
       </a>
       ]
      </sup>
      (lat.) Kňaz žije z oltára
     </p>
    </div>
    <div class="footnote">
     <p>
      <sup>
       [
       <a class="para" href="#110" name="ftn.110">
        110
       </a>
       ]
      </sup>
      (prvé lat., druhé slovo slov. s lat. koncovkou, na smiech) Úraz rebier.
     </p>
    </div>
    <div class="footnote">
     <p>
      <sup>
       [
       <a class="para" href="#111" name="ftn.111">
        111
       </a>
       ]
      </sup>
      (nem.) Všetci traja.
     </p>
    </div>
    <div class="footnote">
     <p>
      <sup>
       [
       <a class="para" href="#112" name="ftn.112">
        112
       </a>
       ]
      </sup>
      (nem., skomol.) Cinár, ktorý vyrábal (predával) cínový riad.
     </p>
    </div>
    <div class="footnote">
     <p>
      <sup>
       [
       <a class="para" href="#113" name="ftn.113">
        113
       </a>
       ]
      </sup>
      (lat.) Všetkými troma spôsobmi.
     </p>
    </div>
    <div class="footnote">
     <p>
      <sup>
       [
       <a class="para" href="#114" name="ftn.114">
        114
       </a>
       ]
      </sup>
      (lat.) V skutočnosti.
     </p>
    </div>
    <div class="footnote">
     <p>
      <sup>
       [
       <a class="para" href="#115" name="ftn.115">
        115
       </a>
       ]
      </sup>
      (maď.) Umrel Liegerhoffer, už je po dukáte. (Narážka na maď. príslovie: Meghalt Mátyás király, oda az igazság = Umrel kráľ Matej, už je po pravde.)
     </p>
    </div>
    <div class="footnote">
     <p>
      <sup>
       [
       <a class="para" href="#116" name="ftn.116">
        116
       </a>
       ]
      </sup>
      (lat.) Ja som už trikrát ochutnal, a ja štyrikrát.
     </p>
    </div>
    <div class="footnote">
     <p>
      <sup>
       [
       <a class="para" href="#117" name="ftn.117">
        117
       </a>
       ]
      </sup>
      (Iat.) Trikrát, štyrikrát? Nuž zaplať, bratku.
     </p>
    </div>
    <div class="footnote">
     <p>
      <sup>
       [
       <a class="para" href="#118" name="ftn.118">
        118
       </a>
       ]
      </sup>
      (angl.)Pohodlné.
     </p>
    </div>
    <div class="footnote">
     <p>
      <sup>
       [
       <a class="para" href="#119" name="ftn.119">
        119
       </a>
       ]
      </sup>
      K otcom (domov).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="studentsky-majales">
       </a>
       Študentský majáles
      </h2>
     </div>
    </div>
   </div>
   <p>
    Môj priateľ Matej, plešivý ako koleno, keď už bol dobrej vôle, rád si spieval: „Der Mensch muss a' Freud' haben, und a' Freud' muss der Mensch haben, und wenn der Mensch ka' Freud' hat, so hat der Mensch ka' Freud'.“
    <sup>
     [
     <a class="footnote" href="#ftn.120" name="120">
      120
     </a>
     ]
    </sup>
   </p>
   <p>
    Čo aký človiečik, čo aký filozof, musí mať predsa v čom—tom svoju radosť. I Achilles mal svoje miesto, kde ho raniť mohli. Dievča sa raduje svadbe, nevesta krstu, lekár cholere, pravotár chlpeninám, vojak prusko—francúzskemu sporu a študenti vakáciám a majálesom. Ak vidíš po plotoch kriedou, po stenách uhľom vyteremtetované „Vacationes“
    <sup>
     [
     <a class="footnote" href="#ftn.121" name="121">
      121
     </a>
     ]
    </sup>
    , často so smiešnymi ortografickými chybami, môžeš byť istý, že tá obec, to mestečko alebo mesto je sídlom dajakého učebného ústavu. Cez roky dávajú tieto výkriky svedectvá, sťa hieroglyfické známky na egyptských rumoch, o radostnom vyčkávaní vakacionálnych rozviazaností.
   </p>
   <p>
    Ale nie je nateraz našou úlohou opisovať vakácie; a preto vrátime sa nazad k predmetu, to jest k majálesu.
   </p>
   <p>
    Majáles sa preto volá majálesom, že sa vydržiava v máji alebo v bársktorom inom, na jedenie rakov priaznivom mesiaci. Veľkým pánom býva poludnie — o šiestej večer. Náš bývalý strieborný zlatý bol dvojakým klamstvom; nebol ani zlatý, ani strieborný, ale papierový. A tak podľa toho ani majáles nie je majálesom. Kým zlatý striebra pozostával z troch cvendžavých šupákov, vtedy sa i majáles — to dobre pamätám — odbavoval v máji; teraz sa časy i z tohoto ohľadu zmenili, a tu si s mojím plešivým Matejom ďalej spievať môžeme: „Ist aber alles ni't wahr.“
    <sup>
     [
     <a class="footnote" href="#ftn.122" name="122">
      122
     </a>
     ]
    </sup>
   </p>
   <p>
    Po tomto úvode pristúpime k opisu študentského majálesu. Deň majálesov bol nám tri týždne vopred z vyššieho miesta, to jest z katedry, ohlásený, pričom bola hneď aj daň na každú hlavu, popravde na každý žalúdok vyhodená, a to po jednom striebornom dvadsiatniku. Ten oznam už tri týždne vopred stal sa z dvoch múdrych príčin: po prvé, aby sa študenti o toľko dlhšie kochali radosťou, a po druhé, aby študenti tým ľahšie mohli mobilizovať svoje plytké verthajmky.
   </p>
   <p>
    Bože, tá radosť! Čo som pohodlne vybaviť mohol za hodinu, chystal som za celé tri týždne. Zháňal som kapsu po hámorníkoch, brúsil som valašku, že som už takmer obuch z nej zodral, škripom čistil cínový tanier a končiar so slivkovou, cínom vyliatou rukoväťou leštil som na štrbavej kachli za príkladom dobrej matky, ktorá tam nože a nožnice ostrievala.
   </p>
   <p>
    Ostatná noc pred majálesom bývala najpamätnejšou. Ten, čo je na smrť odsúdený, máva pokojnejšiu noc, ako bola pred majálesom — pravda, z rozličných pohnútok. O druhej po polnoci som už bol na nohách, takže pre moje šramotenie nemali domáci pokoja. — Cínový tanier, pohár, vidlička, lyžička, nôž a servítka fuk do kapsy, valaška do päste, podperený klobúk na hlave, a tak vystrojený okrídleným krokom pustil som sa do tmavého sveta. Domáci, zbavení rebelanta, šomrajúc zamkli za mnou vráta. Mesiac, natiahnuc končitú briadku, usmial sa, akoby ma chcel privítať: „Servus, blázon!“ Slnce si ešte ďaleko, voľakde za Šalkovou, vytieralo škamry.
   </p>
   <p>
    Miesto schôdzky bolo na horných lúkách pri Banskej Bystrici, nazvaných už hen v XIII. storočí „pratum castrense“
    <sup>
     [
     <a class="footnote" href="#ftn.123" name="123">
      123
     </a>
     ]
    </sup>
    . Z čoho sa s matematickou istotou dá uzatvárať, že už i vtedy študenti vydržiavali majálesy. Okolo stĺpov, kde povrazníci žinky snúvali, sme sa zbierali. Prečo páni profesori práve toto povraznícke snovadlo na ten cieľ za príhodné držali, to neznám. Konečne vyholené slnce vykuklo spoza Pavelcového jedným očkom na veselú chasu. Za slncom pripálil hneď štvorpražný voz s vínom, pivom, mäsom a druhým rárožím, počítajúc v to i pánov profesorov a obsluhu.
   </p>
   <p>
    A tak sme sa v dlhých radoch vydali na cestu proti Dúbrave nad Príbojom. Teraz nastala revnivosť, každý chcel niesť jednu zo šiestich papierových zástav. Nie rozum, ale päsť, silné buchnáty rozhodovali. Starý, suchý — podľa remesla krajčír, podľa hodnosti gymnaziálny kurátor — pán Árvay, v dlhom modrom fraku s mosadznými gombíkmi viedol predok a my všetci — „korak, korak za korakom“
    <sup>
     [
     <a class="footnote" href="#ftn.124" name="124">
      124
     </a>
     ]
    </sup>
    — išli sme za jeho frakom. Spievali sme striedavo „Joannes Kelemen, dux studiosorum“
    <sup>
     [
     <a class="footnote" href="#ftn.125" name="125">
      125
     </a>
     ]
    </sup>
    , zase „Maria Theresia hoc dedit mandatum, nullum studiosum amplius armatum“
    <sup>
     [
     <a class="footnote" href="#ftn.126" name="126">
      126
     </a>
     ]
    </sup>
    , alebo „Dnes je svátek máje, pujdeme do háje“ atď. Nohami kopaný prach kúril sa cestou v žltých oblakoch, na vlasy, mihalnice sadala sivá osuheľ, nosy rozdrapujúcich sa spevákov však obrúbil čierny pás ovlhnutého prachu. Nebožiatka! — Ale čo to škodí, keď je len majáles!
   </p>
   <p>
    O hodinu vyzerali sme tak ako kurčatá, keď ich pred vyprážaním, žĺtkom oblepené, posypú rožkovými omrvinkami. — Konečne vyhnúc z cesty, škriabuc sa hore pekným melafýrovým kopcom medzi sosnami a brezami, dorazili sme k cieľu. Tu stáli pohotovo dvaja lesníci, aby stromy pred nami — lykožrútmi — zachránili. Prvá starosť teda bola urobiť týchto cerberov neškodnými, to jest do stavu obleženia, rectius
    <sup>
     [
     <a class="footnote" href="#ftn.127" name="127">
      127
     </a>
     ]
    </sup>
    — položenia doniesť. Dobrým slovom dá sa veľa vyviesť, ale ešte viac sa dá vyviesť dobrou borovičkou. No dosť na tom, nezadlho po tom šľachetnom privítaní, ležali sme vystretí jeden pri druhom ako ryby v kalendári v tôni nimi starostlivo strážených stromov. — A potom furdes, valaška, rúbaj! Breza, čo študentom i tak odjakživa na prekážke stojí, kláti sa a padá — a ona, táto krutá zadovka, ktorá svojimi hybkými prútmi nejedného študenta už zohriala, vynesená teraz na kolibu, má im poskytnúť žiadaný chládok.
   </p>
   <p>
    Na pažiti medzi dubiskami blčí obetnica, prameň života, nietená suchou raždinou, a okolo nej krútia sa tri dobre akreditované bohyne v podobe kuchárok s nožmi a vareškami. Vážna úloha stojí im zreteľne vyjadrená na ožiarených tvárach, ktoré si tu i tu chránia pred žeravým uhlím spak vyvrátenou dlaňou. Kolosálne ženské sa už takmer varili, len toľko, že nekľochtalo v nich a že netiekla z nich srvátka. Ale bolo i prečo! Stopäťdesiat papúľ rozličného kalibru gulášom a národnými haluškami — diftongi longi
    <sup>
     [
     <a class="footnote" href="#ftn.128" name="128">
      128
     </a>
     ]
    </sup>
    — zapchať, je veru nie bagateľ!
   </p>
   <p>
    Tam oproti pod košatým bukom vydychuje chvojinou ovenčený, naširoko rozložený sud s pivom a pri ňom nemluvniatko, súdoček s vínom, opravdivý Ladislaus Posthumus, lenže sa nevolal Ladislav, ale Antalok. — Lační sme boli ako šášky, a do obeda ešte hej! — Pomohli sme si, ako sme vedeli. Chudobný rechtor, keď jeho deti chleba pýtali, a on ho nemal, chtiac myseľ detí odviesť, vynašiel tento hlbokomyseľný pedagogický vtip: kresal deťom iskry z kremeňa, kiš, kiš, kiš. Et salvavit animam suam.
    <sup>
     [
     <a class="footnote" href="#ftn.129" name="129">
      129
     </a>
     ]
    </sup>
    No i my, aby sme za egyptskými hrncami a rajnicami nebažili, aby nám čas do obeda príjemne ubehol, hrali sme sa o zbojníkov, hru vše obľúbenú, kde sme hneď brúsili i vyššiu estetiku, napodobňujúc, čo len možno prirodzene, všetky fázy zbojníckeho života až po samú exekúciu.
   </p>
   <p>
    Každý príchod nových hostí, každá epocha pri dováraní, napríklad keď sa oškvarky na halušky vyliali, keď sa zemiaky do guláša vsypali, bola vítaná mažiarovou streľbou a hulákaním.
   </p>
   <p>
    Prišiel obed. Kto videl zverinec v čas kŕmenia, môže si predstaviť náš obed. Ticho, hrobové ticho. Okrem klepotu lyžičiek, sekania zubov a vrzgotu naťahovaného húžvatého mäsa, inšieho si tu, hriešny človeče, nepočul. Fí, stálože to práce a potu! — Za tým nasledovalo napájanie. Pri sude nastal súdny deň. Frakovitý kurátor musel sa vzpierať rukami—nohami oproti návalu majálesantov, aby mu čap nevyrazili. Takátohľa bola jeho hodina!
   </p>
   <p>
    Ledvaže ostatný koštiaľový ohryzok z pokrmnice zmizol, nastalo stolovanie pánov profesorov, čo sa quo ad qualitatem, od študentského značne líšilo. Došlí hostia pekného pokolenia, obťažení vínom, pečienkami a štrúdľami — po latinsky „circumdederunt“ nazvanými — hodovali s nimi viribus unitis
    <sup>
     [
     <a class="footnote" href="#ftn.130" name="130">
      130
     </a>
     ]
    </sup>
    .
   </p>
   <p>
    „Čo je z krvi, to sa mrví.“ — Pivom rozjarená študentská chasa pri frfotaní turnérskej hudby pustila sa do tanca. V nedostatku ženskej pleti skákal jeden capo s druhým. A pretože v ten čas bola ešte tanečná gymnastika študentom, neznám z akých estetických a či mravných príčin, nedostupná, náš tanec bol trma—vrma, tlačenie otlakov, šteklenie rebier lakťami, výskanie a miesenie sa, sťa kapusta s bryndzou. Ten robil posunky, akoby sa učil plávať; tamtí sa zase dookola krútili ako kávový mlynček, a vôbec, na tom malom priestore boli zastúpené všetky tance vzdelaného sveta a indických divochov. — Ale sic vos non vobis mellificatis boves
    <sup>
     [
     <a class="footnote" href="#ftn.131" name="131">
      131
     </a>
     ]
    </sup>
    ; skoro sme museli odstúpiť z dejiska zdychavičného činu a museli druhým, pozdejšie príchodzím národom, ustúpiť miesto, práve tak ako tí Slováci. A nám už potom bolo „vix est in sentina locus“
    <sup>
     [
     <a class="footnote" href="#ftn.132" name="132">
      132
     </a>
     ]
    </sup>
    .
   </p>
   <p>
    Po našom odstúpení zvŕtali sa páni profesori. Dávid tancoval pred archou a Dávid bol rex reverendus
    <sup>
     [
     <a class="footnote" href="#ftn.133" name="133">
      133
     </a>
     ]
    </sup>
    , prečo by sa teda tiež reverendy v tanci zúčastňovať nemali?
   </p>
   <p>
    Na duši i tele zmorení vracali sme sa domov, práve keď slnce za kremnické hory zaskočilo, a to tým istým poriadkom a či neporiadkom, len nohami viac motajúc, vo veľkom pracovnom kudlovisku.
   </p>
   <p>
    V Mekke je kameň od tureckých pyštekov, ktorými svoje hriechy skladajú, čierny a vyhĺbený. V Aja Sofii v Carihrade videl som v mramorovom stĺpe prstami vyďubanú dierku, len z toho pošlú, čo si proti boleniu hlavy čelo potierajú vlhkosťou mramorom vypotenej rosy. No i pred starým gymnáziom v Banskej Bystrici na zámku — vtedy ešte dookola múrom obohnanom — pozorovať bolo pred vrátami v dlážke červenú, tvrdú, vyžľabenú žabicu, kresačkou nazvanú. Tu si každý študent, prv ako by bol do chrámu múz vkročil, podkovičky proboval, kým sa nezaiskrilo. Bol to kameň urážky, otcom na hriech a škodu, čižmárom ku zvláštnej úctivosti…
   </p>
   <p>
    Na druhý deň ráno po majálese zišli sme sa okolo toho kameňa; kresali sme ako obyčajne, pretriasajúc a rozkladajúc včera prežité dobrodružstvá. Potom sa šlo do kostola, po kostole ale len práve napospas do školy, lebo majálesový „kacenjammer“ prekážal i poslucháčom, i prednášajúcim, ktorí veru tiež na infallibilitu
    <sup>
     [
     <a class="footnote" href="#ftn.134" name="134">
      134
     </a>
     ]
    </sup>
    hlavy netrpeli, a tak o krátky čas rozpustení, prebumlovali sme celý deň ako ópium fajčiaci Číňania.
   </p>
   <p>
    Nuž ale, charissimi, tempora mutantur et nos mutamur in illis.
    <sup>
     [
     <a class="footnote" href="#ftn.135" name="135">
      135
     </a>
     ]
    </sup>
    Teraz všetko, i majálesy idú rýchlosťou pary. Študenti teraz nechodia po majálesoch s valaškami a s kapsou, ale s cigarami v ústach a s cvikerom na nose. Veru za tridsaťosem rokov sa veľa zmení! Mnohým z mojich kamarátov zapchali sa ústa a nebudú nikdy viac jesť diftongos longos, nebudú viac circumdederunt — čo im i tak na ďalekú cestu dali — hrýzť, ale zahryzli do zeme. Z našich šiestich učbárov už len jeden tlačí zem, i to viac fotelom ako nohami. Vyskočiť na majálese by už ani na piaď nevedel.
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#120" name="ftn.120">
        120
       </a>
       ]
      </sup>
      (nem.) Človek musí mať nejaké potešenie, a nejaké potešenie človek mať musí, a keď človek nemá potešenie, tak nemá človek potešenie.
     </p>
    </div>
    <div class="footnote">
     <p>
      <sup>
       [
       <a class="para" href="#121" name="ftn.121">
        121
       </a>
       ]
      </sup>
      (lat.) Prázdniny.
     </p>
    </div>
    <div class="footnote">
     <p>
      <sup>
       [
       <a class="para" href="#122" name="ftn.122">
        122
       </a>
       ]
      </sup>
      (nem.) Ale to všetko nie je pravda.
     </p>
    </div>
    <div class="footnote">
     <p>
      <sup>
       [
       <a class="para" href="#123" name="ftn.123">
        123
       </a>
       ]
      </sup>
      (lat.) Hradná lúka.
     </p>
    </div>
    <div class="footnote">
     <p>
      <sup>
       [
       <a class="para" href="#124" name="ftn.124">
        124
       </a>
       ]
      </sup>
      (srbochorv.) Krok, krok za krokom (začiatok pochodovej piesne).
     </p>
    </div>
    <div class="footnote">
     <p>
      <sup>
       [
       <a class="para" href="#125" name="ftn.125">
        125
       </a>
       ]
      </sup>
      (lat.) Ján Kelemen, vodca študentov.
     </p>
    </div>
    <div class="footnote">
     <p>
      <sup>
       [
       <a class="para" href="#126" name="ftn.126">
        126
       </a>
       ]
      </sup>
      (lat.) Mária Terézia vydala toto nariadenie: aby ani jeden študent nebol viac ozbrojený.
     </p>
    </div>
    <div class="footnote">
     <p>
      <sup>
       [
       <a class="para" href="#127" name="ftn.127">
        127
       </a>
       ]
      </sup>
      (lat.) Presnejšie.
     </p>
    </div>
    <div class="footnote">
     <p>
      <sup>
       [
       <a class="para" href="#128" name="ftn.128">
        128
       </a>
       ]
      </sup>
      (gréc. lat.) Dlhé dvojhlásky (študentský vtip)
     </p>
    </div>
    <div class="footnote">
     <p>
      <sup>
       [
       <a class="para" href="#129" name="ftn.129">
        129
       </a>
       ]
      </sup>
      (lat.) A zachoval svoju dušu
     </p>
    </div>
    <div class="footnote">
     <p>
      <sup>
       [
       <a class="para" href="#130" name="ftn.130">
        130
       </a>
       ]
      </sup>
      (lat.) Spojenými silami. (Zároveň politický vtip, lebo tie dve slová mal za heslo cisár František Jozef I.)
     </p>
    </div>
    <div class="footnote">
     <p>
      <sup>
       [
       <a class="para" href="#131" name="ftn.131">
        131
       </a>
       ]
      </sup>
      (lat.) Takto vy, voly, znášate med, ale nie pre seba. (Na vtip: boves miesto apes = včely. — Vergilius.)
     </p>
    </div>
    <div class="footnote">
     <p>
      <sup>
       [
       <a class="para" href="#132" name="ftn.132">
        132
       </a>
       ]
      </sup>
      (lat.) Sotva je miesto v podpalubí (na najhoršom mieste starovekých lodí)
     </p>
    </div>
    <div class="footnote">
     <p>
      <sup>
       [
       <a class="para" href="#133" name="ftn.133">
        133
       </a>
       ]
      </sup>
      (lat.) Ctihodný kráľ
     </p>
    </div>
    <div class="footnote">
     <p>
      <sup>
       [
       <a class="para" href="#134" name="ftn.134">
        134
       </a>
       ]
      </sup>
      (lat.) Neomylnosť
     </p>
    </div>
    <div class="footnote">
     <p>
      <sup>
       [
       <a class="para" href="#135" name="ftn.135">
        135
       </a>
       ]
      </sup>
      (lat.) Najmilší, časy sa menia a my sa meníme s nimi
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="prvy-tanec">
       </a>
       Prvý tanec
      </h2>
     </div>
    </div>
   </div>
   <p>
    <span class="emphasis">
     <em>
      Motto:
     </em>
    </span>
    Nemo saltat sobrius
   </p>
   <p>
    Akže je, páni moji, tu uvedené porekadlo, že „Nikto netancuje triezvy“ — ako to uvedené latinské porekadlo znamená — pravdivé, tak veľká polovica sveta, zvlášť vo fašiangu, musela by byť opitá. V nekresťanskom svete i pri nábožných a iných slávnostiach mladí i starí drobčia. Hľaďme len na smiešnych Mevlevidervišov, pohanských Indov, čínskych obradníkov, ako sa tmolia a prekrúcajú na chválu boha. O našich slovanských predkoch tiež sa píše voľačo podobného, že každý hučal bohom slávu, hostil sa a na Jovana oheň preskakoval. Už ani spomenúť nechcem Dávida, ktorý pred stánkom úmluvy, ja síce neviem, či ceprlu, či odzeme, ale rezko krepčil, až mu to kráľovská Mikol — iste historická dáma — za zle mala; ale zato mu tým ochotnejšie židovský národ aplaudoval. Ešte by sme mnoho takýchto príkladov uviesť mohli; isté je, že tanec je ďalej rozšírený ako sám pochop náboženstva.
   </p>
   <p>
    Pravda, pánovia, i dnes ešte i nolens i volens
    <sup>
     [
     <a class="footnote" href="#ftn.136" name="136">
      136
     </a>
     ]
    </sup>
    tancujeme všetci, akú nám práve hrajú. A najmä my Slováci okrem spevu prejavujeme veľkú schopnosť k tancu, a ako ľahko privykli sme na valcer, tak privykáme na čardáš, ktorý i tak pôvodu slovenského, len názov maďarský prejal. Už aj celý život je len šanšírovanie a strkanie od kolísky po samý kraj hrobu. Ale z tohoto vyviesť chcel som len to, že tanec má čosi významného, starobylého, a tak že mu spolu so mnou venovať môžete maličkú pozornosť.
   </p>
   <p>
    Pre pozorovateľa poskytuje bál mnohé psychologické štúdium. Bál je ten despota, čo vrecká otcov, majúcich dospelé dcéry, drží v stave obliehania. Bál je trhovisko otrokýň, kde sa krasotinky, keď nie pre—, aspoň vy—dať majú. Tu sa tovar, vyprášený, vyfintený, v najprívetivejšom svetle obecenstvu vystavuje. Tovar miešaný ako všade, dobrý, planý, skaze veľmi podrobený, keď sa odležal, plesnie a zhorkne ako bryndza. Beda ti, otče, ak tieto bazáry cez päť—šesť rokov s istým tovarom navštevuješ, trhové darmo platíš a tovar naspäť vozíš! Nie je to tovar ako husle, víno, cigary, ktoré čím dlhšie odležia, tým väčšej ceny nabývajú — oj nie, tvoj tovar lacnie in quadrato
    <sup>
     [
     <a class="footnote" href="#ftn.137" name="137">
      137
     </a>
     ]
    </sup>
    .
   </p>
   <p>
    Poď, ctený čitateľ, so mnou na chór ku kučeravému Šándorovi, čo ako skamenelý husle pod bradou pritisnuté drží, spí, a predsa ani jeden ťah nezmýli; poď a pozeraj stade na ten trh. Povrchne to tak vyzerá, táto bielym i nebielym pohlavím naplnená dvorana, ako prekrojený obrovský matejko
    <sup>
     [
     <a class="footnote" href="#ftn.138" name="138">
      138
     </a>
     ]
    </sup>
    . Ženské značia slaninku, mužskí tú druhú plneninu.
   </p>
   <p>
    Nastala prestávka v tanci, odspodku zaznieva hore k nám chichot, huk podobný tomu, aký zo seba vydávajú muchy, keď sa na prvom jarnom slnci v oblokoch hemžia. Tamto niekoľko tých lesklých mušiek otočilo čiernu mužskú postavu; to sa tak vyníma ako chrúst medzi jarnými kvetinami.
   </p>
   <p>
    Jedni otcovia starostlivo hľadia po kútoch, kým druhí tanečníkom, ktorí ich dcéram službu preukázali, odmeňujú zásluhy čajom a punčom. Matky tešia sa podľa okolností, to smútia, to zase čakajú, či „príde hlúpy, čo ju kúpi“. Staré panie, bezstarostné pozorovateľky, to jest čo nemajú dcéry na vydaj, kritizujú a vyberajú „furmy“. Kde—tu medzi ne zamieša sa žiarlivá mamička.
   </p>
   <p>
    Dcérky žmurkajú, klipkajú, vzdychajú, vyškierajú zúbky, spúšťajú alebo vystrkujú hlavičky a noštek, tiež podľa okolnosti, akej ceny tovar a či veľa kupcov sa má okolo nich.
   </p>
   <p>
    Šuhajci — hrdí, kráčajú ako pávy. Jedni jastria orlím zrakom po nevinných jahniatkach. Takých vidíš aj pod žiarou sviec vprostred dvorany, stojacich s rukami nakríž založenými, čo s filozofickým stoizmom zavrhujú tieto svetské pletichy. Že tak vskutku myslia, neznať, ale aspoň chcú, aby svet to o nich veril. A títo opovrženci by obyčajne najradšej hrali dáku pozornosť vzbudzujúcu úlohu. — Sú zase takí, čo by sa radi do prúdu pustili, ale sú ostýchaví; veď ich prax naučí. — Na verejných zábavách udomácnení gavalieri nenútene, s istou panskosťou púšťajú sa na krídla, pred radom pestro odených víl myrhou kadia a krásnymi, vtipnými slovami blažia vyvolenú dušičku. A tu, aby sa k nej neslušne obrátiť nemusel, s jej chladidlom v ruke a šálom na ramene račkuje s nevýslovnou gráciou a šikovnosťou, tak asi, ako keď strkajú voz ojom do pajty. Tento kúsok poukazuje na veľký vtip a sebavedomie; to sú takrečení králi bálu.
   </p>
   <p>
    Najzbehlejší gymnasti v tomto odbore bývajú svižní kupeckí pomocníci. Tamto tiež ráčkuje taký, prírodou zázračnými nožiskami obdarený šuhaj. Horizontálna čiastka tela s kolmou, to jest podošvy s nohami sú opravdivé latinské veľké L, a tento hák tiež kráča kopišľakom. Rad pred ním idúcich dievčat neprestáva sa chichotať na jeho blbotajúcich vtipoch. No však mu blbotalo…! Sklepník beží, nesúc tácňu so sladoľadom. L sa naň potkne, zletí na zem a sadne si na to, na čom obyčajne sedávame. V letku lapal sa — nie síce britvy, ale — tácne. Mohutnou päsťou rezol medzi šálky, a tutti—frutti chladil mu rozpálenú hlavu. Červený prúd valil sa mu čelom — a L, od hanby a sladoľadu zamrznutý, bežal k cukrárovi. Čo lepšie striasol mu do putne, zvyšok zlízali mu chlapci. — Slečinky povedali, že to človek veľmi „vicik“
    <sup>
     [
     <a class="footnote" href="#ftn.139" name="139">
      139
     </a>
     ]
    </sup>
    .
   </p>
   <p>
    Medzitým koniec prestávky. Štvorylka hrmí, farbistá plnenina dvorany sa delí, akoby ich chemik Liebig cez retortu prepúšťal, a krútia, vrtia sa ako infususorie
    <sup>
     [
     <a class="footnote" href="#ftn.140" name="140">
      140
     </a>
     ]
    </sup>
    v kvapke vody, obzerané cez mikroskop.
   </p>
   <p>
    No ale, dosť toho; i viac sme už povedali o bále, ako som sprvu za potrebné držal. A tak musím ráčkovať, kým sa zase nezabudnem, keď to už raz taká planá moja obyčaj — to zagáganie sa.
   </p>
   <p>
    Kým som bol malým študentom, gymnazistom, tak do môjho pätnásteho roku, boli mi bály len z ulice známe; lebo študentovi na bál ísť bolo podľa vtedajších školských zákonov prísne zakázané, a ten, čo zákon prestúpil, stal sa účastným zločinu nie menšieho, akoby bol dedinu podpálil. Museli sme med lízať len cez sklo.
   </p>
   <p>
    Dvorana stoličného domu v Banskej Bystrici je skvele osvetlená, tiene tancujúcich prebehujú osvietenými oblokmi sťaby mátohy; hudba zaznieva na ulicu a preberá poslucháčom žilky — a my chlapci stojíme na mraze s otvorenými ústami a hľadíme, hľadíme hore do okien ako kaňa na dážď a vyprávame si báječné veci o bále, o akých len v starých povestiach slýchať, o skvoste a nádhere zakliatych zámkov. Aby sme sa k veci nám nedovolenej, ale tým a otobôž zaujímavej čím lepšie priblížiť mohli, vydriapali sme sa na susedné drevené lampové stĺpy, tam sme si sadli a „Früchte, die verboten sind, die schmecken gar so gut, so gut“
    <sup>
     [
     <a class="footnote" href="#ftn.141" name="141">
      141
     </a>
     ]
    </sup>
    vytiahli sme z vačkov fajočky a fajčili sme — orechové listy. Tak som najsamprv požíval bálové rozkoše.
   </p>
   <p>
    Dva—tri roky zatým vlúdil som sa raz vo V. na strelnici na bál; bol to bál, aký v Brezne „bursou“ zvykli pomenovať. Hja, ale pre mňa to bolo voľačo velikánske. Panstvo, zrkadlá, kvety, záclony — triasol som sa na celom tele ako osika vidom všetkých týchto krás. Prítomnosť niekoľkých známych dodala mi trochu smelosti: Janči, mládenec od susedov a môjho telesného ševca tovariš, ktorý mi ináč bôty plátaval, s cifrovaným šálom na krku, v hodvábnom náprsníku, s ťažkou, hamovke podobnou hodinkovou reťazou. — Dvorana podlhovastá. Pritiahnem sa ostýchavo k dverám a sedím tam ako prilepený o stenu, pilno obzerajúc otáčajúce sa pohyblivé obrazy. — Dlho ma nenechali v tom tichom odpočinku pozorovania. Temer každá tanečnica v najprchkejšom lete vletela mi do lona. Ja som tam doprosta určený bol zastupovať unovaným tanečniciam pohovku. To som už sám tušil, že za dlhú chvíľu toto stanovisko bez zapálenia brušnej kože neudržím, a tu sa mi zavalí do lona štvoruhlastá kuchárka sťa lavína, šudiaca sa dolu z chlmu Ďumbiera. Zastal mi dych, bol som zaživa pochovaný, girlandy rozčuchrených šiat preleteli mi cez hlavu a zmizol som zo sveta. Áno, bola by ma opacha na pagáč roztlačila, ale ju predsa omínal kupak z fajky, ktorú som držal v ruke, a roztočená cestová lavína ma opustila. Vrátil sa mi dych, vrátilo sa povedomie a moja najprvšia starosť bola dostať sa zase von na slobodu, čo sa mi, vďakabohu, s nepolámanými kosťami predsa pošťastilo.
   </p>
   <p>
    A zase dva roky po tejto udalosti. Bol som poslucháčom filozofie vo Vacove. Filozof, hm, koľký význam toto slovíčko v sebe ukrýva — celý celučičký svet! Nemáš toho stavu, tej ústavy, ktorú by si mohol prirovnať k voľnému, neviazanému postaveniu študenta — filozofa. Tento genus
    <sup>
     [
     <a class="footnote" href="#ftn.142" name="142">
      142
     </a>
     ]
    </sup>
    študentstva v terajšom učebnom aparáte, pravda, už celkom vymrel a patrí medzi zašlé bytnosti prírodopisu, tak ako napríklad mamuty alebo belemnity. Úplnú slobodu a blaženosť filozofa opísať nemožno. Probujeme podať aspoň slabý náčrt.
   </p>
   <p>
    Gymnazistu—bedára, pod brezou vyrasteného psotára, viažu a tlačia tie najprísnejšie zákony sveta, ktoré čo najmožnejšie zaobísť je najväčšou usilovnosťou študenta. Gymnazista je profesorovi „ty“ a to slovíčko „ty“, trebárs je aké krátke, s opovržením a mrdnutím profesorských úst vyslovené, zráňa malého žiaka. Filozof naproti tomu je, to jest bol, „Dominatio vestra“
    <sup>
     [
     <a class="footnote" href="#ftn.143" name="143">
      143
     </a>
     ]
    </sup>
    , pričom profesor, vytiahnuc obočie až na temeno, tenže názov i v tomto najkratšom rozhovore aspoň desať ráz opakuje.
   </p>
   <p>
    Pre gymnazistu bály navštevovať je — hrozný, do divadla chodiť — ukrutný, s panenskými vrstovnicami si pobesedovať však — kriminálny hriech. Cukrára, kaviareň navštíviť — strašné; kúpať sa v rieke (okrem, ak ho nikto nevidí) — žalára hodné previnenie. Kúriť? — No, veď by tomu zakúril pán direktor! — Palicu nosiť? — No, veď by tomu kurátor prilepil palicu!
   </p>
   <p>
    Prírodpisné skúmky bývali prednášané práve hravým, ako i praktickým spôsobom. Z botaniky sa napríklad často experimentovala breza a lieska a učili sme sa, že breza už neznám či podľa Linného systému, ale pravdepodobne podľa Decandollovho, teda systému prirodzeného — že breza patrí od klasy I. po III. a lieska od IV. po VI. klasu. Zo zoológie prednášali ad captum, že somár nie je animal quadrupes, ale bipes
    <sup>
     [
     <a class="footnote" href="#ftn.144" name="144">
      144
     </a>
     ]
    </sup>
    , teda patrí ta, kam kohút — ale gymnazista, čo sa klasy týka, do všetkých šiestich klás. Somár podľa toho naučenia musí práve tak vyzerať ako on sám, totižto študent, a to preto, že pán profesor, summa auctoritas, to slovíčko „ty“ zakaždým, keď mu niečo vyčíta, spojuje so slovom „somár“, čo spolu zložené dáva „ty somár“. No a to už musí byť pravda, keď to povie taká autorita ako pán profesor, ktorý medzi nami predsa bol najväčší.
   </p>
   <p>
    Nože, už teraz pozrime, či z gymnázia vyšlá „Dominatio vestra“ — ten, čo pred dvoma mesiacmi každodenne medzi známe trpezlivé štvornohé zvieratká vradený býval — čo ten ako filozof, akú osobnosť predstavuje, ako si on vedie.
   </p>
   <p>
    Klobúk nestojí mu na hlave, ale radšej na pravom uchu, akoby na klinci visí; na ňom vypína sa hrdo pávie pero; šatka z hrdla voľne vo vetre vlaje, často krikľavo červenej farby. Driek tela vprataný je v špencli
    <sup>
     [
     <a class="footnote" href="#ftn.145" name="145">
      145
     </a>
     ]
    </sup>
    rozličnej farby a rozličného strihu. Táto šata obyčajne ostáva ďaleko za mladým, v raste postaveným šuhajom. V zime, keď to mrazy požadujú, objíma pod špenclom vzácne tielce filozofovo takzvaný prusliak alebo náprsník, vyšperkovaný červeným súknom a nesčíselnými drobnými, hrachu podobnými gombíkmi. V letný čas náprsník ako zbytočný odev odkladá sa do lady alebo do — záložnice. Nohavice v susedstve čižiem sú podbité remeňom, a na tom mieste, ktorým sa najviac po školských laviciach šúcha, vysadená je remenná palacinka. Čižmy s ostrohami, taraje ako staré — blahej pamäti — dvojgrošníky.
   </p>
   <p>
    Okrem týchto potrebných atribútov ozdobovali nášho filozofa ešte aj iné, nie menej charakteristické šperky: fajka — alebo na veľmi krátkom, alebo na veľmi dlhom pipasári. V prvom prípade stojí nos fajkára v ustavičnej zvárke, v druhom však bez pomoci iného by pripálenie fajky vyvedené byť nemohlo. V súzvuku s tým turibulom stojí bezprostredne dohánový vačok. Sám vačok sedí vo vačku. „Sedí pani v komore, vlasy sú jej na dvore.“ I na dohánvačok pristane táto hádanka, lebo jeho ozdoby — medúzine vlasy, ako pri polype — visia von na slobodnom. Na týchto cafrangoch holengajú sa s nemalou koketériou pre fajkára dôležité veci: ocieľka, kremeň a šparcháč.
   </p>
   <p>
    Takto teda vyzeral filozof — „Dominatio vestra“. Nuž ale ako filozof ani ináč vyzerať nemohol. A verte, že si mnohí z nás Hegla, Kanta, Spinozu a iných tomu podobne predstavovali. Quod erat demonstrandum.
    <sup>
     [
     <a class="footnote" href="#ftn.146" name="146">
      146
     </a>
     ]
    </sup>
   </p>
   <p>
    Takémuto filozofickému prototypu nechýbalo nič, len vtáčie mlieko; pretože hmotou a svetskými vecami opovrhovať je hlavná filozofická cnosť, opovrhnutie mamony, čiže takrečených peňazí, nasledovalo z toho samo sebou. Keďže sa však takýto filozof len vtedy postí, keď musí, len vtedy sa odrieka sveta a jeho rozkoší, keď už ináč byť nemôže — po gymnaziálnych pôstoch a odriekaniach zdalo sa mi byť slušnou túžbou zažiť doteraz zakázané zábavy. Tomuto môjmu chválitebnému predsavzatiu len dve malé prekážky stáli v ceste. Z jednej strany ten prekliaty opovrhnutý mamon — lebo filozofia tak ďaleko ešte nepokročila a ľudí neprenikla, žeby i tí peniazmi opovrhovali, čo pristrájajú bály — z druhej strany však úplná neznámosť tanca. Moja panensko—mládenecká noha do tých čias nikdy netancovala, vyjmúc vtedy, keď mi mamuška zahrala a tatuško paličkou takt dával; tí dvaja muzikanti doniesli ma okamžite do galopády.
   </p>
   <p>
    Ostatné fašiangy predo dvermi, peňazí niet a tancovať neznám! Akože teda tie slasti zakúsiť? To vyviesť — vec ťažká, ale tým zaujímavejšia. S peniazmi, a k tomu kto zná tancovať, to vyvedie každý blázon. No, audaces fortuna juvat.
    <sup>
     [
     <a class="footnote" href="#ftn.147" name="147">
      147
     </a>
     ]
    </sup>
    Moji spolužiaci, najviac Slováci, boli rozmanití, na každé kopyto vybití šuhajci. Jedni mali talent v hlave, druhí v rukách, tretí v nohách. Talent brušný bol u všetkých rovnaký, veľký, len sme často nemali dostatočnej látky vyvinovať ho a nasýtiť. No dosť na tom, moji kamaráti, spozorujúc moju túžbu, ale zajedno i bálovú pochybnosť, hotoví boli hneď všetky moje bázne vyvrátiť. A prikročilo sa k činu. V rozličných tancoch zbehlí šuhajci učili ma cez desať dní v prázdnych hodinách valčík, polku a maďar—sólo. Čardáš v ten čas sa ešte nenarodil, len jeho otec, náš prastarý frišký, sa na Slovensku krútil. Pilnoval som o dušu a s celým telom; ešte v predostatný deň mi z oboch čižiem podošvy odfrkli. A lajdáci, moji najprísnejší a najvážnejší majstri ma uisťovali, že tancujem ako anjel, že mi nechytí ani Fanny Elser, a sľubovali mojim nohám veľkú budúcnosť. Líca sa mi zarumenili od radosti, že som taká šikovná potvora. Ach, však radi veríme — keď sme hneď i filozofi — tomu, čo sa nám páči, čo nám pochlebuje!
   </p>
   <p>
    Druhí ľudia len v tú noc, v ktorej sa bál vydržiava, nespia, ba nájdu sa i takí, čo i tam driemu; ale mňa sen už hen v tú noc pred bálom obišiel pre kopu myšlienok, ktoré mi okolo hlavy obletúvali. Ten deň pred bálom bol mi náramne dlhý, akoby sa všetkých sedem dní jedného týždňa bolo dovedna postískalo. Väčšiu jeho časť vybabral som toaletou. Pravdaže, každá dobrá vec potrebuje čas. Vlasy na troch miestach železom pálené, vlastne a lepšie povedané, hriate, a to hriate vo tri chumáče. Z istej diaľky vynímala sa mi hlava ako klenovský syrec, na temene ozdobený troma liptovskými oštiepkami. Na hrdle červený šál s ohromnými krídlami; s kolmou čiarou tela vyzeral som ako katastrálny kríž. Frak s krátkymi rukávmi, akoby mi ruky z neho utiecť mienili. V pravej gombíkovej dierke kytka, mojou domovou paňou darovaná: muškát, rozmarín, nechtíkový kvet a tuším zelerový list. Biele sťa sneh nohavice po kolená, ktorých snahu ďalšieho uťahovania sa mohli zmierniť jedine dlhé, ale silné štverne (štrupne). Na čižmách hrali ako hodinky brinkajúce ostrohy. Z fraku visel opísaný dohánvačok. Takto vyzeral vtedajší filozof, budúci mudrc vlasti a bálový švihák.
   </p>
   <p>
    S mojou figúrou úplne spokojní kamaráti pojali ma do hostinca na „Kúriu“ na čižmársky bál. Dvorana, v ktorej sa tancovalo, bola v prvom poschodí a zodpovedala dokonale „kúrii“, lebo bola akurátne už či dohánom, či deravými kachľami vykúrená. Najprv ma tam dolu prosto z pitvora uviedli do krčmy, do kavétly
    <sup>
     [
     <a class="footnote" href="#ftn.148" name="148">
      148
     </a>
     ]
    </sup>
    . Tu mi kázali čakať, kým sa nenavrátia. Sedím, sedím, ako glezg. Bola mi už dlhá chvíľa. Na zapudenie zimy a strachu vypil som pol holby vína. Počujem nad hlavou dupot a huk muziky a po chvíli sa mi zdalo, že poháre okolo skleníc poskakujú, ba videlo sa mi, že i zbojnícky orgazda na stene, Milfait
    <sup>
     [
     <a class="footnote" href="#ftn.149" name="149">
      149
     </a>
     ]
    </sup>
    , i hen pošmúrny krčmár šašíruje. Obrazotvornosť a víno všetko okolo mňa pohli do tanca.
   </p>
   <p>
    Moji majstri vkročia do kavétly: „No, Kazimír, teraz poď.“ Hm, poď! — Ale ako ísť, ostatný halier vydal som na guráž, na polholbu. „Ako vojdem dnu bez peňazí?“ — „Ej, čo peniaze, filozof zaobíde sa i bez peňazí. Poď, to je naša starosť.“ S tým ma vytiahli z kavétly a viedli ako policajti väzňa sebou hore schodmi.
   </p>
   <p>
    Pripomenúť slušno, že vstupné bolo na ten čas zlatý šajnový — asi našich štyridsať grajciarov r. č. — a za to dostal každý jeden ešte priecnik a holbu vína. Istotneže, vstupné nebolo prehnané — ale keď ani toho nebolo.
   </p>
   <p>
    Vstúpili sme do dlhej chyže, ako predsiene dvorany, konča nej nachodila sa kasa. Priepustné lístky, takrečené retourbiletky, dávať nebolo — aspoň tam — v obyčaji. A tak sme teda prikvitli ku kase. Každý jeden z nás utierali sme si pot z tvári, akoby sme bohzná ako v tanci boli robotovali, a najmä ja; no tak sme mali vyzerať, akoby sme sa unavení šli von ochladiť. Kasír síce — prebitá chlapina — vytiahol hrdlo ako morka a tvár roztiahol ako štrúdľové cesto, ale kamaráti mu v tom okamihu rypli medzi rebrá, a ja voľky—nevoľky vletel som — akoby z buka padol — doprostred sály a stratil som sa Cerberovmu oku tam pri kase ako kvapka vody v šírom oceáne.
   </p>
   <p>
    V prvom okamihu som stál ako skamenelý, ale o chvíľku som sa pozbieral. Priveľa toho už bolo, čo som videl. Kto prvý raz bol na bále s gardedámou, zná, ako je to, a ešte keď tak z buka padne ako ja! Pomaly, ostýchavo začnem predmety okolo seba obzerať a skúmať. Všetko dookola je veselé, všetko drobčí, skáče, krúti sa; vzduch razí lojom, potom a — smolou. Ja jediný stojím nepohnutý ako somár medzi ovcami — opustená sirota — ľadový cmok. — Kvap, odpadne mi na nos horúci loj zo sviece; ten ma hodne popálil, ale spolu mi i to dobrodenie preukázal, že ma z mojej zádumčivosti prebudil. — Ak — reku — chcem byť človekom, musím so svetom kráčať, a nielen kráčať, ale i skákať, a keď som sa k tomu už toľkými predprácami pripravoval, musím raz — ľad prelomiac — vstúpiť do činného konania. Pomyslel som si: „Guráž platí, kocka hrá, hore sa, chlape!“ Odhodlane kliesniac si lakťami cestu, predral som sa do prvého, predného radu, aby som si podľa vôle mohol vykutiť tanečnicu.
   </p>
   <p>
    Dievčence tancovali ozaj o dušu — ako sa to, mimochodom rečeno, neraz už i skutočne prihodilo — tancovali, len sa im tak z kečky kúrilo — na „Kúrii“.
   </p>
   <p>
    „Tá, čo tancuje, musí byť skúsená tanečnica. S tou tancovať, bolo by sa vystaviť ostrej kritike. Tá však, čo netancuje, tancovať nezná, a tá ani kritizovať, ani sa hnevať nebude, ba — myslím — rada bude, keď ju i menej zbehlý vychytí do tanca.“ Takto hlboko hútajúc, do hrady múdro filozofujúc, pristavím sa oproti jednému v obloku sediacemu, a veruže pevne sediacemu páriku. Bola to matka i dcéra; tamtá malá, mastná, červená, vyznojená, tak sa lialo z nej ako z tufovej jaskyne na Sliači. Dcérka bola chudá ako rebro, vysoká sťa žŕdka, s dlhou zmraštenou tvárou ako koža na prevarenom mlieku, keď už chladnúť začína. Jej kosti obtiahnuté a pokryté boli modrými šatami, v ten čas, chvalabohu, bez krinolíny. Na hlave rozprestierala sa celá záhrada. Neviem, či som dobre videl, bol to šalát a bobkový list. Obe tieto zeleniny ozdobúvajú, ako mi pamätné, i varenú teľaciu hlavu. Dlhý, dlhý čas som túto vyvolenú sviečku z oka nepustil, ale žiaden vysloboditeľ nechodil a nechodil, žiaden sa nepriblížil. Ona, pozorujúc moje, na ňu dupkom upravené okále, začala sa miesiť, akoby bola sedela na červených mravcoch, sklopiac oči k zemi, a zase stydlivo fľochnúc po mne. Počala i zúbky vyškierať — zúbky? Kto dakedy videl horné hrable v Banskej Bystrici, kde breznianske drevo lapajú, má len malý pochop o tých zubákoch.
   </p>
   <p>
    „Kazimír, toto je tá, žiadna druhá! Hajdide!“ Pri tom pomyslení rozbehnem sa proti nej, ale v tom okamihu zase sa utiahnem. Dosť sa povzbudzujem k činu, ale neosožilo to nič. Dobrú chvíľu som ešte pobehúval ako stolovina, zavše napred, zavše nazad. Tu konečne predsa stisnem zuby a s napnutím síl a s veľkým oželením, akoby som sa mal z dákej zápole do priepasti vrhnúť, rozoženiem sa, oblednem — poklona — „ké—rem!“
    <sup>
     [
     <a class="footnote" href="#ftn.150" name="150">
      150
     </a>
     ]
    </sup>
    — a chcem vo veľkom zmätku ujsť. — Ale pozde, milý drozde, už ti ma mala Putifárka za kepeň. Len čo som hlavou pokývol, ona skočiac z lavice, akoby bola na hadovi sedela — ležala sťa zoťatá jedľa v mojom náručí.
   </p>
   <p>
    „Čože tu robiť, nešťastný Kazimír?!“ — vzdychnem o zmilovanie. Mal som tmu pred očami ani na prísnej skúške, keď mi profesor predložil otázku, na ktorú som odpovedať nemohol, či čierno, či bielo. Bolo mi clivo. V tom zmätku zmyslov som ani to nepohádal, či tancujú čardáš a či galop. Keď sa kto topí, i britvy sa lapá; a ja v zúfalstve už potom pochytím môjho dlhonohého pavúka a či pavúčicu ľavou rukou za plece, pravou okolo drieku, silne, pevne, aby sa mi nevyšmykla; ona ma zase dlhými chudými prstami objala ako pavúk stratenú, pískajúcu a trepotajúcu sa mušku. Zatisnem oči, aby ma nikto nevidel, skrútim ju, a čihí — letíme okolo.
   </p>
   <p>
    Ona sa uhýnala, chtiac byť menšou odo mňa; z tej istej príčiny uhýnal som sa i ja. Neviem, kde som, neviem, čo som, necítim len jej dych pri mojom dychu, lomoz štyroch kolien, prásk a hrmot padajúcich stolcov; občul som raz moje nohy na cudzích, raz cudzie na mojich. Tu i tu, ako čoby ma bolo voľačo za frak potrhlo, a na to bohovanie, smiech a chichot. Jedným okom na chvíľku kuknúc, vidím, že kamkoľvek sa blížime, všetko všade hlavy uchyľuje, varuje sa a neveľmi vľúdnymi slovami nás víta. A tak to šlo vše tuhšie a tuhšie, ako parostroj s dvadsaťkonskou silou. Už i hudba prestala a my sa krútime ako kávový mlyn, hotový podvrátiť pochybnosť o perpetuum mobile. Znoj sa lial zo mňa cídlikom, na posmech všetkým bazovým čajom. Raz predsa pustíme pazúry — ja tratím povedomie — otvorím oči… Ó, nečase! Tu vidím moju drahú spoločnicu v šťastí a nešťastí, Euláliu v romantickom položení pod lavicou. Polomŕtva, ešte mi dožičila milý úsmev. Mňa však kamaráti za golier a krídla fraku držali a klobúkmi chladili mi rozpálenú hlavu. Dvaja rozkrvavení tanečníci, jeden s rozbitým nosom, druhý s hrčou na čele, dotierali do mňa.
   </p>
   <p>
    Zdesený pýtam sa druhov, čože to, čo sa robí. — Vyprávali mi, že som kapitálne tancoval polku, hoci hrali „laššú“
    <sup>
     [
     <a class="footnote" href="#ftn.151" name="151">
      151
     </a>
     ]
    </sup>
    , a to s takým ohňom, že potom, keď už hudba umĺkla, nechali nás tancovať sólo. Na nešťastie visela mi z vačku ocieľka s kresivom na cafrangoch! To sa rozhadzovalo v povetrí a v strmom krute trieskalo po hlavách utekajúcich tanečníkov. Preto teda obecenstvo tak utekalo pred nami ako pred búrkou.
   </p>
   <p>
    Odprosiac a uspokojac poranených, oddal som prekážku, dohánový vačok i s aparátom vypotenej síce, ale natešenej maminke pod láskavú ochranu. A tak, keď už raz bol ľad prelomený, pojal som útlu Euláliu pod rameno, jej šál — hodný to pokrovec — ako švihákovi svedčí, na rameno, štebotal som s ňou a oškvarkové postruhníky, domácu lakotu, z jej pacičiek prijímal a potom, čo prišlo, či valčík či polku s tou najväčšou elegantnosťou tancoval.
   </p>
   <p>
    To bol teda môj prvý pokus tanca, a s akým strachom, s akou hrúzou som sa pustil do toho! Tým skvelejší bol výsledok. Mnohé matky, mnohé ich dcéry pozbavil som potom starosti predávania petržlenu.
   </p>
   <div class="literallayout">
    <p>
     <br/>
     <span class="emphasis">
      <em>
       Hopsasa—rasasa, nôžky moje,
      </em>
     </span>
     <br/>
     <span class="emphasis">
      <em>
       išli by do tanca, neskoro je;
      </em>
     </span>
     <br/>
     <span class="emphasis">
      <em>
       za mladi vedeli hajduchovať,
      </em>
     </span>
     <br/>
     <span class="emphasis">
      <em>
       jedličky a bučky preskakovať.
      </em>
     </span>
     <br/>
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#136" name="ftn.136">
        136
       </a>
       ]
      </sup>
      (lat.) Aj chtiac, aj nechtiac.
     </p>
    </div>
    <div class="footnote">
     <p>
      <sup>
       [
       <a class="para" href="#137" name="ftn.137">
        137
       </a>
       ]
      </sup>
      (lat.) Geometrickým radom.
     </p>
    </div>
    <div class="footnote">
     <p>
      <sup>
       [
       <a class="para" href="#138" name="ftn.138">
        138
       </a>
       ]
      </sup>
      Tlačenka.
     </p>
    </div>
    <div class="footnote">
     <p>
      <sup>
       [
       <a class="para" href="#139" name="ftn.139">
        139
       </a>
       ]
      </sup>
      (z nem.) Žartovný, dôvtipný.
     </p>
    </div>
    <div class="footnote">
     <p>
      <sup>
       [
       <a class="para" href="#140" name="ftn.140">
        140
       </a>
       ]
      </sup>
      Nálevníky.
     </p>
    </div>
    <div class="footnote">
     <p>
      <sup>
       [
       <a class="para" href="#141" name="ftn.141">
        141
       </a>
       ]
      </sup>
      (nem.) Zakázané ovocie chutí tak dobre, tak dobre.
     </p>
    </div>
    <div class="footnote">
     <p>
      <sup>
       [
       <a class="para" href="#142" name="ftn.142">
        142
       </a>
       ]
      </sup>
      (lat.) Druh.
     </p>
    </div>
    <div class="footnote">
     <p>
      <sup>
       [
       <a class="para" href="#143" name="ftn.143">
        143
       </a>
       ]
      </sup>
      Vaša milosť.
     </p>
    </div>
    <div class="footnote">
     <p>
      <sup>
       [
       <a class="para" href="#144" name="ftn.144">
        144
       </a>
       ]
      </sup>
      (lat.) Štvornohé, ale dvojnohé zviera
     </p>
    </div>
    <div class="footnote">
     <p>
      <sup>
       [
       <a class="para" href="#145" name="ftn.145">
        145
       </a>
       ]
      </sup>
      (z nem.) Kabátiku
     </p>
    </div>
    <div class="footnote">
     <p>
      <sup>
       [
       <a class="para" href="#146" name="ftn.146">
        146
       </a>
       ]
      </sup>
      (lat.) Čo bolo dokázané
     </p>
    </div>
    <div class="footnote">
     <p>
      <sup>
       [
       <a class="para" href="#147" name="ftn.147">
        147
       </a>
       ]
      </sup>
      (lat.) Odvážnym šťastie praje
     </p>
    </div>
    <div class="footnote">
     <p>
      <sup>
       [
       <a class="para" href="#148" name="ftn.148">
        148
       </a>
       ]
      </sup>
      Výčapu
     </p>
    </div>
    <div class="footnote">
     <p>
      <sup>
       [
       <a class="para" href="#149" name="ftn.149">
        149
       </a>
       ]
      </sup>
      (maď.) Prechovávač. (Malá chybka, lebo Milfajt bol vodca zbojníkov.)
     </p>
    </div>
    <div class="footnote">
     <p>
      <sup>
       [
       <a class="para" href="#150" name="ftn.150">
        150
       </a>
       ]
      </sup>
      (maď.) Prosím (o tanec)
     </p>
    </div>
    <div class="footnote">
     <p>
      <sup>
       [
       <a class="para" href="#151" name="ftn.151">
        151
       </a>
       ]
      </sup>
      (maď.) Tichý tanec, pomalý
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="ostatne-fasiangy">
       </a>
       Ostatné fašiangy
      </h2>
     </div>
    </div>
   </div>
   <p>
    Nazrime do študentskej izby v Pešti, a nenájdeme tam veľa zaujímavého. Steny zachádzajú z farby kaukazskej do etiópskej. Plechová pec, vŕzgajúce dve postele, stolce, stolík, kufríky — a tuším sme už hotoví so študentským štafírungom.
   </p>
   <p>
    Ale jestvuje tu akési dačo, čo dýcha. Pri otvorenej piecke, na jednom z tých nebezpečných pohyblivých stolcov, ožiarený slabým uhľovým svetlom, sedí mladý šuhaj, majúc dlhé nohy opreté o posteľ, v ovisnutých rukách drží knihu; zdá sa, že sa mu myšlienky z knihy vyklzujú. „Už je darmo, nevidím, a čoby tie litery boli na dva palce veľké,“ zamrmle šuhaj, vstane hore, odloží fajku, odvrhne knihu a potom sa vystiera, akoby celý svet chcel objať. Chudák, predošlú noc oka nezažmúril, prísne lekárske skúšky, ktoré o týždeň mal skladať, ho príliš znepokojovali. I teraz by ešte v Hyrtlovej anatómii bol drhol, ale vyšlo mu svetlo a vyšli mu i peniaze. A kto nemá peňazí, tomu zaľahne polárna noc, a to noc bez severnej žiary. Hľadel smutným okom do piecky, ako uhlie doháralo. „Hľa, ľudský život! Tlie, tlie, pomaly vyhasne a len popol po ňom ostane; ba ani z toho nič nebude, i ten sa roztrasie ako ľudská pamiatka, keď zajtra druhý oheň naň nakladieme…“
   </p>
   <p>
    „Ak budeme mať drevo!“ ozve sa zrazu niekto za jeho chrbtom a lapí osloveného za plece. „Čože sa zhováraš s tou pecou, ty popolválok?“ — Martin sa chytro obzrie: „Vitaj, Janko, si to ty?“ — Bol to jeho spoluobyvateľ, poslucháč práva, bystrý, veselý chlapík.
   </p>
   <p>
    „Či sú voziari tu? Či doniesli dačo?“ dychtivo sa spytuje Martin. Ale Janko zdĺži tvár a krúti hlavou: „Voziari, voziari sú síce tu, ale ani lístok, ani — “ šúľa prstami, ako keď peniaze čítajú — „ani sa vraj u nás nehlásili.“ Martinov tlakomer padol, čo bolo pozorovať na jeho spodnej pere, ktorá mu značne ovisla.
   </p>
   <p>
    „Nuž čože si my, nešťastníci, teraz už počneme? Voziari neprídu zase pred dvoma týždňami, a vačky na škandál prázdne! Na všetky strany potreby, a peňazí nič! No, veď sme v omáčke!“
   </p>
   <p>
    „Sme, sme veru… Ale ja som, hľaďže, Marci, pohol rozumom a dačo som už vyhútal, čo nás aspoň na čas z omáčky vytiahne, ak sa tomu podvolíš.“
   </p>
   <p>
    „Oj, podvolím, ak sa ináč s poctivosťou zrovnáva — čoby hneď prichodilo ísť do horúceho pekla.“
   </p>
   <p>
    „A hej, tam by ti nebolo treba dreva kupovať. Ale neboj sa, bratu, nebude ti treba ísť do pekla; vyššie, vyššie, Marci — na bál — a to hrať!“ doloží bystro.
   </p>
   <p>
    „Čooó?“ odpovie Martin predivený, „že hrať? Ešteže kýho beťaha, ja a hrať! — Preferans, duráka, oberlajden, to rozumiem, ale do muziky ani joty.“
   </p>
   <p>
    „Nepleť, nie! Či neznáš tú nôtu: ,Náš pán gazda, dobrý gazda, dobré vínko máva'; na husliach neznáš, há?“
   </p>
   <p>
    „No, tú áno, tú som sa naučil od Jana z Mičinej na jednej svadbe na Môlči, ale ani o vlas viac.“
   </p>
   <p>
    „Netreba ti viac, ty len tú budeš húsť, i to len ak sa ti zachce, ináč ti len načim husle pritisnuté držať a sláčikom podľa svojej neobmedzenej vôle po strunách špacírovať. Len za toľko, aby plná a početná bola banda, a — aby si i ty mal dáky zárobok. Neboj sa, veď nás tam ani Mozart ani Beethoven, ale ani Liszt kritizovať nebudú. A naši hostia nebudú veľa dbať, len nech im dačo brnčí. Pritom sa oni vyhádžu ako mlynské vrecia. Kamaráti sú už napohotove. Teda — či ideš, či nie, lebo času máme málo.“
   </p>
   <p>
    „Hahaha, to bude znamenitý žart. Ja, a muzikant! Ó, svätá Cecília! — No, ja idem,“ a plesol do podanej ruky.
   </p>
   <p>
    Janko vytiahol spod kepeňa dvoje husieľ; jedny podal Martinovi. Bol to inštrument, akoby ho u šafraníka bol kúpil. „Nech som dobrý, však na týchto kremienkach…“ — „Kremonkách, ty fušer!“ skočí mu do reči Janko. — „No, teda kremonkách, len tri struny jesto.“ — „Blázon, či neznáš, že Paganini len na jednej strune hrával? Ba i Bunkóva som tak počul hrať v Banskej Bystrici ,U rakov'.“ — „Nuž, poručeno pánubohu, či tak skapať, či tak skapať,“ doloží Martin. S tým vzal z klinca krátky kabátik.
   </p>
   <p>
    Kým sa doňho pripravil, neraz si znoj z čela stieral, lebo mu ruky vše lakťami von vybehúvali. Postavil si klobúk na hlavu, vysoký síce, ale čo sa podoby týka, nebol by ani Neumann, ani Pose vedel, do ktorého kryštálového systému ho vradiť. Ako klobúk z ruky vypustil, nezastavil sa mu prv než na väzoch. Prehodil na seba kepeň, vtisol husle pod pazuchu a poberal sa preč.
   </p>
   <p>
    „Počkaj,“ povie Janko, „počkaj, veď sa i ja musím pripraviť. Tuto na zadku, brat môj drahý, mám dve obločnice, vytrhané pulidery, či rozumieš? Krídla môjho fraku sa veľmi otvárajú, a kepeň tam zložiť musíme; aby teda na posmech nevyšiel, buď taký dobrý a priši mi krídla o nohavice.“ — „Ale ak ti bude horúco a budeš si chcieť frak vyzliecť, čo potom?“ — „Na bále sa nesvedčí fraky vyzliekať,“ odpovie flegmaticky Janko.
   </p>
   <p>
    Nezostávalo Martinovi nič inšie, ako Jankovi nepríležitý výhľad frakovými krídlami zakryť a zašiť. Medzitým čo Martin šil, okrútil si Janko hárok papieru do čiernej šatky a na hrdlo priviazal tak, že by nebol býval vstave sa obzrieť, čoby mu hneď bol dakto od boku zaucho vylepil. Musel by sa v tú stranu krútiť celým telom ako krokodíl.
   </p>
   <p>
    Takto ozdobení a vycifrovaní vybrali sa na bál. Neďaleko, na uhle tretieho domu, čakali ich traja kamaráti. Jeden z nich mal pod pazuchou husle, druhý fujare veľmi podobnú flautu a tretí trepal na pleci zázračný bombardóm — to je tá trúba súdneho dňa; a pokrčená bola dešperátne, lebo tak povedajú, že čím viac je takýto stroj pohúžvaný, že tým lepšie hučí. Len čo doňho fúkol, nuž v ňom hučalo ako zlé v oblaku. Janko predstavil Martina druhom. „Tu vám predstavujem novú akvizíciu na husliach. — Je to výborná sila.“
   </p>
   <p>
    Banda pri smiechu a žartoch, vedená kapelníkom Jankom, stúpala ďalej. Po chvíli došli k cieľu, do hostinca „Pod bačkor“ rečeného. Tma bola ako v rohu, keď do dvora prišli, a na schodoch tiež. Hádam im olej vychodil, ale tam už ledva ťapkať mohli. A bombardón sa skutočne i strepal. Šťastie, že bol ostatný, ináč by bol narobil v muzike veľkej šarapaty. Konečne vredikali sa šťastlivo do dvorany.
   </p>
   <p>
    Priestranná dvorana osvietená bola lustrom. Tento luster pozostával z dvoch nakríž preložených, na červeno maľovaných šindľov, na každom rohu opatrený jednou lojovou sviecou. Po stenách medzi oknami horeli dvojačistými vidličkami pripevnené sviece. Na dolnom konci dvorany viselo zrkadlo, obrúbené bielym závojom. Keď som sa doň nazrel, tak sa mi zdalo, že dakto cudzí na mňa hľadí a — vyplazuje mi jazyk. Na hornom konci pri kachliach bol chór pre nás muzikantov. Ľavá strana opierala sa o pec, pravá o drevený stĺp. Desaťstupňový rebrík viedol nás dierou ako do kurienca hore. Pod chórom rozložená bola cukráreň: kolesá, bábiky, srdiečka, hrášok, sladký papier, svätojánsky chlieb a týmto podobné lakotiny. Spodok sály, kde predtým zemiaky skladávali, vyhladený bol hlinou, aby si krasotinky v dierach nôžky nepovytkýnali.
   </p>
   <p>
    Mladých hudcov obecenstvo už túžobne, ba netrpezlivo očakávalo. Po dvorane prechádzali sa nosiči, rybári, lodníci, vojaci atď. so svojimi hrdličkami, a keď naši šuhajci s úctivo zosňatými čiapkami cez dvoranu kráčali, privítaní boli radostným „ách!“ Muzikanti, tichučko sa pokloniac, škriabali sa na chór. A zakrátko po pripravení hudobných strojov zahučala hudba z trasúceho sa lešenia.
   </p>
   <p>
    I Martin si predostrel noty, hoci z nich toľko rozumel ako z tatárskeho, nazeral do nich a ťahal ponad struny svojím sláčikom, ale len povetrím. Zunujúc takto fidlikovať naprázdno, osmelil sa v huku hudby, sprvu ako vtáčik, keď sa učí spievať, potíšku, potom vše smelšie a smelšie svoju nôtu: „Náš pán gazda“, — kým raz — keď práve Straussov valčík rezali a nastala pauza — on vo svojej nevinnosti sólo zaškripel. Martin sa náramne preľakol, div mu husle z ruky nevyfrkli, ale bombardista sa tak smial, že ledva vládal k ďalšiemu fúkaniu papuľu dovedna stiahnuť. No, ale ušlo to bez urážky, lebo tanečníci, hulákajúc, výskajúc toto intermezzo nad svojimi hlavami ani nezbadali.
   </p>
   <p>
    Ale i bombardistu postihla nehoda. Zachrípol mu bombardón. Tanečníci nemali poriadok tancov, len si podľa vôle rozkazovali, a aby svoju žiadosť tým výdatnejšie podporovali, vyhadzovali muzikantom dvadsiatniky. Taký jeden dvadsiatnik frkol do bombardónu. Ten naskutku onemel. Lekár, hneď pri ruke, keď sa operácia šťurganím nedarila, vyzváňal sem i tam s bombardónom, a tu myk — vyfrkol dvadsiatnik a kontrášovi do oka, málo že mu ho nevybil.
   </p>
   <p>
    Pri šatkovom tanci panuje tá obyčaj, že vyvolení gavalieri po skončenej túre odmeňujú sa muzikantom do husieľ hodenou diškréciou. Umienili si teda muzikanti, rátajúc na obetavosť tanečníkov, vyhodiť na nich i túto kontribúciu. Poslali agitovať Martina. On sa pobral dolu, zamiešal sa medzi obecenstvo volajúc: „Šatkový tanec, šatkový tanec!“ Jeden blázon narobí viac bláznov. A hneď nato volalo viac hlasov: „Šatkový tanec, muzikanti, hej!“ — A darilo sa im dobre: Martin nestačil prijímať peniaze. Tu v najlepšom prúde nastane smiech za ním: ukazujú prstom naň. On sa obzerá, chmatne rukou, beda! Nohavice pod krátkym frakom číra nácesta. Na stoličke, na ktorej na chóre sedel, zabudla krčmárka nácestu, a tú on všetku na nohavice pozberal. Nemilo prekvapený, utekal Martin na chór, kde si nepríjemný prílepok na nemilé prekvapenie krčmárky poobtieral o stenu.
   </p>
   <p>
    V polnočný odpočinok zišli do jedálne, kde pivom a sviečkovou pečienkou hostení zarábali, vyhrávajúc značnejším hosťom marše.
   </p>
   <p>
    Pod odpočinkom túžieva sa myseľ i telo. Po odpočinku nasledúva animo, obyčajne i trma—vrma, búrky a výstupky.
   </p>
   <p>
    Rozihraní tanečníci, nuž každý chcel, aby sa jeho najmilšia nôta alebo tanec vyhrával. Z toho nasledoval zmätok, muzikanti si už nevedeli rady. Tí tam dolu zlorečili, tí tam hore im v tej istej sonáte odpovedali. Jeden rozdrapenec odsekol bombardistovi čosi veľmi štipľavého. Bombardista nemohúc sa premôcť, zdvihne svoj hrozný inštrument, natiahne sa cez opierku, že mu ho silným šmahom pritisne na hlavu. Škrekúň, vidiac hroziacu nad hlavou blýskavú pikelhaubňu
    <sup>
     [
     <a class="footnote" href="#ftn.152" name="152">
      152
     </a>
     ]
    </sup>
    , uhne sa. Ale beda… šragle, či chór, popustia a lešenie, páni muzikanti i so svojimi išntrumentmi, s pultmi a so všetkými parhámami zleteli do dvorany. Obecenstvo sa s krikom rozbehlo, muzikanti ležali na bruchu, na nich všakové rumy. Cukrárku pod chórom malo zahlušiť, cukríky podrvilo na omrvinky. Kontráš, ktorý sedel na peci, ostal jediný na výške, držiac sa hálky. A keď hálka popustila, spŕchol i on z kancľa na kacheľ a na zem.
   </p>
   <p>
    Boli teda všetci na hŕbe. A iste by im nasršení tanečníci boli priložili dačo na cestu, keby v tom nočná stráž nebola vstúpila a hostí nerozprášila.
   </p>
   <p>
    Potlčení síce, ale v dobrom poriadku reterírovali muzikanti domov.
   </p>
   <p>
    Na druhý deň rozdávali si zárobok a navarili bryndzových halušiek.
   </p>
   <p>
    Ale Martin — ako sám rozprával — viacej nešiel muzikovať.
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#152" name="ftn.152">
        152
       </a>
       ]
      </sup>
      (z nem.) Kovovú prilbu s bodákom.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="cestovanie-na-vakacie">
       </a>
       Cestovanie na vakácie
      </h2>
     </div>
    </div>
   </div>
   <p>
    <span class="emphasis">
     <em>
      Motto:
     </em>
    </span>
    Si non e vero, e ben trovato.
    <sup>
     [
     <a class="footnote" href="#ftn.153" name="153">
      153
     </a>
     ]
    </sup>
   </p>
   <p>
    Že je to pravda, ručím vám za to.
   </p>
   <p>
    Vacationes! Prázdniny! — Toto slovo má podľa výrazu dosť lačný význam; ale pre žiaka, ktorý sa celých—celučičkých desať mesiacov v cudzine ponevieral, s citátmi, karcerom, finančnými, na deficit poukazujúcimi mizériami, sto a sto inými mrzutosťami a žiaľmi, aké ani sám rozplakaný Werther nepodstúpil — pre toho má slovíčko „vakácie“ význam krásny, čarovný, plnozvučný ako trúba archanjela na súdnom dni. Všetky pletky a mrzutosti, ktoré tak často mal s krajčírmi, čižmármi, gazdinami, pedelmi, s hlásnikmi atď. prestávajú a svitá deň slobody, a to slobody úplnej, neviazanej, na ktorú všetky sveta národy, nevynímajúc ani slobodné obce amerikánske, žiarlivo a závistlivo môžu pozerať. Prázdniny sú teda nie dač prázdneho, ale obsah, a to hustý obsah slastí a rozkoší, akých len študentská sloboda môže podávať.
   </p>
   <p>
    Nepíšem román ani novelu; nikto sa nezaľúbi, neožení, nezastrelí, neutopí, nezakole, ani neotrávi; nebudú domy horieť, ani nebude potopa lomoziť, nič, ani len máčny mak toho všetkého. Kto toto čítaš, neboj sa, nebudú ti vlasy dupkom vstávať, ani neupadneš do mdloby, iba ozaj ak do chrápania — no a v tom prípade budeš mať sny pokojné, to som presvedčený. Chcem vám len opísať prešlé časy študentského života z časov predpotopných, fosílnych
    <sup>
     [
     <a class="footnote" href="#ftn.154" name="154">
      154
     </a>
     ]
    </sup>
    keď sa ešte diftongi longi jedávali a všetci sme rovní Uhri boli na tomto starom našom kruhu zeme:
   </p>
   <p>
    „Mint a magyar, mint a németh, mint az oláh, mint a tót!“
    <sup>
     [
     <a class="footnote" href="#ftn.155" name="155">
      155
     </a>
     ]
    </sup>
    — Teraz to už patrí medzi petrefakty
    <sup>
     [
     <a class="footnote" href="#ftn.156" name="156">
      156
     </a>
     ]
    </sup>
    .
   </p>
   <p>
    Opíšem vám teda našu cestu z Pešti na Slovensko, do toho Tótországu. Ale, rozumie sa, musíme začať v Pešti, a to práve v samučičký ten deň, keď sme sa na cestu vyberali. Vidím, že sa mnohý, zvyknutý tú cestu teraz železnicou konať, nad celou tou zdĺhavosťou a spozdilosťou zasmeje — darmo, vtedy boli časy také. V Pešti teda, v Jozefovskom predmestí, izba naša v prízemí, i tak po chudopaholsky vystrojená, vyzerala tento deň akoby vyrabovaná, ozaj clivo a pusto. Steny holé, ako najfajnejší tajtík
    <sup>
     [
     <a class="footnote" href="#ftn.157" name="157">
      157
     </a>
     ]
    </sup>
    vyfajčené na tmavo; na oblokoch a stenách rozliate černidlo. Sklo na oblokoch škamrilo žiaľom za svojimi odchádzajúcimi obyvateľmi. Okolo stien slamené, zelenavé, rozhegané stolce a slamené, tiež prázdne postele. Naprostred izby na štyroch stolcoch vyložený katafalk: dve truhly a dva čiernym kepeňom prikryté kufríky. Na tom dve krivé, nakríž preložené šable; na hornom konci umrlčia hlava a dve boncové
    <sup>
     [
     <a class="footnote" href="#ftn.158" name="158">
      158
     </a>
     ]
    </sup>
    kosti (ossa femoris), tiež nakríž položené. Na hlave vypchatý netopier s nápisom v pysku: „Memento mori“
    <sup>
     [
     <a class="footnote" href="#ftn.159" name="159">
      159
     </a>
     ]
    </sup>
    . Na dolnom konci Vyrožilovo Jus naturae, Jus Romanum, Jus canonicum
    <sup>
     [
     <a class="footnote" href="#ftn.160" name="160">
      160
     </a>
     ]
    </sup>
    a bohzná aké odznaky právnické a lekárske — to všetko si razom predstavte, aby ste aký—taký pochop mali o tejto našej študentskej izbici.
   </p>
   <p>
    Pri týchto márach sedia na prázdnych posteliach štyria študenti dumno a ticho; myslel bys', že sú mŕtvi, keby ich načahovanie sa po veličiznom, vyštrbenom krčahu a hlboké dýchanie neprezradzovalo opravdivý život a duchaprítomnosť. Zavše jeden, zavše druhý sa uhol, aby dosiahol túto velikánsku amforu
    <sup>
     [
     <a class="footnote" href="#ftn.161" name="161">
      161
     </a>
     ]
    </sup>
    a so synovskou dôverou k prsiam a ústam ju pritisnúc, tak dlho do nej kukal, akoby mal tam na dne krčaha vyciťovať dáku novú vlasaticu prekvapenému svetu. Len glganie gágora a mohutné klokotanie nápoja, tečúceho do hlbín nenásytnej priepasti, prerušovalo hrobovú tichosť. Za dlhú chvíľku trvá toto zaujímavé, hoci tiché pracovanie; ale každej veci koniec, a tak lúči sa predsa už raz ten predostatný s krčahom, utrie ústa o rukáv, vytlačí slzu z oka, zo srdca vydýchne a podá ho ostatnému. Tandem aliquando Quirites!
    <sup>
     [
     <a class="footnote" href="#ftn.162" name="162">
      162
     </a>
     ]
    </sup>
    Konečne krčah doslúžil, dno vyšlo na svetlo a po krátkom glganí, charakteristickom odpľutí povie ostatný kamarát z mokrej štvrti — hlasom akoby z pivnice temným, odrážajúcim sa na dne prázdneho krčaha — historické slová Poliaka Kościuszka: Finiš Poloniae!
    <sup>
     [
     <a class="footnote" href="#ftn.163" name="163">
      163
     </a>
     ]
    </sup>
   </p>
   <p>
    Vtom akoby na velenie otvoria sa dvere a vstúpia do chyže dve veličizné čižmiská so svojím furmanským paholkom Ďurom. Krátka to, ale široká potvora, ruky za opaskom, pravý to Napoleon I., s tým rozdielom, že ten ruky na chrbte, náš Ďurko ale na bruchu nosieval; Napoleon I. nosil na boku krátky, tenký kocprt, ale nášmu Ďurkovi visel bokom na remenci zahybák až po členky dolu. „No, tu som, mladí páni,“ povie on, nijako si neštrapacírujúc ruky zosňatím klobúka, „vezmeme tieto parahámy so sebou.“ Uhne sa a vyložiac prvý kufor na plece, pokračuje: „Ej — bisťužebohu, či ti voľáko odľahlo! Keď som ťa vlani dolu skladal, mala si mi, opacha, prsty odtrhnúť, a teraz — hm!“ Toto „hm“, zvláštne vyrazené, viac znamenalo ako všetky jeho rozprávky. „Škoda prázdne drevo domov voziť. Ver je to, aby ma stislo, riedkou plachtičkou prikryté!“ Pozreli sme jeden na druhého; najmladší, Karol, jal sa ho ubezpečovať, že sme to len preto urobili, že chceme voziarom kone zašanovať.
   </p>
   <p>
    Ale Ďurkovi sa nelenilo; povykladal naše ladičky ako ľahké pierka na voz. Pohol sa a my za vozom in corpore
    <sup>
     [
     <a class="footnote" href="#ftn.164" name="164">
      164
     </a>
     ]
    </sup>
    šli sme ta na Landstrasse pri Marokhauskom dome do krčmy „Trompeter“
    <sup>
     [
     <a class="footnote" href="#ftn.165" name="165">
      165
     </a>
     ]
    </sup>
    , obyčajného prístavu voziarov a celej slovenskej furmanskej floty a študentov. Kým tu naši voziari rozličné batožiny naložili, poprekladali, umiestnili, posťahovali, trvalo to peknú chvíľku.
   </p>
   <p>
    Vozy dostali čudnú fyziognómiu, akoby boli mali zapuchnutú tvár následkom bolenia zubov, pretože do bokov pod reťaze prišli k našim haraburdám zázračné olejové sudy.
   </p>
   <p>
    „No, mladí páni, hore sa, už je všetko v poriadku!“ zaznelo komando starého admirála suchej slovenskej flotily, vysokého Dobríka; a my sťa námorníci liezli sme zo všetkých strán hore na koráby — ktorý cez oje, ktorý cez sudy a kolomažnicu, kade ľahšie. A keď sme už sedeli tamhore na tej výšave, nabití ako kvasená kapusta, tu zavolá zase Ďurkov veliteľ: „Pavúz sem! Musíme pritiahnuť tých pánov, aby sme ich nepotratili; vieš, že za tovar musíme dobre stáť. — Potom zahoď plachty.“ My sme však všetci zdvihli hlas, ako kury v chlievci za nohy priviazané, protestujúc oproti pavúzu a proti plachte, lebo bol deň tichý a jasný, a čo sa týka stratenia, ubezpečovali sme Dobríka, že sa radšej za nohy dovedna špagátom priviažeme. — A tak čihí, spánombohom! — Ďuro vo svojich delových čižmách vylezie na koňa, a to nie bez práce a stenania, plesne bičom medzi sedem koní, hamovka po žulovej dlážke zarachoce a loďstvo s tridsiatimi študentmi na palubách sa pohne. Admirál, majúc ruky povážne na krížoch preložené, sleduje dlhým krokom v širokých gatkách vozy, obzerajúc bedlivým okom, či by sa ešte dáka chyba nemohla vyskytnúť. No nechýbalo nič a pri priaznivom vetre veslovali sme vacovskou cestou na sever.
   </p>
   <p>
    Zaujímavá to postava, ten pán admirál: chlapisko vysoké, silné, na hlave široký klobúk — ale tak široký, že keby ním o zem bol hodil, nebodaj by celú Torňanskú župu bol zakryl — biela kabanica a na nohách strašné boty, akými sa ani Napoleon I., ani Napoleon III. chváliť nemohli; k tomu nevyhnutný, po bradu siahajúci, krásnymi mosadznými prackami ozdobený opasok a za opaskom čnejú štyri, na vrchnom konci, akoby na rukoväti, žlté, dlhé — snáď pištole, snáď šerežanské vražedné handžáre? — Len kus pozhovejte a vašej zvedavosti bude vyhovené, čo to za tajomný, žltý, strašný vražedný nástroj.
   </p>
   <p>
    Ďuro na ceste vyše Novej Pešti usnul na koni, koníky šli po svojej, nie po paholkovej hlave, následkom čoho zadné kolesá admirálovho voza zviezli sa do priekopy. Uzrevší to Dobrík rozhorlil sa zle—nedobre; bolo sa obávať, že sa lebo rozpučí alebo že ho od zlosti žltačka zaleje. Ale, vďaka bohu, od rozpuknutia chránil ho pevný opasok, od žltačky žlté pracky, ako staré sympatetické prezervatívum
    <sup>
     [
     <a class="footnote" href="#ftn.166" name="166">
      166
     </a>
     ]
    </sup>
    . Akonáhle však vinník na karhavé slová odvetil nevrlo, tu nášho — ináč tichej povahy vozkára tak žlč zarazila, že zlosťou takmer zaslepený, napriek svojmu dobrému menu zubami zaškrípajúc, so slovami: „Juj, šumplata naničhodná!“ jedným šmahom ako strela za opasok siahne, strašnú zbraň v okamihu vytrhne, a — jaj, hrúza! — šmyk Ďurovi do brucha! — Ja vykríknem, skočím z voza dolu — tu vnútornosti brucha von. Už myslím, akým švíkom to zašiť načim, prehŕňam sa prstom, hľadajúc obličky a slezinu — ach, ba do sto hromov, či ten samé uhorky jedol? Ďurkovo brucho je posiate samým čírym uhorkovým semenom ako dáka teplá hrada. — Tie domnelé pištole a či handžáre za gazdovým opaskom ukázali sa byť žltými, prezretými uhorkami, ktorými Dobrík zadosť učinil svojmu spravodlivému hnevu. V letných horúčostiach totižto nosieval vše zásobu uhoriek za opaskom, tie idúcky z dlhej chvíle nožíkom bielil a na najbližšej stanici pokrájané a osolené užíval. V tomto prípade mu od príhody i k inšiemu cielu poslúžili. A tak rozišiel sa hnev, ale i uhorkový šalát nášho Dobríka na Ďurkovom bruchu.
   </p>
   <p>
    Vo Vacove sa rozmnožili i vozy i cestovatelia — žiaci s prázdnymi kufríkmi. A tu mi veru napadlo, či sa vacationes nevolajú preto prázdninami, že vtedy žiaci putujú domov s prázdnymi kufríkmi a vačkami. — Na vacovskom vrchu, „Nagyszál“ volanom, nás stretli taligy s ovocinou, ťahané somármi. Kôň múdrejší od somára, a predsa sa ho ľaká. I naše kone sa poľakali a bezmála by nás boli bez Dobríkovej opatrnosti prekotili. Za to napadli sme taligášov, hlúpych okolitých Maďarov, ktorí sa museli ovocnou dežmou odmeniť, čím sme im chceli dokázať, že sa nás tiež ľakať majú. Po tomto lacnom a nečestnom junáctve museli nám medzi Birinkom a Katalinkou vyhrávať postretnuvší nás Cigáni.
   </p>
   <p>
    Lokošský hostinský, veľký to pultrológ
    <sup>
     [
     <a class="footnote" href="#ftn.167" name="167">
      167
     </a>
     ]
    </sup>
    , mal veľa kačíc. Živšie to bolo tam uňho ako v schönbrunnskom zverinci. Jeden z našich komunistov vyhodil tak mimochodom, tak nenazdajky valaškou do kŕdľa a jednu biednu kačicu nebezpečne ranil. Aby sa teda dlho trápiť a snáď biedny život na krivej nohe dlho za sebou vláčiť nemusela, poslucháč lekárstva s budúcim vyžilierom, čiže inžinierom, vulgo merníkom alebo zememeračom, vybrali sa urobiť jej trapiem koniec. Čo sa v nebi spojí, nech nebude na zemi rozlúčené; keďže však jej hlava s hrdlom na nebi spojená nebola, teda sa rozlúčiť môže. Takto sme my súdili o hrdelnom súde.
   </p>
   <p>
    Túto zásadu do života, popravde do smrti, uviesť bolo úlohou lekárovou. Inžinier držal žertvu za hlavu a nohy a lekár pílil, pílil — to sa vraj menuje amputovaním hlavy — pílil tupým nožíkom, kým sa kačica na dvoje nerozpadla. Ledva sa operácia skončila, dopáli nasršený hostinský; ale voziareň, táto naša anatomická sála, mala dvoje vrát, a tak ako on jednými vrátami vpálil dnu, my druhými von, ale i s anatomickým preparátom, s gilotínovanou kačicou. Títo mladí a friškí, tamten starý a široký ako trnavský sud — tým sa, prirodzene, priestor medzi táborom Montecchich a Capulettich vždy väčšmi šíril, takže o krátky čas naši dvaja okrídlení operatéri zatiahnutým očiam hostinského predstavovali sa ako dva matematické punkty. Hostinský, vidiac daromné namáhanie, potiahol pulidery, utrel z čela pot, šiel medzi svoje zblednuté kačičky a so Schillerom v speve o zvone „čítal hlavy svojich“. V duchu však skoro odpustil študentom túto raziu, tešiac sa tým, že hoci prázdnymi vačkami a kufríkmi obdarení študenti spáchali furáž
    <sup>
     [
     <a class="footnote" href="#ftn.168" name="168">
      168
     </a>
     ]
    </sup>
    na jeho škodu — túto impostúru pri návrate do škôl dokonale vynahradia. Znal on dobre svojich ľudí…
   </p>
   <p>
    Naše koráby sa opatrne, ale bezpečne, podľa bachovského porekadla — „Langsam, aber entschieden vorwärts!“
    <sup>
     [
     <a class="footnote" href="#ftn.169" name="169">
      169
     </a>
     ]
    </sup>
    — pohybovali ďalej bez toho, žeby sa dač pamätného bolo prihodilo. Tu i tu sme si čas krátili ťahaním sa za prsty, fajčením, hraním v karty, pričom na lono položený klobúk zastával miesto stolíka. Ba dajedni, cítiac v sebe povolanie k budúcemu rozkazovaniu a spravovaniu ľudských osudov, ako napríklad náš Karolko, vzali bič do ruky, vysadli miesto vďačne ustúpivšieho paholka na koňa a „veselo bičom“ komandovali: čihí, hota! — S malým bičom počneš, s veľkým dokonáš, tak sa brúsi energia v klíku k veslu moci a vlády povolaných ľudí. Prečo nie, novšak? — Veď Atila bol Atilom a nie frakom, a menovali ho „bičom sveta“.
   </p>
   <p>
    Náš Vojtech, rodom z Oravy, starý to, ,veteranissimus'
    <sup>
     [
     <a class="footnote" href="#ftn.170" name="170">
      170
     </a>
     ]
    </sup>
    , ktorý — ako jedni hovoria — preto dva roky filozofie už po tretí raz opakoval, aby sa vycvičil vyššiemu umeniu leštenia čižiem u milosrdných bratov a pritom prechoval na bobovom penzionáte — druhí tvrdia, že preto, lebo ho profesori veľmi ľúbili a prepustiť nechceli; nuž tento náš machom a plesňou obrastený Vojtech, sediac v najvyššom sťažnokoši, to jest na olejovom sude, ktorého stopy sa mu na kabáte zrkadlili, reakcionárovi podobný, nepretržite hľadel rovno na sever, hľadel, div si oči nevytkol. Tu sa mu razom otvorí veteránska jaskyňa, chlebový krámec — jeho papuľa — a ukazujúc prstom do doliny, do zeme Kanaan, hlasne prerečie: „Už sme tu!“ Všetci vystrúc hrdlá, oprú zrak o vežičku a za ňou v perspektíve o biely dom. „Tu je, tu je, chvalabohu!“ vykríknu všetci s takou radosťou, ako to asi karavány robia, keď konečne šťastlivo prebŕdli nebezpečný samum pustatinami Sahary.
   </p>
   <p>
    Ale pýtate sa, prečo vid týchto každodenných predmetov naplňuje našich šuhajov toľkou radosťou a blaženosťou? — Nuž odpoviem vám. — Ten biely dom za tou vežičkou v zelenej doline je hostinec v Nagy Orosze, a v tomto hostinci pekávali palacinky s hečepečom, naplnené malinovým, slivkovým, ríbezľovým lekvárom, orechami, hrozienkami, grísom, kapustou, tvarohom, ako komu ďaka a ľúbo; a to palacinky tak výborné, akých nenájdeš, neuvidíš, neokúsiš, čo priam všetkých päť čiastok sveta krížom—krážom s večným Sueovým židom pochodíš.
   </p>
   <p>
    Teda tieto palacinkové „unica“
    <sup>
     [
     <a class="footnote" href="#ftn.171" name="171">
      171
     </a>
     ]
    </sup>
    tak mohutne zatriasli mozgami a ich ratolesťami — nervami „vágusom“
    <sup>
     [
     <a class="footnote" href="#ftn.172" name="172">
      172
     </a>
     ]
    </sup>
    do samého žalúdka našich i tak dosť lačných študentov, že od toho času všetky ich zmysly s vytvorením všetkých iných predmetov do palaciniek boli zaobalené. Nato museli ako definitívni tak i provizórni paholci nohami a rukami, akoby plávali, na úbohých koníkoch veslovať a natriasať sa a tieto poľutovaniahodné nástroje ľudskej pohodlnosti a lenivosti ponúkať k rýchlejšiemu kroku dôkladnými argumentmi.
   </p>
   <p>
    Pri vchode dobrodružných študentov do Nagy Oroszu vybehúvali ľudia na diváky. „Nézd csak, mennyi sok ember jön!“ (Pozriže, koľko ľudí ide), ukazuje na nás jeden, ruky nakríž, fajku v papuli, pred vrátami stojac. „Bolond, nem emberek, hisz diákok,“
    <sup>
     [
     <a class="footnote" href="#ftn.173" name="173">
      173
     </a>
     ]
    </sup>
    dokladá druhý. „Igen? Hala Istennek! Eső lesz,“
    <sup>
     [
     <a class="footnote" href="#ftn.174" name="174">
      174
     </a>
     ]
    </sup>
    ozval sa tretí. Takhľa sme sa stali kolegami Černokňažníka.
   </p>
   <p>
    Naše koráby zastavili sa vo voziarni, a my poďme do hostinca. Okolo veľkej tabule vprostred izby sedí celá študentská chasa. Pekný to rad perál. Zo stola sa kúrilo, ako sa kúrievalo v Banskej Bystrici v uhliskách na Horných hrabliach. Stáli tam misy široké, veliké. Kto čítal v Don Quijotovi čosi o Camachovej svadbe, ten má aký—taký pochop o týchto miskách s gulášom, s kapustou a — s palacinkami.
   </p>
   <p>
    Hrobové ticho! Čit — ani slova, nič, ba ani kýchnuť nestačili; tak svedomite znali čas využiť. Jedine lyžice a vidličky strkali a hrkali a časté hlasité preglgúvania prerušovali velebnú tichosť.
   </p>
   <p>
    Zvedaví obyvatelia zôkol—vôkol všetečne obdivujú náš obrovský, klasický apetít a tečú im slinky dolu bradou ako — nehodno vraj pripodobniť — mäsiarskemu psovi. Sedliačka búcha svojho muža lakťom, zadivená nad sekaním zubov, miznutím nastoľovaného barana v gulášovej polievke. Nás však toto obdivovanie v Milo Krotoniadovom
    <sup>
     [
     <a class="footnote" href="#ftn.175" name="175">
      175
     </a>
     ]
    </sup>
    konaní ani najmenej nepomýlilo; lebo tí, čo dážď robia, i jesť chcú, a nadovšetko — piť musia. Hoci sme sa držali ticho a solídne pri tejto vážnej úlohe, fotografovať by nás predsa neboli mohli, lebo sa nám všetkým brady neustále kývali.
   </p>
   <p>
    Aknáhle sa už vyprázdnené misy kúriť prestali a v žalúdku geologické vrstvy tretej doby sa usadzovali, a to: kapusta = miocén, palacinka = pliocén a guláš = eocén, po príjemnom telesnom priedychu, pokojnom utieraní spoteného čela — zavolal náš chýrečný Vojtech, ktorý máločo menej od pätnásť palaciniek pochoval do svojho zásobníka: „Chlapci, už sme dosvedčili to starodávne klasické študentské porekadlo: ,Natura paucis contenta'
    <sup>
     [
     <a class="footnote" href="#ftn.176" name="176">
      176
     </a>
     ]
    </sup>
    . Teraz, keď sme skromným požiadavkám, chvalabohu, zadosť urobili — poďme spať.“ Zažmurknúc jedným okom, pochytí krčah s vínom a na spomenuté tri vrstvy vylial celé dilúvium, celú potopu, aby už celý svetorodný poriadok zachoval, poberúc sa s druhmi hľadať lacný nocľah.
   </p>
   <p>
    Nebo je krásne, jasné, ani v Arkádii krajšie byť nemohlo, večer tichý, teplý. A keď sa tak naješ, či je ten svet krásny! To dostatočná pohnútka, aby sme tak nič po nič peniaze za nocľah v izbách nevyhadzovali, ale nebesami ponúknutú pohodlnú hospodu vďačne prijali. Teda, ktorý kde mohol — na voze, pod vozom, na sene, na slame, na tráve atď. — sklonil ospalú hlavu a plný žalúdok. Desiati si políhali práve pred admirálskym vozom na zelenú pažiť, ktorú cez deň husi skášali a čosi cigarkám podobného, večer okom nepoznaného, na nej zanechali. Vojtech bol qua desiatnik
    <sup>
     [
     <a class="footnote" href="#ftn.177" name="177">
      177
     </a>
     ]
    </sup>
    z jednej strany flíglimonom
    <sup>
     [
     <a class="footnote" href="#ftn.178" name="178">
      178
     </a>
     ]
    </sup>
    , dlhá to a suchá chlapina. Kým sa vystrel, fučal ako mech; ležal z druhej strany geometra, ktorého postavu už samé priezvisko „krátka duša“ označovalo. Desať týchto na pažiti vystretých šuhajov podobalo sa tupej pyramíde: jej báza bol dlhý Vojtech sťa signum exclamationis
    <sup>
     [
     <a class="footnote" href="#ftn.179" name="179">
      179
     </a>
     ]
    </sup>
    a tupý vrcholec „krátka duša“, ako signum interrogationis
    <sup>
     [
     <a class="footnote" href="#ftn.180" name="180">
      180
     </a>
     ]
    </sup>
    .
   </p>
   <p>
    Pre mňa tam už miesta nebolo; ohliadnem sa dookola, kde sa tu vrhnúť. Ha, tam velikánska kopa čerstvo vymlátenej slamy. Urobím dva skoky a chcem sa do nej uložiť — ale i tá je už v stave obliehania. Zo všetkých strán trčali hlavy mojich kamarátov ako hrnce z jarmočného hrnčiarskeho voza. Jediný vrch kopy bol ešte slobodný. Neváhal som a smelo som sa pustil, kráčajúc ako po schodoch po hladkých, kučeravých, čiernych i bielych, ba i červených, múdrych a nemúdrych tekviciach mojich bohujúcich, preklínajúcich kamarátov hore na chlm tejto slamenej Belohory (Montblanc) a nohami dieru si rozrobiac, spustil som sa až po hrdlo do týchto tajomných, šuštiacich vnútorností. Mráz tekviciam najviac škodí, preto pokryl som si hlavu slameným štvorgrajciarovým klobúkom a dumal som o svojom stave takto: „Na hlave slama, pod klobúkom sečka, pod nohami slama, vôkol mňa slama, teda všetko a všade len slama a slama. Látka to čertovsky zápalistá. — Ak by do toho hrom udrel — huj, či by reku nebolo múdrejšie bývalo prv sa proti ohňu asekurovať? — Ó, bože! zažeň od nás požiar, oheň, aby nebol ľuďom, respektíve slame škoden.“ A tak dumajúc a odstrániac slamky, čo ma popod nos a do uší zo všetkých strán pichali, pospúšťal som pomaly svoje dve obločnice — kvac! Ľahko som usnul, ľahko som odfukoval.
   </p>
   <p>
    Spím, spím sen nevinných; slamená kopa podo mnou chrápala ako margitský vír; mňa kolembajú krásne básnické sny: v pravej ruke držím skrútenú, tvarohom a hrozienkami naplnenú palacinku, dlhú ako červené more; ľavá ruka odpočíva na labutej šiji mojej, v Pešti opustenej Euzébie. Palacinku požívam a blažené chvíle zaľúbenca zažívam; oči sa nám striedajú, ja prestanem jesť, z úst mi vypadne ostýchavo hrozienko: ona, roztomilá, roztiahne snežné ramená a — objíme ma okolo hrdla! Há, — strela okovaná!… „Ježiš, Mária a Jo —“ ďalej nemôžem vykríknuť, hrdlo mi čosi pekelne stiahlo, jazyk mi von vytislo ako črieslo, a v tom okamihu — ležím na dve siahy od kopy v mláke zahodený a kričím: „Jaj, hrdlo moje!“ — Čože sa stalo? Či ma to Euzébia tak odsotila od seba? Či ma mora dlávila? Či ma diabol mal v pazúroch? — Veru i diabol i čert! Strašná mýlka, mrzké intermezzo, hrozné rušenie nevinného sna.
   </p>
   <p>
    Domáci paholok, neznajúc, že kopa sa stala takou špikovanou mandltortňou, chcel pre statok na podstlanie slamu brať, a tento suchý, nešťastný Neptún vidlami tak srdnato do slamy zapichol — moju hlavu pod slameným klobúkom nezbadajúc, a podľa jeho zdania ťažkú, tuho ubitú slamu chutne pozdvihnúc — mňa vidlami popod hrdlo zachyteného jedným šmahom vyhodil von, až som sa ako hlaváč v kaluži zatrepotal.
   </p>
   <p>
    Stiahol som naspäť vyplazený jazyk, hrdlo náležité pošúchal a až potom sa spamätajúc, hrešil som nepozorného paholka, ktorému od strachu vlasy dupkom vstávali, keď videl naraz celú tú kopu slamy akoby oživenú, a naši čeľadníci lenivo ako červíky z bryndze von sa redikali. No nič to, reku; pozbieral som sa a pobral dnu, kde som ešte ostatky hrdúsenia drgnutou slivovicou zapudzoval.
   </p>
   <p>
    Šiel som práve mimo admirálskeho voza, kde sa teraz na svite tá študentská pyramída rozprestierala. Ach ale, stoj, noho!
   </p>
   <p>
    Pováž a rozmýšľaj, ó, človeče!
   </p>
   <p>
    Práve v ten rok bolo zatmenie slnka, čierne ako žoch; ja som ho videl z budínskej hvezdárne, ako strúhalo tváre, kým ten čierny závoj na sebe malo. — Aby učený a neučený svet vedel, z ktorých punktov zeme najdokonalejšie možno vidieť toto zatmenie, už či cez koštiale luciové, či cez zadymené sklá, zhotovené boli zemevidy, na ktorých cez tie punkty popreťahované boli čierne hrubé čiary od jedného rohu mapy k druhému. — „Nuž ale,“ poviete mi, „čo to zatmenie a tie zemevidy majú za robotu a súvislosť s našimi desiatimi spáčmi?“ Páni moji, ako som po tých spáčoch okom hodil, stála mi tá istá mapa pred očami rozložená, ale s veličiznou a ohavne čiernou čiarou. Toto načmáranie zatemnených punktov bolo velikánske a veľmi páchlo kolomažou. Ťahalo sa ono od nôh „krátkej duše“ kosom nahor, v šírke asi pätnásť palcov, cez všetkých desiatich až pod bradu Vojtechovu, kde sa dokončievalo. Bol to, páni moji, rozkošný pohľad: tie seriózne tváre a k tomu skvostná garnitúra, ten „ordensband“
    <sup>
     [
     <a class="footnote" href="#ftn.181" name="181">
      181
     </a>
     ]
    </sup>
    .
   </p>
   <p>
    Škoda, že vtedy ešte svetlopisu nebolo, aby sa ten obraz pre detné deti bol zachoval, a zaiste by v žiadnom múzeu nebol chýbal. Ó, Koperník, Tycho de Brahe, Newton! Ako by ste boli plesali nad týmto podareným hvezdárskym výtvorom, i keď to nebola mliečna cesta.
   </p>
   <p>
    Ale tešil som sa i ja, že ani oni sucho neobišli. Chudákov, zobúdzal som ich potichu, pripravujúc ich pomaly na to, aby pozorne povstávali a zatmenie ďalej sa nerozmáhalo. Keď sa to pekne—rúče stalo, hľadali sme príčinu toho očernenia, tak ako mudrci žriedla Nílu hľadajú, a šťastnejší od nich, sme ho skoro vypátrali. Náš Ďuro, podľa toho: „Kto mastí, ten sa vozí“ — mastil v noci kolesá, ale náhodou zavadiac nohou do kolesa, padol, kolomažnica mu z ruky vyfrkla a — ut figura docet
    <sup>
     [
     <a class="footnote" href="#ftn.182" name="182">
      182
     </a>
     ]
    </sup>
    — po našich druhoch sa rozišla, aby sa tak premenili na mapu slnečného zatmenia.
   </p>
   <p>
    „No, bračekovci, choďte sa teraz jeden druhého navzájom lízať!“
   </p>
   <p>
    Ale ani tí, čo pod kopou chrápali, sucho neobišli. Dievky v noci prali a tých podmyla sapúnistá voda, vyliata na dvor. Jednému však vôl, čo práve zbieral po slame roztratenú trávu, skoro hlavu odhryzol. Ten vôl bezpochyby rád otruby lízal…
   </p>
   <p>
    Ďalej cestujúc, od Šiah sme sa tratili ako tie iskričky, čo po zapálenom papieri behajú — miznú. A tak to trvalo všade až po Banskú Bystricu, kde sme až na štvrtý deň dorazili. Pravda, vtedy ešte parovozy nefučali, ba i parolode po Dunaji len raz týždenne sa prechádzali.
   </p>
   <p>
    A bolože nám už potom „to je život, to je svet!“, až kým zase nezavítal „október, kapsu ber, do školy, psi holí“, keď sme sa zase poberali ad almam matrem
    <sup>
     [
     <a class="footnote" href="#ftn.183" name="183">
      183
     </a>
     ]
    </sup>
    , podľa tej Kollárovej:
   </p>
   <div class="literallayout">
    <p>
     <br/>
     <span class="emphasis">
      <em>
       Ó Minervo, daleko voláš mne!
      </em>
     </span>
     <br/>
     <span class="emphasis">
      <em>
       Vlast svoji miluji náramně.
      </em>
     </span>
     <br/>
     <span class="emphasis">
      <em>
       Mé srdce mře,
      </em>
     </span>
     <br/>
     <span class="emphasis">
      <em>
       v němž Amor vře,
      </em>
     </span>
     <br/>
     <span class="emphasis">
      <em>
       ve dne, v noci v bolestné hře.
      </em>
     </span>
     <br/>
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#153" name="ftn.153">
        153
       </a>
       ]
      </sup>
      (lat.) Ak to nie je pravda, je to dobre vymyslené
     </p>
    </div>
    <div class="footnote">
     <p>
      <sup>
       [
       <a class="para" href="#154" name="ftn.154">
        154
       </a>
       ]
      </sup>
      (lat.) Skamenených
     </p>
    </div>
    <div class="footnote">
     <p>
      <sup>
       [
       <a class="para" href="#155" name="ftn.155">
        155
       </a>
       ]
      </sup>
      (maď.) Ako Maďar, ako Nemec, aku Rumun, ako Slovák!
     </p>
    </div>
    <div class="footnote">
     <p>
      <sup>
       [
       <a class="para" href="#156" name="ftn.156">
        156
       </a>
       ]
      </sup>
      (lat.) Skameneniny
     </p>
    </div>
    <div class="footnote">
     <p>
      <sup>
       [
       <a class="para" href="#157" name="ftn.157">
        157
       </a>
       ]
      </sup>
      (maď.) Pena (morská)
     </p>
    </div>
    <div class="footnote">
     <p>
      <sup>
       [
       <a class="para" href="#158" name="ftn.158">
        158
       </a>
       ]
      </sup>
      (z maď.) Stehenné
     </p>
    </div>
    <div class="footnote">
     <p>
      <sup>
       [
       <a class="para" href="#159" name="ftn.159">
        159
       </a>
       ]
      </sup>
      (lat.) Pamätaj na smrť
     </p>
    </div>
    <div class="footnote">
     <p>
      <sup>
       [
       <a class="para" href="#160" name="ftn.160">
        160
       </a>
       ]
      </sup>
      (lat.) Prirodzené právo, Rímske právo, Cirkevné právo
     </p>
    </div>
    <div class="footnote">
     <p>
      <sup>
       [
       <a class="para" href="#161" name="ftn.161">
        161
       </a>
       ]
      </sup>
      (gréc.) Dvojuchú nádobu (aké sa používali v staroveku)
     </p>
    </div>
    <div class="footnote">
     <p>
      <sup>
       [
       <a class="para" href="#162" name="ftn.162">
        162
       </a>
       ]
      </sup>
      (lat.) Konečne už raz, Rimania (rímski občania)!
     </p>
    </div>
    <div class="footnote">
     <p>
      <sup>
       [
       <a class="para" href="#163" name="ftn.163">
        163
       </a>
       ]
      </sup>
      (lat.) Koniec Poľska!
     </p>
    </div>
    <div class="footnote">
     <p>
      <sup>
       [
       <a class="para" href="#164" name="ftn.164">
        164
       </a>
       ]
      </sup>
      (lat.) Hromadne
     </p>
    </div>
    <div class="footnote">
     <p>
      <sup>
       [
       <a class="para" href="#165" name="ftn.165">
        165
       </a>
       ]
      </sup>
      (nem.) Na Krajinskej ceste, do krčmy U trubača
     </p>
    </div>
    <div class="footnote">
     <p>
      <sup>
       [
       <a class="para" href="#166" name="ftn.166">
        166
       </a>
       ]
      </sup>
      (gréc, lat.) Ochranný prostriedok, používajúci domnelé tajomné sily (zariekanie a pod.)
     </p>
    </div>
    <div class="footnote">
     <p>
      <sup>
       [
       <a class="para" href="#167" name="ftn.167">
        167
       </a>
       ]
      </sup>
      (gréc.) Hydinár
     </p>
    </div>
    <div class="footnote">
     <p>
      <sup>
       [
       <a class="para" href="#168" name="ftn.168">
        168
       </a>
       ]
      </sup>
      (z franc.) Drancovanie
     </p>
    </div>
    <div class="footnote">
     <p>
      <sup>
       [
       <a class="para" href="#169" name="ftn.169">
        169
       </a>
       ]
      </sup>
      (nem.) Pomaly, ale odhodlane napred!
     </p>
    </div>
    <div class="footnote">
     <p>
      <sup>
       [
       <a class="para" href="#170" name="ftn.170">
        170
       </a>
       ]
      </sup>
      (lat.) Nanajstarší (posmešne)
     </p>
    </div>
    <div class="footnote">
     <p>
      <sup>
       [
       <a class="para" href="#171" name="ftn.171">
        171
       </a>
       ]
      </sup>
      (lat.) Jedinečnosti
     </p>
    </div>
    <div class="footnote">
     <p>
      <sup>
       [
       <a class="para" href="#172" name="ftn.172">
        172
       </a>
       ]
      </sup>
      (lat.) Nervus vagus, blúdivý čuv. Má dôležitú úlohu aj pri trávení
     </p>
    </div>
    <div class="footnote">
     <p>
      <sup>
       [
       <a class="para" href="#173" name="ftn.173">
        173
       </a>
       ]
      </sup>
      Blázon, veď sú to nie ľudia, len študenti
     </p>
    </div>
    <div class="footnote">
     <p>
      <sup>
       [
       <a class="para" href="#174" name="ftn.174">
        174
       </a>
       ]
      </sup>
      Hej? Chvalabohu! Bude dážď
     </p>
    </div>
    <div class="footnote">
     <p>
      <sup>
       [
       <a class="para" href="#175" name="ftn.175">
        175
       </a>
       ]
      </sup>
      Milo Krotoniades pri olympijských hrách nosil živého vola na pleciach, potom ho zabil, upiekol a celého sám zjedol
     </p>
    </div>
    <div class="footnote">
     <p>
      <sup>
       [
       <a class="para" href="#176" name="ftn.176">
        176
       </a>
       ]
      </sup>
      (lat.) Príroda je s malom spokojná
     </p>
    </div>
    <div class="footnote">
     <p>
      <sup>
       [
       <a class="para" href="#177" name="ftn.177">
        177
       </a>
       ]
      </sup>
      (lat.) Akoby desiatnik
     </p>
    </div>
    <div class="footnote">
     <p>
      <sup>
       [
       <a class="para" href="#178" name="ftn.178">
        178
       </a>
       ]
      </sup>
      (z nem. Flügelmann) Najvyšší vojak, ktorý stojí na kraji prvého radu
     </p>
    </div>
    <div class="footnote">
     <p>
      <sup>
       [
       <a class="para" href="#179" name="ftn.179">
        179
       </a>
       ]
      </sup>
      (lat.) Výkričník
     </p>
    </div>
    <div class="footnote">
     <p>
      <sup>
       [
       <a class="para" href="#180" name="ftn.180">
        180
       </a>
       ]
      </sup>
      (lat.) Otáznik
     </p>
    </div>
    <div class="footnote">
     <p>
      <sup>
       [
       <a class="para" href="#181" name="ftn.181">
        181
       </a>
       ]
      </sup>
      (nem.) Radová stužka
     </p>
    </div>
    <div class="footnote">
     <p>
      <sup>
       [
       <a class="para" href="#182" name="ftn.182">
        182
       </a>
       ]
      </sup>
      (lat.) Ako ukazuje obraz
     </p>
    </div>
    <div class="footnote">
     <p>
      <sup>
       [
       <a class="para" href="#183" name="ftn.183">
        183
       </a>
       ]
      </sup>
      (lat.) Do školy (dosl. k matke živiteľke).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="studenti">
       </a>
       Študenti
      </h2>
     </div>
    </div>
   </div>
   <p>
    „Časy, časy, časy dávne.“
   </p>
   <p>
    <span class="emphasis">
     <em>
      Spievanka.
     </em>
    </span>
   </p>
   <p>
    Boli to za časy, keď sa ešte tam, kde sa teraz peštianske múzeum hrdo vypína, a vtedy uprostred smetiskových lavín nízke chalupy stáli, nočným časom nápady, ba vraždy páchali. Boli to za časy, keď ešte starí prísediaci stoličného súdu v atile a pantalónoch, pod šabľou a vysokým pinčom stoličné zhromaždenia pilne a vážne navštevovali, keď si v tých zhromaždeniach najprednejší mužovia maďarskí, Szechényi a Kossuth, najväčšie sotízy pohovorili, keď ešte ani rýchlonôžky, ani virilcov, ani bieleho Uhorska atď. atď. nebolo; v tých „blažených, dobrých“ časiech bývali v bočnej, od múzea druhej ulici študenti.
   </p>
   <p>
    Ich bydliskom bol chudobný jednoposchodový domček. Nedôverujúc vlastným nohám, stál opretý jedným bokom o susedný dom; z druhého boku a odzadku obtočený bol malou záhradkou. Obsahoval štyri izby, dve navrchu a dve naspodku; jedna z nich bola obývaná domovou paňou a tri našimi študentmi. Ten domček „študentským holubiencom“ bol nazvaný.
   </p>
   <p>
    Spodnú prednú izbu obývali štyria synovia múz, predstavujúc akoby štyri čiastky sveta, štyri obdobia roku a štyri rozličné elementy. Poslucháči — práva, lekárstva, ľúbomudrctva a merníctva — tvorili ten štvorlístok.
   </p>
   <p>
    Zvláštny opis tej izby nepodáme, lebo v nej nieto čo opísať. Štyri slamené postele, ku každej taký stolec „ad latus“
    <sup>
     [
     <a class="footnote" href="#ftn.184" name="184">
      184
     </a>
     ]
    </sup>
    postavený, potom stolík, štyri kufríky a jedna schránka so štyrmi priepravami; v každej prieprave mal každý osobitne svoje skromné rúcho; to bolo celé ich eldorádo.
   </p>
   <p>
    Priestrannosť izby bola taká, že keď si jeden chcel kabát obliecť, musel vyjsť pred dvere, aby si ruku o stenu neoškúlil.
   </p>
   <p>
    Slúžila ona študentom nemajúcim hospodu za „lapis refugii“
    <sup>
     [
     <a class="footnote" href="#ftn.185" name="185">
      185
     </a>
     ]
    </sup>
    , bola im „herbergom“
    <sup>
     [
     <a class="footnote" href="#ftn.186" name="186">
      186
     </a>
     ]
    </sup>
    , kým si hospodu nenašli.
   </p>
   <p>
    I teraz sa tu uhniezdil taký „facírend“
    <sup>
     [
     <a class="footnote" href="#ftn.187" name="187">
      187
     </a>
     ]
    </sup>
    šuhaj merník, Vilibald R., rodom z Moravy. Bol to výborný huslista, v tom žil a tým sa i živil.
   </p>
   <p>
    Jeden tichý jarný podvečer rozbehali sa naši študenti na všetky štyri strany sveta, každý po svojom — muchy rozháňať. Len Vilibald zostal doma. Skladal svetochýrnu operu — druhú po „Norme“ — „Pokapala na salaši slanina“. Vyšiel mu knôt, ale nie z opery, lež z lampy, a olej; aby teda nebolo „operam et oleum perdidit“
    <sup>
     [
     <a class="footnote" href="#ftn.188" name="188">
      188
     </a>
     ]
    </sup>
    , pobral sa do sklepu pre obe tie látky. Vyložiac zôkol—vôkol notami garnírované husle na posteľ, pritvoriac znútra obločnice, tašiel do sklepu.
   </p>
   <p>
    Navracajúc sa s olejom domov, napadlo mu, že veru i dohán kúpiť treba. I vrátil sa; ale aby olej nemusel so sebou niesť a do izby sa nemusel vrátiť, vložil sklenku krátkou rukou z ulice do okna. A tu vidí jednu tablu zabitú. Pokrúti hlavou, mysliac, že snáď daktorý z kamarátov, keď sa vrátil domov a nenašiel kľúč od dverí, vybil tablu, aby touto neriadnou síce, ale v každom prípade kratšou cestou mohol vstúpiť do salónu.
   </p>
   <p>
    Kuká, kuká jedným okom cez dieru; potom, keď nič nevykuká, sladkým hlasom zavolá: „Ondrík, pipík zlatý, či si tu?“
   </p>
   <p>
    Keď odpovede nedostal, volá ďalej: „Gusto, Karol, Ferko, ste to vy?“
   </p>
   <p>
    Tvrdošijná tichosť.
   </p>
   <p>
    „Ale trúba, však ťa vidím, trebárs je mračno, ako sa tamto popri stene ťaháš.“
   </p>
   <p>
    I pochytí kus odlomeného skla a hodí za tieňom. Voľačo sa uhne, na zem padnuvšie sklíčko zacvendží.
   </p>
   <p>
    Vilibaldovi akési zlé tušenie prsia preháňa. Jedným skokom bol na okne, a vidí — čo vidí! Vidí schránku otvorenú, batoh na zemi a v pozadí manévrujúcu mužskú postavu.
   </p>
   <p>
    Vilibaldovi sa chytro rozum precúdil.
   </p>
   <p>
    „Ej, šestnásť hrmen bohov, veď ja teba precedím!“ vyrečie, a hodí sa ako divý máčok na kmína. Silným svojím pádom zrútil pod seba na zem i tajnú postavu, ktorá hlavou tvrdo o dvere búši. Pravou rukou mu chmatal šatkový uzol na hrtane, krútiac ním rezko ako kolčekom na husliach.
   </p>
   <p>
    „Počkaj, veď ti ja natiahnem strunu!“ kričal nad ním.
   </p>
   <p>
    Ale ani ten jeho blíženec neznal žartu, a bol by nášho Vilibalda iste kúskom končitej ocele medzi rebrami pošteklil, keby tomu krikom, volaním o pomoc nebol predišiel.
   </p>
   <p>
    „Kmín, kradoš, zbojník, lotor, oplan!“ a všetky na to vzťahujúce sa epitetá vyvolal, ako mu práve na pamäť uviedol „psí psotár“, ako on, Moravan, maďarský slovník — szép szótár
    <sup>
     [
     <a class="footnote" href="#ftn.189" name="189">
      189
     </a>
     ]
    </sup>
    menúval.
   </p>
   <p>
    A tu, ako kebys' na plný klát včiel päsťou búšil, i keď mravcom pokojnú kopu papekom rozrýpeš a tieto nadurené a nabalachané behajú, ba, — ale nehodné pripodobniť — aj ako keď ošípaná v kŕdli zakvičí a všetky na pomoc sa zbehnú; no nebodaj, ale navlas tak i rozpapraní študenti na Vilibaldovo kvílenie v okamihnutí sa zhŕkli a dvere práve „a tempo“
    <sup>
     [
     <a class="footnote" href="#ftn.190" name="190">
      190
     </a>
     ]
    </sup>
    vyvalili.
   </p>
   <p>
    Na kmínovi ležal Vilibald, na Vilibaldovi dvere a na dverách celý „habaus“ študentov valil sa celkom tak, ako kedysi Zrínsky so svojimi junákmi hrnul sa von zo Sihoť—hradu!
   </p>
   <p>
    Vilibalda s kmínom, v nepriateľskom objatí skoro na figy roztlačených, vytiahli spod pekelnej brány na svetlo.
   </p>
   <p>
    Už či náhodou a či volaní, neznám, ale dobehli i ostatní obyvatelia tohoto salónu. Posledný z nich medikus
    <sup>
     [
     <a class="footnote" href="#ftn.191" name="191">
      191
     </a>
     ]
    </sup>
    , kupujúci práve u „graislera“ večernú stravu, dopočul sa túto strašnú históriu. Inokedy ukladal si pre lepšie pohodlie prešované, do dákeho makulára okrútené maslo do vačku a grošový chlieb „berdó“ nazvaný pod vysoký klobúk. Ľakom pomútený, strčil teraz berdó do kabáta a maslo pod klobúk a letel ako zvetrený domov.
   </p>
   <p>
    Tu sa predstaví jeho hriešnym očiam netušený obraz dobre sortírovaného skladu každého kalibru študentov.
   </p>
   <p>
    Prostred nich stojí bledý, ako kyslé mlieko trasúci sa kmín. Jeden koniec okolo krku mu založenej žinky drží právnik Andrej K. (I tento, chudák, už ako banský radca zomrel!)
   </p>
   <p>
    Pri schránke na zemi rozprestretá je plachta, na ktorej pometané ležali zo všetkých prieprav vytiahnuté parádne obleky. Na samom vrchu skvel sa medikov brunastý kveker so žltými gombíkmi. Krídla mal roztiahnuté ako kvočka nad kurčatami.
   </p>
   <p>
    Nad týmto pohľadom medikovi srdce horko zakrvácalo.
   </p>
   <p>
    Rozhnevaný Vilibald, vyťahujúc spod postele husle a rozmetané noty, volá s indignáciou: „Nuž, či ti ten oplan má kus muzikálneho citu? Fuj, hanba a posmech, moje kompozície pod posteľou! Ale počkaj, veď ti ja zanôtim v trojštvrťovom takte!“
   </p>
   <p>
    Noskievič, vysoký Poliak so škrofulóznym ranavým hrdlom, kričí: „Ondrík, ty si jurista; povedz, či ho môžeme obesiť?“
   </p>
   <p>
    Karol sa ohlási: „Hlasovať, páni! I ja som za to, obesiť ho, ale kde? Ja, bračekovci, primeranejšieho miesta neznám,“ obrátil sa k Noskievičovi, „len ak sa na teba zavesí. Vystri ruku… takto… no, pozrite, či je nie hotová šibenica?“
   </p>
   <p>
    „No, kapitálna,“ ozve sa belohlavý filozof s červeným noštekom, „bolo by to už potom naozaj:
   </p>
   <p>
    Ecce jugo nexi pendent…
   </p>
   <p>
    Hoc merito potest dicere conjugium.“
    <sup>
     [
     <a class="footnote" href="#ftn.192" name="192">
      192
     </a>
     ]
    </sup>
   </p>
   <p>
    „Hore ho!“ povie druhý filozof, „na výšku vyšších vedomých cieľov.“
   </p>
   <p>
    Gusto, medik, na to: „Nič to — anatomicky musí vykapať. Najprv mu hlavu oskalpírujeme a potom mu ju týmto obuškom ,abreptis e dorso loris'
    <sup>
     [
     <a class="footnote" href="#ftn.193" name="193">
      193
     </a>
     ]
    </sup>
    trepanizujem.“
   </p>
   <p>
    „Nie trepanizovať, ale roztrepať po slovensky!“  vyvolá voľakto.
   </p>
   <p>
    „Moje noty, moje husle takto zneuctiť, štvrtiť ho!“ šomre merník Vilibald.
   </p>
   <p>
    Nato predstúpi bohoslovec so sklopenými očami a pološeptom riekne: „Nieže, drahí bratia, len nie vraždiť! Keď chcete zločin trestať, zavrite ho dakde a dajte mu postiť sa, kým dušičku nevypustí.“
   </p>
   <p>
    „No to, bisťubohu! Radšej sa dám šesť ráz obesiť, ako mám raz hladom umrieť,“ vykladá medikus. I chytiac bohoslovca dvoma päsťami za bradu, hegá ho: „Ej, luridus, i ty by si nežral za štyridsať dní kobylky, zjedol by si radšej i koňa.“
   </p>
   <p>
    „Obesiť ho, obesiť,“ zavolá viac hlasov.
   </p>
   <p>
    „Páni, väčšina rozhodla! Ale teraz, ktože tú čestnú úlohu vezme na seba?“ pýta sa Gusto.
   </p>
   <p>
    „Nuž ty, medikus, privykaj remeslu,“ doloží Ondrej.
   </p>
   <p>
    „Nie, Ondrík môj, vešať ľudí patrí do odboru juridiky, ako to už do sýtosti povrázok v tvojej útlej pačke dokazuje,“ s poklonou dodal medikus.
   </p>
   <p>
    Ferko, ktorý už chvíľu s neporušenou pozornosťou hľadí na rozpálenú medikusovu tvár, pristúpi mu pred samé oči: „Ale, Gusto, čo ti tu ešte tečie dolu nosom? Nepotíš sa krvou, ani to nie je voda — čo ti teda kvapká?“
   </p>
   <p>
    Skúmavým prstom škrabka mu po nose. Medikus siahne za klobúkom, pošúchajúc si vrch hlavy, zrazí z nej kus mastného papierika, horúčosťou však topené a nehatené maslo, prúdi potôčikmi predesenou tvárou.
   </p>
   <p>
    „Ľaľa, tvoj nos — nové žriedlo na petrolej! No, nerob si nič z toho, kamarát“, teší ho Karol, „nepripúšťaj si to k srdcu: Wer schmiert, der fahrt
    <sup>
     [
     <a class="footnote" href="#ftn.194" name="194">
      194
     </a>
     ]
    </sup>
    ,“ deklamuje i drží mu kahanec pod nosom. „Škoda by bolo masla; sem kvapkaj, kamarát!“
   </p>
   <p>
    „Tiež rozprávaš ako Šalamúnove nohavice, ty Cremastes; ja by si ho tiež radšej do žalúdka, ako do srdca pripustil.“
   </p>
   <p>
    V tejto všeobecnej vrave — kde každý jeden nad druhého múdrejšie rozprával, a nikto nepočúval — zjaví sa vo dverách od hlavy do päty ozbrojená policajná osoba.
   </p>
   <p>
    Toto zjavenie prvý pobadal bohoslovec a jednou rukou ukazujúc na kmína, druhou na policajta pateticky zvolá:
   </p>
   <p>
    „Una harum veniet, quae tibi dicet abi!“
    <sup>
     [
     <a class="footnote" href="#ftn.195" name="195">
      195
     </a>
     ]
    </sup>
   </p>
   <p>
    Vstúpením polície vzal náhly súd koniec.
   </p>
   <p>
    Podávajúc kmínovi galantnú ruku, pojal ho so sebou, z druhého boku kráčal Ondrík, nepopustiac povraz z ruky, akoby brava na trh hajčoval. Prv, kým sa von vymleli, dostal kmín od každého viaticum
    <sup>
     [
     <a class="footnote" href="#ftn.196" name="196">
      196
     </a>
     ]
    </sup>
    tým, čo práve kto pri ruke mal.
   </p>
   <p>
    „Páni, to neslobodno; nie ste uprávnení ho biť,“ ohlásil sa policajt.
   </p>
   <p>
    Chasa sa len smiala, a so spevom:
   </p>
   <div class="literallayout">
    <p>
     <br/>
     <span class="emphasis">
      <em>
       Už nám idú, už idú,
      </em>
     </span>
     <br/>
     <span class="emphasis">
      <em>
       čo mu dáme k obedu?
      </em>
     </span>
     <br/>
     <span class="emphasis">
      <em>
       Trci—frci s oškvarkami
      </em>
     </span>
     <br/>
     <span class="emphasis">
      <em>
       a na večer lobodu —
      </em>
     </span>
     <br/>
    </p>
   </div>
   <p>
    stúpali študenti dvaja a dvaja na ulicu.
   </p>
   <p>
    Ako ortuť k ortuti a ako malá hŕba pýta viac, tak sa po uliciach potulujúci študenti pridružili k tomuto slávnemu sprievodu. Prevyšujúc na počet bársaký magnášsky pohreb, valili sa k mestskému domu. Otvoriac bránu, vpustili drabanti zlodeja s policajtom dnu. Ale keď sa za nimi celý sprievod chcel vtlačiť, zachlopili im pred nosom vráta, a študenti boli prinútení vrátiť sa s dlhým nosom domov.
   </p>
   <p>
    Druhý deň nasledovalo vyšetrovanie.
   </p>
   <p>
    Zlodej sa vyhováral, že neznajúc geografiu a v úplnej nevinnosti mimoidúc, videl otvorený oblok. V tom domnení, že je tade priechod do susednej ulice, vošiel do izby, kde ho Vilibald tak nemóresne dostihol a pritisol.
   </p>
   <p>
    Túto ináč veľmi romantickú výhovorku tvrdošijný mestský kapitán uveriť mu nechcel a odsúdil ho do chládku a na diétne mestské pohostinstvo. Po dvoch týždňoch ho zase videli pod slávnosťou svätého Jána na moste. Pravdepodobné je, že si tuto zase cez vačky divákov rukami cestu do bočnej ulice prerábal.
   </p>
   <p>
    Náš hrdina Vilibald našiel si medzitým hospodu v susednej ulici.
   </p>
   <p>
    Kto vysoko lezie, ten hlboko padne!
   </p>
   <p>
    Neznám, či toto bolo pohnútkou a či iné príčiny; dosť na tom, nespával v posteli, ale na zemi uprostred izbičky na rohoži. Od obloka z dvoch strán viseli mu na klincoch háby.
   </p>
   <p>
    Posilniac sa podvečer po dennej práci dvoma pecňami chleba, takrečenými berdóvami, uložil sa na unížený brloh, podložil päsť pod ucho, prikryl ľahkým svedomím a tenkou plachtičkou, skrútil sa do págľa ako húsenica v kapustnom liste — a usnul snom spravodlivého!
   </p>
   <p>
    Čo sa mu snívalo, nenachodí sa zaznačené nikde, ale muselo to byť čosi príjemné, lebo sa usmieval nahlas.
   </p>
   <p>
    Vtom sa pod okno snívajúceho Jakuba prikráda akási tajná zababušená osoba: ,No len v tme svietia moje hviezdy,' povedá Schillerov Wallenstein
    <sup>
     [
     <a class="footnote" href="#ftn.197" name="197">
      197
     </a>
     ]
    </sup>
    Zaklope ľahunko na oblok. — Keď sa nikto tamdnu neohlásil, presvedčiac sa, že obyvateľ chyžky dosky strúha, vytiahne z vačku asi dve dlane veľkú randu natretú terpentínovou masťou, diachylon rečenou, prilepí ju o sklenú tablu, a tak ju potom bez všetkého brinkotu a štrngotu vtlačí dnu. Preborenou dierou strčí ruku, začiahne na zvrtlík a otvoreným oknom vkročí tichunko a opatrne do izby.
   </p>
   <p>
    Na ládičke zastal a pristaviac dych, načúval za okamih Vilibaldovo chrápanie. Presvedčený o bezpečnosti, siahol rukou napravo a ľavo, a — čo zachytiť mohol, pošlo pod pazuchy.
   </p>
   <p>
    Vilibald odfúkol: „C cis, G gis, opekance hryz…“
   </p>
   <p>
    Obávajúc sa, aby Vilibald z nôt nevypadol, hodí mu prstom bozk a s poklonou „Pah, gute Nacht!“
    <sup>
     [
     <a class="footnote" href="#ftn.198" name="198">
      198
     </a>
     ]
    </sup>
    vyletí šibenec s Vilibaldovou toaletou von oknom.
   </p>
   <p>
    O piatej ráno bolo už v študentskom salóne živo.
   </p>
   <p>
    Prívetivé slniečko otvorenými oknami donútra s úsmevom nakúkalo a v jeho svetle krútil sa v kotúčoch študentský prach.
   </p>
   <p>
    V posteli rozvalený Karol chrúmal kus berdóva, večerný to pozostatok. Zahryznúc chutne, spraští mu pod oceľovými zubami…
   </p>
   <p>
    „Ešte kýho ďasa! Hľaďteže, veď je tento berdó hrozienkami plnený!“
   </p>
   <p>
    Ondrej sa ľahostajne prizrie.
   </p>
   <p>
    „Ehm… hrozienka, Karolko! Len pozri, ako ti tuto prehryznutý šváb nohou, tento chvostíkom a tamten hen fúzom mrdá,“ ukazoval Ondrík.
   </p>
   <p>
    „Ach, ach, obludy, nuž vy chcete so mnou raňajkovať? Niks tralala!“
   </p>
   <p>
    I povyberal z dierok dnu vlezených celých a poprehrýzaných švábov pokojnou mysľou za nôžky a zmietol ostatok s tou najlepšou chuťou do posledného maku.
   </p>
   <p>
    Kým sa Karol takto kŕmil, pripravoval si pred zrkadlom Gusto papierové, také domarobienses krágliky okolo krku. Ferko však bielou nitkou na čierne nohavice prišíval miesto gombíkov do súkna obalený svinský bôb. Andrej, vyložiac zavše jednu zavše druhú nohu na okno a vlažiac slinami škatuľku, drhol a leštil si kefou čižmy.
   </p>
   <p>
    Vtom pripáli pod okno, akoby z buka, Vilibald. Bez klobúka, náprsníka, bez kabáta, len v nohaviciach a — bosý. Slzy tečú chudákovi lícami ako lojová svieca.
   </p>
   <p>
    „Ach, bračekovci, pozrite, už som obriadený!“
   </p>
   <p>
    „Kýže ti je, ký čert! Nuž a hrom medený?!“ odpovie mu chytro rýmujúci medikus.
   </p>
   <p>
    „Oj, ty slepý Trochanter, či nevidíš, že ma ako lipu ošarpali?“ utiera si Vilibald do rukáva zarosený nos.
   </p>
   <p>
    „Okradli ťa!“ vykríknu všetci v akorde.
   </p>
   <p>
    „No, na moj dušu, preto si v takom hlbokom negližé!“ zalomiac ruky, doloží Ferko.
   </p>
   <p>
    „A kde máš habeas corpus?“ pýta sa jurista Andrej.
   </p>
   <p>
    „To je u troch čertov,“ odvetí fikajúci Vilibald.
   </p>
   <p>
    „Hľa, bračekovci, vás som oslobodil, a sám som upadol do bryndze,“ vojde olúpený Vilibald do izby.
   </p>
   <p>
    „Hja, medice, cura te ipsum,
    <sup>
     [
     <a class="footnote" href="#ftn.199" name="199">
      199
     </a>
     ]
    </sup>
    hovorievate nám lekárom,“ poznamená medikus.
   </p>
   <p>
    „Reč s pletkami! Rozprávaj nám radšej, ako sa to stalo!“
   </p>
   <p>
    „Ako sa stalo? Nuž takto sa stalo,“ utiera si Vilibald zase nos. „Včera som behal po meste ako kopov so svojimi husľami. Keby bol rovnou čiarou stúpal, bol by snáď až do Amsterdámu zabehol. Keď som sa vrátil domov, ľahol som si po večeri, i bol som hneď boží. Proti ránu sa mi sníva, že z jednej kuchyne pes proti mne vybehol. Hlavu mal strčenú v hrnci, z ktorého iste bol maškrtil. Nevidiac pred seba, tmolil sa z boka na bok. Ja zdvihnem palicu a fuk psa po hlave, respektíve po hrnci; hrniec sa rozpadol, no prvé, čo mnou vyslobodený pes urobil bolo, že ma za nohavicu chytil. Vtom sa prebudím, a vidím… čo vidím! Vidím — nevidenú viac moju kvadrobu na stene. Oblok vybitý, otvorený, a moje háby — fuč!“
   </p>
   <p>
    „Nuž a pulidery ti nepošli za druhými parhámami?“ pýta sa Ondrej.
   </p>
   <p>
    „Tieto pulidery,“ pleskne sa dlaňou po stehne, „mal som na sebe. No keby ja to bol tušil, že tak vzácnu návštevu dostanem, bol by spal v čižmách, v kabáte, ba i v klobúku! Keď budem gazdom, vezmem si do postele všetok majetok: kutáč, koryto, omelo — všetko, všetko, všetko. Ak budem mať sviňu, budem i s tou spať i s celou jej famíliou, aby mi ju neukradli. Nuž tak!“
   </p>
   <p>
    „Ale je to predsa len smelosť,“ doloží Karol, „v noci ta ísť kradnúť, kde vo dne nič nenájde.“
   </p>
   <p>
    „Oj, ty libela múdrosti
    <sup>
     [
     <a class="footnote" href="#ftn.200" name="200">
      200
     </a>
     ]
    </sup>
    , či mi nevyniesol celý štafírung? No ale keby ja ho bol lapil, bol by ja mu kyjom zanôtil a—mol!“
   </p>
   <p>
    „Ak nie cvamol
    <sup>
     [
     <a class="footnote" href="#ftn.201" name="201">
      201
     </a>
     ]
    </sup>
    ,“ odvetí Ferko.
   </p>
   <p>
    „Bolo by bývalo i C—dur,“ povie Gusto.
   </p>
   <p>
    „Ba povedz c—durk,“ dosvedčí Andrej.
   </p>
   <p>
    Keď Vilibald po prehliadnutí svojej spustošenej izby ako Jeremiáš nad rozváľaným Jeruzalemom kvílil, našiel na zemi stratený roztrhaný pugilár a v ňom navštívenky i jedno lutriové reskonto. Kamaráti jali sa hneď nálezok preskúmať.
   </p>
   <p>
    Na navštívenkách hrubými písmenami bolo tlačené: „Krišpínus de Nadrágfy, artium liberarum magister.“
    <sup>
     [
     <a class="footnote" href="#ftn.202" name="202">
      202
     </a>
     ]
    </sup>
   </p>
   <p>
    „Hm, škoda že si ešte predikát ,z Kabátovej' nevylepil,“ šomre Karol.
   </p>
   <p>
    Rozžialený Vilibald chcel reskonto potrhať, čo mu však kamaráti nedopustili. I zaumienili si, že reskonto verejne ohlásia, a to nasledovne: „Istý statočný pán zabudol si pod časom nočnej návštevy u nižepodpísaného reskonto; i vyzýva sa týmto úctive, aby sa cieľom odovzdania mu strateného reskonta u nižepodpísaného v Bryndzovej ulici pod č. 133 ustanovil.“
   </p>
   <p>
    „On sotva bude taký všetečný, vidieť svoje stratené reskonto! Čert nespí, a tak máš nádej vyhrať z lotérie,“ rozkladá Andrej.
   </p>
   <p>
    „Ach, horká moja nádej; nádeja kože zdiera,“ s tým strčil Vilibald reskonto nedbale nazad do tobolky.
   </p>
   <p>
    Teraz statoční priatelia rozmýšľali, ako svojho v omáčke postaveného Vilibalda vyštafírujú. Posadili ho do širokého, „sella curulis“ nazvaného stolca a donášali mu svoje dary, ako tí traja králi od východu. Medik vytiahol starý vysoký pinč spod postele a zatrúc černidlom biele ošúchané hrany, postavil ho, akoby mal korunovať Dóžu, poslušnému Vilibaldovi na hlavu. Hlava sa mu v klobúku stratila ako myš v kostole. Ak sa mu partica na pleciach nepristaví, nuž mu pinč môžu vyzuť nohami ako čižmy. Vytiahli chlapa z kadluba. Hádali sem, hádali tam, ako tej nehode odpomôcť. Konečne Ferkovi svitne, vybehne do kuchyne, i donesie trojnoh, takrečený tripus, vtrepe ho do klobúka, a tento teraz — hoci trojhranný, popravde „polygonum irregulare“
    <sup>
     [
     <a class="footnote" href="#ftn.203" name="203">
      203
     </a>
     ]
    </sup>
    — stál mu nad očami len milá vec.
   </p>
   <p>
    „Passirt!“
    <sup>
     [
     <a class="footnote" href="#ftn.204" name="204">
      204
     </a>
     ]
    </sup>
    povie Gusto, „vyzeráš ani veštec in tripode.“
    <sup>
     [
     <a class="footnote" href="#ftn.205" name="205">
      205
     </a>
     ]
    </sup>
   </p>
   <p>
    Zatým nasledoval náprsník a kabát. Tamten bol veľmi dlhý, tento prikrátky. Rozvažovali, či by kabátu naspodku, a lajblíku navrchu nesvedčalo. Ale ostali len pri normálnom poriadku s tým dodatkom, že si chomút na uši vyhne, a aby mu z rukávov ruky nezutekali, pripravili mu cez prsty štrupne. Z gombičiek sa len strapy potrhaných obálok holengali, podobné lupinám lieskových orechov, keď z nich luštiaky povypadúvali. To uznávali za predmet podriadeného významu — a tobôž že teraz je móda kabáty nezapínať. A tak bol švihák hotový od vrchu hlavy až po členky. Ale tu sa vyskytla najväčšia prekážka. Každý mal len po jednom páre čižiem, a z tých sa i tak ani jeden nehodil. Nastalo lámanie hlavy, ale — čo fígeľ, to groš!
   </p>
   <p>
    „Sem kvapky,“ zavolá Andrej s triumfom. I vezme kefu a mazivo, a ak leští tak leští mu bosé nohy, kým sa nesvietili ako kordovánky.
   </p>
   <p>
    „No, čeľadník, teraz vyzeráš ako trebársaký etiópsky princ a môžeš ísť bárs i za družbu.“
   </p>
   <p>
    Na uverejnený oznam, ako to naši vtipní šuhajci predpovedali, majiteľ reskonta sa nehlásil; i prešlo teda do majetku Vilibaldovho. O niekoľko dní zatým pribehol Vilibald ako bez duše, hodil trojrohý klobúk o stôl a za ním šesťdesiat zlatých.
   </p>
   <p>
    Reskonto skutočne vyhralo. Ešte ako dneska viem, boli to nasledujúce čísla: 6, 25 a 48 — ambo terno. Krádež bola vynahradená a čo zvýšilo, prepíjali na zdravie prvému majiteľovi.
   </p>
   <p>
    Kto však chce probovať šťastie, nech postaví tie čísla.
   </p>
   <p>
    Probatum est!
    <sup>
     [
     <a class="footnote" href="#ftn.206" name="206">
      206
     </a>
     ]
    </sup>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#184" name="ftn.184">
        184
       </a>
       ]
      </sup>
      (lat.) K boku
     </p>
    </div>
    <div class="footnote">
     <p>
      <sup>
       [
       <a class="para" href="#185" name="ftn.185">
        185
       </a>
       ]
      </sup>
      (lat.) Skala útočiska
     </p>
    </div>
    <div class="footnote">
     <p>
      <sup>
       [
       <a class="para" href="#186" name="ftn.186">
        186
       </a>
       ]
      </sup>
      (nem.) Hospodou
     </p>
    </div>
    <div class="footnote">
     <p>
      <sup>
       [
       <a class="para" href="#187" name="ftn.187">
        187
       </a>
       ]
      </sup>
      (z lat.) Potulujúci sa (lebo nemal stáleho bývania)
     </p>
    </div>
    <div class="footnote">
     <p>
      <sup>
       [
       <a class="para" href="#188" name="ftn.188">
        188
       </a>
       ]
      </sup>
      (lat.) Utratil aj prácu, aj olej (čiže všetko)
     </p>
    </div>
    <div class="footnote">
     <p>
      <sup>
       [
       <a class="para" href="#189" name="ftn.189">
        189
       </a>
       ]
      </sup>
      (maď.) Pekný slovník
     </p>
    </div>
    <div class="footnote">
     <p>
      <sup>
       [
       <a class="para" href="#190" name="ftn.190">
        190
       </a>
       ]
      </sup>
      (lat.)Včas
     </p>
    </div>
    <div class="footnote">
     <p>
      <sup>
       [
       <a class="para" href="#191" name="ftn.191">
        191
       </a>
       ]
      </sup>
      (lat.) Poslucháč lekárstva
     </p>
    </div>
    <div class="footnote">
     <p>
      <sup>
       [
       <a class="para" href="#192" name="ftn.192">
        192
       </a>
       ]
      </sup>
      (lat.)Hľa, visia spojení jarmom… to sa môže právom povedať o manželstve.(Je v tom aj slovná hra: jugum = jarmo a conjugium = manželstvo.)
     </p>
    </div>
    <div class="footnote">
     <p>
      <sup>
       [
       <a class="para" href="#193" name="ftn.193">
        193
       </a>
       ]
      </sup>
      (lat.) Keď zrežeme remeň z chrbta
     </p>
    </div>
    <div class="footnote">
     <p>
      <sup>
       [
       <a class="para" href="#194" name="ftn.194">
        194
       </a>
       ]
      </sup>
      (nem.) Kto maže, ten ide.
     </p>
    </div>
    <div class="footnote">
     <p>
      <sup>
       [
       <a class="para" href="#195" name="ftn.195">
        195
       </a>
       ]
      </sup>
      (lat.) Jedna z nich príde, a tá ti povie „coky“!
     </p>
    </div>
    <div class="footnote">
     <p>
      <sup>
       [
       <a class="para" href="#196" name="ftn.196">
        196
       </a>
       ]
      </sup>
      !!!
     </p>
    </div>
    <div class="footnote">
     <p>
      <sup>
       [
       <a class="para" href="#197" name="ftn.197">
        197
       </a>
       ]
      </sup>
      Nur im Dunklen glänzen meine Sterne. Schiller.
     </p>
    </div>
    <div class="footnote">
     <p>
      <sup>
       [
       <a class="para" href="#198" name="ftn.198">
        198
       </a>
       ]
      </sup>
      (nem.) Tak, dobrú noc!
     </p>
    </div>
    <div class="footnote">
     <p>
      <sup>
       [
       <a class="para" href="#199" name="ftn.199">
        199
       </a>
       ]
      </sup>
      (lat.) Lekár, vylieč sám seba
     </p>
    </div>
    <div class="footnote">
     <p>
      <sup>
       [
       <a class="para" href="#200" name="ftn.200">
        200
       </a>
       ]
      </sup>
      (lat.) Vodná váha, narážka na merníkovo budúce povolanie
     </p>
    </div>
    <div class="footnote">
     <p>
      <sup>
       [
       <a class="para" href="#201" name="ftn.201">
        201
       </a>
       ]
      </sup>
      (nem., skom.) Dvakrát. (Slovná hra s a—mol)
     </p>
    </div>
    <div class="footnote">
     <p>
      <sup>
       [
       <a class="para" href="#202" name="ftn.202">
        202
       </a>
       ]
      </sup>
      (lat.) Magister slobodných umení
     </p>
    </div>
    <div class="footnote">
     <p>
      <sup>
       [
       <a class="para" href="#203" name="ftn.203">
        203
       </a>
       ]
      </sup>
      (lat.) Nepravidelný mnohouholník.
     </p>
    </div>
    <div class="footnote">
     <p>
      <sup>
       [
       <a class="para" href="#204" name="ftn.204">
        204
       </a>
       ]
      </sup>
      (nem.) Hotovo!
     </p>
    </div>
    <div class="footnote">
     <p>
      <sup>
       [
       <a class="para" href="#205" name="ftn.205">
        205
       </a>
       ]
      </sup>
      (lat.) Na trojnohe
     </p>
    </div>
    <div class="footnote">
     <p>
      <sup>
       [
       <a class="para" href="#206" name="ftn.206">
        206
       </a>
       ]
      </sup>
      (lat.) Vyskúšané je
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="mys">
       </a>
       Myš
      </h2>
     </div>
    </div>
   </div>
   <p>
    Mnohým sa myš hnusí, a veru bez príčiny, lebo neberúc do ohľadu, že vlastne v prírode nič hnusného niet — i z ohľadu estetiky čiže krasocitu nemá toto základu. Prizrime sa len bedlivejším okom na to čistotné a graciózne zvieratko, ako si útlymi panenskými pačičkami fúzy práši a vykrúca. Že je kmín, to pravda, ale vo všetkom poriadny.
   </p>
   <p>
    Ja som znal veľavážnu paniu, ktorá mávala veľké obľúbenie spávať s prasiatkom, denne mydlom umývaným. Neznám, či v tej pasii ešte i po poldruha roku pri riadnom dobrom kŕmení pokračovala. Znal som pána, otca to jedného z terajších stoličných dynastov, čo choval sa tiež s veľkou starostlivosťou oproti dvom pudlom: dal ich pekne na snehobielo umývať, fúzy čiernym mazivom vykrúcať, deliac sa s nimi pravidelne o posteľ. Neraz sa stalo, že pre nezbedných pudlov starý pán musel ležať na „lajstni“, alebo práve musel pretrpieť vytisnutie z lôžka. — Prečo by sa teda hyzdiť mal pred myšou? Či je ona nie čistotnejšia od tamtých? Parížska komúna v čas obliehania preskúmala a dokázala ich vnútornú cenu, keď sa potkan len ako lahôdka na stôl vyšších stavov dostával.
   </p>
   <p>
    Teda rešpekt!
   </p>
   <p>
    A ešte tie biele myšky v sklených nádobách, to je vám okrasa! Biely kožúšok ako novopadnutý sneh a očká červené ako plameň. Zo suchej, dolňami vyhĺbenej žemle vykukujú potvorky, mrdkajúc a vetriac fúzmi na všetky strany, a nakuknite len dnu do toho chlebového domčeka a obzrite si tú premilenú mlaď! Ach, to je doprosta na zjed—… no to predsa nie.
   </p>
   <p>
    Pokolenie myší počíta viac druhov a má tú vlastnosť, že sa hojne rozmnožuje, podľa známeho porekadla: „Veľa ich je ako červených myší.“
   </p>
   <p>
    Skumný Darwin povedá, že keby príroda vo svojom hospodárení rovnováhu nedržala a svoje príjmy a výdavky nekontrolovala, dajedny či byliny či zvieratá hrozne by sa po zemi rozplienili a iné druhy zadusili. Tak napríklad slanec (haring) sa neslýchané rozmnožuje. Keby v tom inými dravými rybami — naše pôsty mu veľa neublížia — hatený nebol, svetomore by ním nesmierne zhustlo! Máloplodný ináč slon, nemýlený, nehubený, v pár sto rokoch zaplnil by pustošiacimi légiami teplé kraje. Jeden pár holubov rozmnožiť sa vraj môže pod desiatimi rokmi na štyridsaťtisíc párov!
   </p>
   <p>
    Po tejto exkurzii vráťme sa zase k útlej myške.
   </p>
   <p>
    Myši v priaznivých okolnostiach povetria a živnosti sa tak nebezpečne rozmnožia, že nám všetko obilie, ba ako mi jeden priateľ píše, i „uši“ objedia. V poli nevidíš inšie ako myšie promenády, akoby si hľadel na zemevid so železničnými sieťami. A keď pole nedostačí, baníckou pilnosťou a umom preboriac múry, priekopami a jaskami nanosia sa ti do zásob slaniny, bryndze, do klenovských syrcov — kto má — a čo tomu podobného je; a len náhle a hlboko prenikajúce mrazy alebo prudké lejaky môžu zničiť ich život.
   </p>
   <p>
    Počas môjho študovania v Pešti boli sa myši v jednom roku tiež tak náramne rozplienili, že i do hlavného mesta bulvármi prechodili, ako teraz naši ablegáti.
   </p>
   <p>
    Ale v ten čas som i ja bol buchnutý do jednej myšky. A táto „Mauserl“ menovala sa Filipína. Ja Filip, lichotiac svojej krasotinke, kúpil som veľmi vkusne lepenú, slimáčkami zdobenú škatuľku, do tej škatuľky uložil som pár z čerešňových, v tráve kdesi nájdených kôstok, umele nožíkom vystrúhaných náušníc. Druhý deň ráno na jej meniny mal som jej ten darček s peknou prímluvou doručiť. A tak kochajúc sa už vopred v sladkých myšlienkach, položil som otáznu škatuľku večer k posteli na stolík.
   </p>
   <p>
    Poberám sa spať. „Ach, Filipína,“ jedno vzdychnutie, a to bolo ostatné moje slovíčko.
   </p>
   <p>
    Hm! — sníva sa mi, ako práve, na kolená hodený, svojej filipínskej kráse škatuľku s kôstkami obetujem. Ona so sklopenými očami a s láskavým úsmevom otvorí škatuľku, vyberie kôstky čiže náušnice a vopchá ich na moje veľké prekvapenie medzi perlové zúbky, a začne chrumkať a chrumkať.
   </p>
   <p>
    Ale do čerta; vykríknem — a prebudím sa — a, bodaj ma stislo, skutočne čosi chrumká, a to na stolíku pri mne. Ale či ešte spím? Chytím sa za nos a rúče potrasiem, ale tak je, voľačo škrabká.
   </p>
   <p>
    Siahnem po zápalke. Zápalka praskne, blysne, a vtom fuk — čosi do mojej čižmy čupne. Ó, ó, ó — co to będže! Jaj, tristo hrmen a medených vozov! Zo škatuľky jeden roh odhryznutý, a náušnice fuč!
   </p>
   <p>
    Keď sa mi kus zlosť utíšila, zodvihnúc čižmu, presvedčil som sa, že je myš tamdnu. Čo, reku, s tebou beštiou teraz robiť? Či čižmu obuť a kaperlu tancovať a či s hubcom Filipínkinej krásnej škatuľky atramentárom o stenu čľapnúť? A čo… — ale nie, nechám si to na ráno, keď toho nehanebného zbojníka a pokušiteľa Filipínkinej škatuľky štvrtiť budem. Odložiac teda exekúciu na ráno, pohnem rozumom, zaviažem bôtovú sáru motúzom a „o mein lieber Augustín“
    <sup>
     [
     <a class="footnote" href="#ftn.207" name="207">
      207
     </a>
     ]
    </sup>
    , čo chytím nepustím, spím v sladkej nádeji pomsty ďalej.
   </p>
   <p>
    Slnce mi pichne do oka. Skočím na rovné nohy po delikventa. „Ach, tu si, vtáčik? No, však ti ja vyškrabkám! Hej, galgan,“ a pritom pomaly a pozorne ako kocúr s diabolským úsmevom na tvári otváram sáru… Ale kýho? — Tam v hlbinách bôty blysne mi veselo slnko. Oškerím sa, no nemáš to ináč… Tam naspodku vyhryzená diera, a myš u čerta. A to jediný a jedinký pár čižiem na celom mojom bydle. Stojím, stojím, neveriac očiam a hľadím zmeravený asi polhodiny do deravej čižmy.
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#207" name="ftn.207">
        207
       </a>
       ]
      </sup>
      (nem.) Ó, môj milý Augustín (začiatok piesne.)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="zamrznuty">
       </a>
       Zamrznutý
      </h2>
     </div>
    </div>
   </div>
   <p>
    „Haáfi, haáfi! Jaj, bodajže ťa i s rypákom,“ povie fufnavým hlasom v posteli vystretý poslucháč lekárstva Kazimír, utierajúc si červeným golierom obrúbený nos.
   </p>
   <p>
    „Ba,“ odpovie z náprotivnej postele priateľ Stanko, „ba dostaneme dnes ešte hosťa. Keď sa na zem nožnice alebo nôž zapichnú, hovorievala moja matka, že sa neomylne halušky budú variť. Keď straka pri dome zarapoce, prídu, bez otázky, hostia. Kýchnutie v pondelok znamená dar. Kýchnutie v sobotu večer zvestuje príchod hosťa. To je amen dixi — fuk do kapsy.“
   </p>
   <p>
    „Hm, Stano, to ty veru odkrývaš kolosálne prírodné tajomstvá. Ale smiešny prípad kýchnutia ti poviem ja. Barón Brandenstein, ktorého, ako znáš, vyučujem v slovenčine, býva dakedy takou kýchavicou napadnutý, že prednášku pretrhnúť musíme. Kýcha ti ako zemetrasenie i sto ráz jedno za druhým, až do omdletia umorený. Raz ho to, ako mi vyprával, priviedlo do veľkých ťažkostí. Dlho sa domáhal, kým si raz predsa vykonal súkromný výsluch u arcikniežaťa Albrechta, na čom mu veľa záležalo. Predstúpi pred vysokého pána. ,Čo žiadate, pán barón?' Vtom baróna zašteklí v nose a nasleduje strašné, zemou zatriasajúce kýchanie. A to tak šlo neprestajne. Arciknieža, mysliac najprv, že si barón žarty robí, hľadí naň zadivený, ale potom naľakaný neprestávajúcim hrmotným hájsi, bežal jednými, dešperátny barón však letel druhými dvermi von, držiac vzbúrený nos v ručníku zavrznutý. Chudákovi výsluch bol prekýchaný.“
   </p>
   <p>
    „Ha—ha—ha, ten chudák išiel skutočne s dlhým nosom preč. Ja znám zase druhý príklad. Znám jednu paniu z dobrého stavu, trápenú nepremožiteľnou náklonnosťou oproti mačkám. Keď vstúpi do izby, kde akokoľvek ukrytá mačka sedí, táto ináč herská a rozumná pani ihneď padá do mdloby. Ústa má vše vyschnuté. Prv hovoriť nemôže, kým smidku chleba do nich nevloží. Na ten cieľ nosí nepretržite okrušok v pazuchách. Kým do návštevy nevstúpi, musí pred dvermi kus chleba za zuby strčiť, aby sa jej jazyk rozviazal.“
   </p>
   <p>
    „Ach,“ poznamená Kazimír, „to veru zriedkavý príklad ženskej výrečnosti. Tento zvláštny prostriedok rozuzlenia jazyka bude považovať veľká väčšina pekného pohlavia za cele zbytočný.“
   </p>
   <p>
    Takto si besedovali mladí eskulapovia v malej teplej izbičke. V plechovej piecke pískali zvyšky dohárajúceho dreva a kotúče dohánového dymu krútili sa okolo lampy. Na obloku prízemnej študentskej izby maľovala februárová zima chytro a majstrovsky utešené strieborné palmy a čarovné machy. Ale tamvon víchor ženie tuhým prúdom kúrňavy kyprého snehu cez opustené ulice predmestia Rosavy, sídelného mesta Viedne, oproti obloku zmienenej už izby.
   </p>
   <p>
    „Ale, braček,“ ohlási sa po prestávke Kazimír, „jedenásta odbila, a v tejto chumelici možno právom pochybovať o splnení tvojho proroctva o návšteve. Zahas lampu a spime.“
   </p>
   <p>
    Zdraví šuhajci pospali v tú minútu. Ale vietor tamvon nespal, poskakoval medzi komínmi sťaby na organe, plieskal obločnicami, vyhadzujúc kotúče snehu do hrkotajúcich okien.
   </p>
   <p>
    „Stanko, Stanko!“ zavolá prebudený Kazimír, „Stanko! Ale hrmen vozov, nuž či máš olovom zaliate tie uši? Mne sa všetko tak zdá, akoby bol dakto na okno zabúchal!“
   </p>
   <p>
    „Au!“ zívne ťahavo Stanko, „nemátaj, nie, to si len vietor z dlhej chvíle šramoce.“
   </p>
   <p>
    Bum! bum! bum! — zahrkoce, ale skutočne ťažkou päsťou na oblok. Jedným skokom sú šuhajci na nohách. Kukajú, ale nadarmo, zamrznuté sklo bolo nepriezračné.
   </p>
   <p>
    „Kto je?“
   </p>
   <p>
    „Otvorte len chytro, zle je!“ odvetil vetrom chytaný hlas.
   </p>
   <p>
    Kým Stanko zažal lampu, nachytro oblečený Kazimír náhlil s kľúčom pod vráta. O krátky čas vráti sa nazad. Stano svieti a jemu za pätami vlečú dvaja ich spolužiaci pod pazuchami zmeraveného človeka. Nohy v kolenách zohnuté vláči za sebou, hlavu má nazad vyvrátenú. Okydaní všetci traja snehom. Dovlečeného človeka — neznať v prvom okamihu či živého či mŕtveho — strasúc z neho okyd, položili na zem, sprostiac sa ťažkého bremena.
   </p>
   <p>
    „No, tu ho máte,“ povie prekvapeným kamarátom jeden z došlých, „chvalabohu, že sme sa ho už striasli. Idúc z kaviarne, chceli sme vyhnúť podľa možnosti fujaku a razili sme cestu tou tesnou uličkou pred Lichtensteinovou záhradou. Eduard ide vopred, potkne sa a padne, ja za ním a fuk na hŕbu. A to na šťastie. Chceme sa presvedčiť, na čom sme sa strepali, odhrnieme sneh, a tu vytiahneme tohoto bedára. Pri svetle rozžiarených zmotiek presvedčili sme sa podľa kroja, že to váš krajan, vzali sme ho pod pazuchy, a pretože je sem nie ďaleko, hoci po biede, dovliekli sme ho k vám. Povinnosti ľudskej zadosť učiniac, ponechávame ďalšie činenie vám.“ Pripálili si zmotky, stisli ruky a pošli ďalej.
   </p>
   <p>
    Kazimír v nemalých rozpakoch škrabe sa za uchom. „Stanko, ja som už z nedôvery úplne vyliečený. Už teraz viem a pevne verím, kedy mám očakávať halušky, dar a návštevy. Ale predsa som takúto z neba padnutú, vetrom prefúkanú návštevu ani najmenej neočakával. Hm—hm—hm! Teraz si už poďme obzrieť, čo to tu pred sebou máme.“
   </p>
   <p>
    Bol to šuhaj asi dvadsaťpäťročný, poriadnych ťahov a vzrastu, ináč biedny a neporiadne zaodiaty nedbalec. Mokré a kučeravé, tmavogaštanové vlasy viseli mu rozčuchrané po bledej, napuchnutej tvári. Siné stisnuté ústa. Zakrútený v kožúšku, a čiernej hunke; na opasku ligotali sa pracky. Biele špinavé nohavice a nemotorné krpce dovršovali jeho oblek.
   </p>
   <p>
    Po roztvorení kabane a kožucha nastala lekárska úloha. Stanko pozoroval dych a skúmal tepnu, kým Kazimír, kľačiac na zemi, priloženým uchom o prsia načúval účinok srdca.
   </p>
   <p>
    „Ten loptoš istotne opitý zaspal a zamrzol,“ poznamená Kazimír, „ale dlho ešte nemusel ležať zaviaty, lebo srdce, i keď pomaly, predsa sa hýbe. Bol už na krajnej hranici života, ale pri pokoji a teplom vzduchu do rána precitne.“
   </p>
   <p>
    „Ako mu z úst lieh páchne! Škoda by ho bolo bývalo, bo zdá sa byť poriadny šuhaj,“ vetí Stanko.
   </p>
   <p>
    Keď mu háby poodopínali, brali sa ku krpcom, viac obrovskej osej gundži než obuve podobným.
   </p>
   <p>
    „Teraz už nepovieme, že by sme neboli hodní návlaky jeho obuvi rozlúštiť,“ ktoré aj anatomickým nožíkom rozrezali.
   </p>
   <p>
    Chvíľku sa zahľadeli naň. Vtom povie Stanko: „Kazimír, bodaj ma stislo, táto tvár mi je známa! A počkajže…“
   </p>
   <p>
    „Možno,“ doloží nedbalo Kazimír, ukladajúc a obkladajúc zamrznutého. Pri takomto opálaní vypadne mu spoza opaska mešec s peniazmi a ukrútený papier. V mešci boli tri zlaté a tridsať grajciarov. „To mu odložíme. A toto? To je pas. Dobre, ten nám zastúpi miesto navštívenky. Uvidíme, s kým máme do činenia.“
   </p>
   <p>
    „Nože ozaj,“ zavolá zvedavý Stanko.
   </p>
   <p>
    „Ondrej Gurajček z Trstenej!“ číta Kazimír.
   </p>
   <p>
    „Hľa, či nepovedám,“ tleskne dlaňami Stanko, „on je to, on, Ondrej, čo u môjho otca slúžil. Dobrý a veselý šuhaj, ale mával už ako chlapec svoje kvartále, súc vrelým podporovateľom pálenčených výmerov.“
   </p>
   <p>
    „No, to je veru pekná vec a romantická, ale ešte krajší spôsob, akým ste sa zase zišli. — Náš klient je zabezpečený, poďmeže i my na zaslúžený odpočinok; vietor tuším už tiež tašiel a návštevu, úfam, nedostaneme už žiadnu.“
   </p>
   <p>
    „Ej, však i mne už obločnice klipkajú,“ povie Stanko, „Zvedavý som na tú raňajšiu komédiu.“
   </p>
   <p>
    Ľahli si.
   </p>
   <p>
    Ráno, keď sa už dobre rozvidnelo a slnce svojím teplým dlhým jazýčkom cukrové kvietky ožiarených oblokov lízať začalo, pozerali naši študenti, opretí o lakte, na svojho hosťa. Ten ležal tak, ako ho včera uložili, a pri ľahunkom pohybovaní pŕs odfukoval si až milá vec.
   </p>
   <p>
    Po nečase otvorí jedno oko a nedôverujúc tomu, rozdrapí druhé. Prvý pohľad padne mu na veličizného, nad hlavou z povale visiaceho morského pavúka. Nohy sa mu holengali, akoby chcel Ondreja nimi hore vytiahnuť. Pri hlave stála mu o týku pripravená snehobiela kostra s vystrčenou pravou rukou, akoby ho už—už mala za vlasy schmatnúť.
   </p>
   <p>
    Už samým uzretím morskej obludy preľaknutý, zostal Gurajček ako oparený. Ale ako chcel hore vysadnúť, zavadil hlavou o ruku kostry, ktorá nepríjemne zahrkotala, a on začal meniť uhorské farby. Srdce mu chcelo puknúť, jazyk nechcel z miesta, a tak sedel chvíľku nepohnute zohnutý ako nožík na prvom skoku. Tak sa zdalo, akoby znovu bol primrzol. Konečne vykradne sa mu z hlbín útrob prenikavé „ach!“. Pokrútiac bojazlivo hlavou napravo, zočí na kasni vo veľkých skleniciach hady, žaby, jašterice, malé nepôrody a všakové strašné potvory. Predesené okále zvrtne naľavo, a tam zase čerí zuby zo steny nad dvoma, nakríž položenými kosťami vyvesená umrlčia hlava; nad ňou roztiahnutý veľký netopier. Velikánska sova so strašnými „Vatermördermi“
    <sup>
     [
     <a class="footnote" href="#ftn.208" name="208">
      208
     </a>
     ]
    </sup>
    a vyvalenými okáľmi chystala sa ho prehltnúť.
   </p>
   <p>
    Toľkým útokom nemohol odolať. Zmraští tvár, ako keď lapá sa koža na vychládzajúcom prevarenom mlieku, hodí po sebe výdatný kríž, zatisne silou—mocou mihalnice a strčí do ušú prsty. Smiešno—smutná figúra.
   </p>
   <p>
    Študenti škúlili naň s uduseným smiechom neodvratne sťa mramorové sochy.
   </p>
   <p>
    „Bože, bože! “ zastene úzkostlivo, „už som tam, kde psom chvosty zvárajú.“ Máchne za opasok, mešec je preč.
   </p>
   <p>
    Starostlivo s bojazlivou tvárou obráti sa oproti Kazimírovi, zavolajúc uduseným trasúcim sa hlasom: „Pán čert!“ Ten neodpovie, len nepohnute vypučenými očami neprestajne naň fľochá. Po malej prestávke so zloženými rukami, s povýšeným hlasom interpeluje z druhej strany Stanka: „Pán čert!“ Ani tu odvety. Strápený usiluje sa byť zrozumiteľným. „Niks slovákiš, taič taibl?“
    <sup>
     [
     <a class="footnote" href="#ftn.209" name="209">
      209
     </a>
     ]
    </sup>
   </p>
   <p>
    „Čo chceš, nešťastníku? “ zahrmí hlbokým hlasom Kazimír.
   </p>
   <p>
    „Ach, chvála tebe, jarabečku, to sú slovenskí čerti.“
   </p>
   <p>
    „Tak je,“ povie Stanko, „keď Slovákov netrpia na svete, hľadajú útulok v pekle, podľa Zápoľovej zásady: Keď nenaklonia si nebo, spoja sa s peklom. Paraczkay by sa tešil, keby našiel Slovákov v pekle, tam, kde kedysi Kollár maďarónov hľadal.“
   </p>
   <p>
    „Prosím za odpustenie, páni čerti, ja nie som kolár, ja som len rubár.“
   </p>
   <p>
    „Však je to sladké v nešťastí mať spoločníkov?“ pýta sa Kazimír.
   </p>
   <p>
    „Áno, môže byť, ale by sa radšej zaobišiel. Ale prosím, ktorý je z vás, prepytujem vašu poctivú hlávku i ten stolík, na ktorom božie dary bývajú, ktorý je z vás pán Lucifer?“
   </p>
   <p>
    „Ja!“ odvetí prísne Kazimír, „čo žiadaš odo mňa?“
   </p>
   <p>
    Ondrej sa pokloní. „Ctihodný pán Lucifer, predstavený tohoto viac chladného ako horúceho pekla, ráčte mi láskavé povedať, po prvé: akým spôsobom dostal som sa do vašej vzácnej spoločnosti; po druhé: či sú v pekle tiež berničné úrady, lebo vidíte mňa tuto, ako myslím, ešte cele nového občana už vopred do poplatku vzali. Tu hľa dostal sa mi do kapsy dáky štajnémer
    <sup>
     [
     <a class="footnote" href="#ftn.210" name="210">
      210
     </a>
     ]
    </sup>
    a vydávkoval ma do zniku. Smrťou vraj vyplatíš všetko; ach! čerta, ba ani toho nie. Tam platíme od hlavy, tu od duše. A hľa,“ obzrúc sa na kostru, „to, a jedine to, čo ostáva nám po splatených daniach, zoberie nám táto.“
   </p>
   <p>
    „Ticho! Nepapuľuj toľko, lebo ti hneď horúcej smoly do gágora nalejem. Preslopaný zlosynu, odpovedaj, čo si robil, že si sem prišiel,“ pýta sa Kazimír.
   </p>
   <p>
    „Čo, ako? To som sa práve vás pýtal? Čert musí lepšie znať cestu do pekla ako my chudáci svetáci. Toľko vám viem povedať, že som ostatný deň na Rosave drevo štiepal, málo jedol a hodne pil. Večer, keď z krčmy domov idúc, chcel som si sestru navštíviť, potratil som všetky koncepty a pomútila sa mi hlava. Oprel som sa o plot, krútil sa mi svet, a tak som pokojne vyčakával, kým vykrúti sa reku mojej sestrina hospoda. Medzitým som zaspal a prebudiac sa, našiel som sa, prepytujem, v pekle.“
   </p>
   <p>
    „A či, ty darebák, máš i sestru?“ pýta sa Stanko.
   </p>
   <p>
    „A prečo by darebák nemal mať sestru? Mal som, mal, kým som bol na svete,“ doloží smutne, „a keby tej nie, bol by už dávno tu býval. Je vám to dobrá, milá stvora, škoda jej mať tak naničhodného pána brata. — Ale prosím vás, či je i v pekle kurivo také drahé, tu je chladno, keby ste ma kúsok pripiekli. A cítim ešte i druhé svetské nepríjemnosti: žíznim a hladujem, zjedol by i tamto toho hada.“
   </p>
   <p>
    Čertíci zakúrili do pece a poslúžili sprepadencovi pohárom horúceho — čaju, a tá pekelná smola chutila mu nad očakávanie dobre. K tomu zmietol tri staropečené priecniky, tvrdé, až mu spod zubov iskry fŕkali. Pridajúc mu do odloženého mešteka pár dvadsiatnikov, doručili mu dobre zachovanú pokladnicu nazad.
   </p>
   <p>
    Ale zatým nasledovala náležitá kázeň, ostrejšia od liehu, akú sotva na Silvestra od Klinkowstrőma počuješ. Následky opilstva a nebezpečenstvo, v akom sa včera nachodil, líčili mu takými živými farbami, že náš čím hore tým dolu prevrátený Ondrej, búchajúc sa v prsia, svätosväte sľuboval, že radšej kamenný olej slopať bude, ako by sa o pálenčisko čo len pol okom obzrel. Keď sa mu napokon dal Stanko do starej známosti, tu padol Ondrej pred synom bývalého svojho dobrého pána takmer z nôh. S lacnými sľubmi častého navštívenia a stáleho polepšenia sa vystúpil z pekelných brán. Pred bránou ostal stáť a obzerajúc sa po dome, homral pred seba: „Toto peklo a či očistec ešte nie je tak zlé, ako ho maľujú, ej, ale to druhé. Ondrej, rozum! Nebudeme viac tak halaškovať.“
   </p>
   <p>
    A tak s raňajkami v žalúdku obdarovaný a s dobrým predsavzatím v srdci: nie viac slopať, išiel rovno do — krčmy.
   </p>
   <p>
    Viedenská všeobecná nemocnica je stavisko velikánske, dôstojný pomník svojho ľudomilného pôvodcu cisára Jozefa II., ktorý vynikal medzi panovníkmi dobrosrdečnosťou ako ten náš Kriváň medzi Tatrami. Toto ohromné, trpiacemu človečenstvu venované stavisko obsahuje jeden veľký a viac menších, ale ešte vše priestranných dvorov. Obydlené môže byť asi štyritisíc ľuďmi, a tak by sa mohla doň vpravať takmer celá Banská Bystrica. Okrem chorými obložených nemocníc sú tam ešte bydliská lekárov, učbárov, siene pre poslucháčov, múzeá, lekáreň, dva hostince, bývanie pre sluhov, magazíny atď.
   </p>
   <p>
    Ponechajúc opísanie celej veľkolepej nemocnice, poberieme sa za Stankom, kade ho vedie cesta.
   </p>
   <p>
    Od východnej brány prešiel štyri dvory. Napravo, naľavo, pred a za ním rady dlhých, veľkými oblokmi opatrených siení. V tých leží rad—radom nesčíselný počet nemociam podrobeného, tak chvastavo nazvaného najdokonalejšieho tvora sveta — biedneho človeka. Bolestné stenanie a vzdychy prerážajú tichosť vysokých chýž. Tu je nakopená bieda veľkého mesta a ďalekých krajín.
   </p>
   <p>
    Kráčajúc na sever do uholnej brány a nadol širokými schodmi, ocitne sa vo štvrtom dvore. Nad hlavou sa mu rozprestiera veľké patologicko—anatomické múzeum, kde vykladajú sa tie, najrozmanitejšími neduhmi spotvorené, zmrzačené, zohyzdené, premenené čiastky ľudského tela, už či v liehu uložené, či inak pripravené. Dlhé police dodrúzganých lebiek, pokrivených kostí, balzamovaných ľudských tiel, chorobami preinačených bieľ, slovom, tisíce chorobných predmetov, ktoré sú látkou skúmavým, vedychtivým lekárom, predstavujú sa tu zadivenému oku. Tento strašný archív ľudskej biedy preženie mráz kožou nezvyknutému navštevovateľovi.
   </p>
   <p>
    Schodmi zíde do posledného, odľahlého trojhranného dvora, otočeného vysokou stenou, stráženého na východ širokou, okrúhlou a vysokou vežou. To je veža strašného účelu, veža bláznov, bláznov rozličného druhu. Polonahí, rozkuštraní, držiac sa silných železných mreží, učupení v úzkych oblôčkoch, prerušujú domnú tichosť deň i noc chrapľavým vreskom. Od schodov naľavo, pod anatomickým múzeom sú dve významné miestnosti. Sú to dve podlhovasté temné sály, spojené chodbou odzadku. Medzi nimi stojí strážnikova izba, kde vždy jeden dňom i nocou musí bdieť. Na zadnej stene každej tejto sály visí veľký kríž, pod ktorým osvetľuje lampa tajným bleskom potuchnutý priestor. Pozdĺž stien priekom stoja pohráne počtom asi štyridsať v každej sieni. Každý v nemocnici zomrelý býva tu vystavený za dvadsaťštyri hodín, čiernym plášťom zaodiaty, s kapucňou na hlave, s rukami nakríž preloženými ležia tu bledí, nemí obyvatelia jeden pri druhom, kým ich neodpeľajú do poslednej komory na pitvanie. Každý z nich dostane drôtovú rukoväť do ruky, snáď aby ňou v čas precitnutia na všeobecnom zvonci, kam drôty vedú, zacengal a strážnik na daný znak mohol mu dobehnúť pomôcť.
   </p>
   <p>
    Smutný je to, veľmi smutný, ale dojímavý pohľad na bledých, pokojných, svorne tu ležiacich, z vonkajšieho huku sem utiahnuvších sa pútnikov sveta. V trúchlej rovnošate oblečení ležia, čo sa ešte nedávno hrýzli, bez rozdielu stavu, pokolenia, veku a prežitých náruživostí, a nemýli v spánku jeden druhého. Opustiac spoločnosť mŕtvych, uberáš sa von, piesok ti zaškvrčí na kamennej dlážke pod nohami, pritiahneš za sebou dvere, a zase je ani letkom bezočivej muchy nenarušené ticho v opustenej spoločnosti. Počet zomretých mení sa medzi šestnástimi—štyridsiatimi denne. Keď panujú nákazlivé čle, obnáša i viac. Podľa stanov a pravidiel nemocnice musí byť každá mŕtvola protokolárne otváraná.
   </p>
   <p>
    Stavisko, na ten cieľ určené, stojí osamote uprostred tohoto dvora a má štyri miestnosti. Prvá z nich ustrojená je na pitvanie vraždou lebo samovraždou a vôbec neprirodzenou smrťou zo sveta zošlých, alebo aspoň v tom podozrení stojacich osôb; ich otváranie deje sa v prítomnosti polície. Druhá miestnosť slúži na otváranie všetkých vo všeobecnej nemocnici zomretých. V tretej ležia mŕtvoly prichystané na pitvanie. Do štvrtej a ostatnej priestrannej miestnosti odnášajú anatomicky prehliadnuté mŕtvoly, ako i rozobrané, rozkúskované rozličné čiastky ľudského tela, ale toto miesto nejdeme zo šetrnosti podrobnejšie opisovať. Mŕtvoly, ktoré majú spôsob, alebo priateľov, čo by sa o to starali, bývajú podľa svojho náboženstva primerane a slušne pochované. Ale ak tých prostriedkov nemajú, bývajú do mechov hromadne a pomiešano zašité, nočnou hodinou do čierneho pokrytého voza naložené, bočnými vrátami na cintorín vyvezené a tam do veľkej jamy vysypané, vápnom a zemou zahádzané. Nuž, hľa, to je človek! Tu strkáme jeden druhého z tej hrudičky zeme, a keď sfrkol z nej, je kus blata!
   </p>
   <p>
    I keď toto opisovanie nedržíme za podstatné našej rozprávky, nepovažovali sme predsa za zbytočné pre vzdelaného človeka poznať i túto biednu stránku človečenstva, že sme vzdor všetkej ľudskej slávy: tieň a popol!
   </p>
   <p>
    A teraz hľaďme za Stankom. Išiel on rovno dvorom, neohliadnuc sa na známe predmety, a ani ho nemýlil krik rozdrapujúcich sa šialencov.
   </p>
   <p>
    Vojde prosto do prvých dverí. Našiel tam chýrečného profesora doktora Rokitanského, jeho pomocníka doktora Lautnera, pozdejšieho telesného lekára egyptského vicekráľa, ďalej komisára polície, Kazimíra s troma spolužiakmi a sluhu Antona. Tento posledný bol chýrnou osobnosťou s mohutným červeným nosom. V zamastenom zelenkastom kaftane stál pred stolíkom s vodnou kupkou v ruke, chvastajúc sa, že cez jeho ruky prešlo už vyše štyritisíc šesťsto pitvaných mŕtvol a že už po tretí raz vybŕdol zo záhubnej horúčky.
   </p>
   <p>
    Pod oknom pri stole sedí pred otvoreným protokolom s perom v ruke pomocník, profesor pri ňom zamyslený fajčí zmotku. Pred sluhom leží na stole vystretá, plachtou prikrytá ľudská postava. Príchodziemu Stankovi pokynie profesor rukou na znamenie toho, aby, už očakávaný, bral sa do práce, jemu dnes podľa poriadku pripadajúcej. — Pristúpi k stolu, vykašúc rukávy chytí ostrý rezný nástroj do pravice. Sluha odhalí mŕtvolu jedným strmým ťahom plachty a pekná mužská osoba s meravo vystretými údmi zjaví sa očiam prítomných.
   </p>
   <p>
    Ešte profesor nevyslovil dobre číslo protokolu, už Stanko vykríknuc pustí nôž z ruky, z ktorého hneď odfrkne koniec ostrej ocele, odlomený na kamennej dlážke.
   </p>
   <p>
    Bol to Ondrej Gurajček. On veru, so svojou peknou, ale nedbalosťou očadenou tvárou, so svojím Apolóna hodným telom. Ale už prešiel ostatnú apelátu, a na svet sa vrátiť nebolo už tu viac možnosti.
   </p>
   <p>
    Udajúc príčinu tohto prekvapujúceho výjavu, prosil profesora, pretože na tento čas svojej povinnosti zadosť učiniť vstave nie je, povolať na to druhého. Namiesto neho vyzvaný pristúpil Kazimír. Dojatý Stanko len to do protokolu hlásené dopočul, že Gurajček v snehu nájdený, následkom nemierneho pitia liehových nápojov zamrzol.
   </p>
   <p>
    A tak sa zase odohral jeden dej nevýznamného človeka v tomto veľkom dome. Ondrej Gurajček neznámy zmizol tak, ako prišiel.
   </p>
   <p>
    Dobrosrdečný Stanko s Kazimírom postarali sa o pohreb svojho zemka. Ale pretože vo Viedni i skromný pohreb skromnú študentskú kasu prevyšuje, prispejúc podľa možnosti svojou pokladnicou, obrátili sa na svojich slovanských pobratimcov v Gerlovičovej kaviarni, a nazbierali toľko, koľko bolo potrebné.
   </p>
   <p>
    I pokrýval malý kopček na velikánskom cintoríne zamrznuté telo človeka, ktorý vytrel sa samochtiac surovou rukou z menoslovu živých.
   </p>
   <p>
    Bol krásny deň, keď jarným slnkom bystrejšie zelinky zo spánku prebudené, svoje unavené údy začali rozťahovať na površí zeme. Naši šuhajci sedia doma.
   </p>
   <p>
    Knísajúci sa na stolci Kazimír čítal práve úvahu „Stav manželský v poťahu na zdravotný stav človečenstva“. Stanko s čibukom prechodí sa po izbe, pilne načúvajúc.
   </p>
   <p>
    „Istotne, braček, rozumná, dobrá a poriadna ženská je pre muža poklad, a keď je ešte k tomu…“
   </p>
   <p>
    Na úvrati krátkej prechádzky zazrie Stanko v izbe pred sebou utešené, zahanbené, vo vkusnom národnom kroji oblečené dievča. Toto zjavenie, v študentskom príbytku zaujímavé, stálo v oči dvoch šarvancov s očami sklopenými k zemi ako splašená srnka.
   </p>
   <p>
    Ale naši kamaráti otvorili ústa.
   </p>
   <p>
    „Ej, dušička spanilá,“ pýta sa prívetivý Kazimír, „čím vám môžeme slúžť. Podľa kroja súdiac, ste našou krajankou.“
   </p>
   <p>
    „Akejže šťastnej náhode máme zaďakovať milú vašu návštevu?“ pýta sa Stanko omáľajúc čibuk.
   </p>
   <p>
    Dievčatku sprvu nešlo dobre z konopí. Zdvihnúc pomaly mihalnice, začne ostýchavo: „Ja som Zuzka, sestra nešťastného Ondreja Gurajčeka.“
   </p>
   <p>
    „Ach, ešteže?“ zvolali šuhajci.
   </p>
   <p>
    Zuzka potom vyrozprávala osudy svojho brata. Nakoľko mohla, bdela nad svojím bratom, ale v službe postavená, nemala toho spôsobu a času strážiť nad spustlým ľahkomyseľníkom. Vyrozprával jej i dej svojho pobytu u študentov, ale od tých čias málo navštevoval sestru, žijúc vospust sveta. Ona, neborká, nemala ani chýru o jeho smrti. Keď za dlhší čas o ňom nepočula, vybrala sa ho hľadať. Po trápnom hľadaní sa dopátrala, že ho na ulici nájdeného, zamrznutého zaniesli do všeobecnej nemocnice.
   </p>
   <p>
    Tam sa dozvedela, že bol svojimi rodákmi otváraný a ich statočným pričinením slušne a počestne pochovaný.
   </p>
   <p>
    Nebožiatko, premožené plačom, stislo obom priateľom povďačne ruky.
   </p>
   <p>
    „Teraz,“ utierajúc si zásterkou slzy, pokračuje krásavica ďalej, „teraz si neznám rady. Chcela by som mu tento veniec na hrob položiť, keď už inšieho pomníka nemá, na znak sesterskej lásky, ale neznám, bohužiaľ, ani len kopček v tom mori hrobieľ, pod ktorým leží.“
   </p>
   <p>
    Stanko načúval s úľubou dievčinu. „Tu sa veru živý človek stratí, tobôž mŕtvy. V státisícoch bývajú jednotky ľahko nezvestné. Preto mi veľmi milé bude, že vám v tom s istotou slúžiť môžem. Keď sa vám ľúbi, vašu žiadosť môžem hneď splniť. Prosím úctivo o váš láskavý sprievod.“
   </p>
   <p>
    Išli… Stanko prišiel i naspäť, ale nie taký, ako šiel. — Prišiel cele okúzlený, zamyslený. Kazimír sa na jeden fúzik usmieval.
   </p>
   <p>
    Miesto strateného brata nastúpil Stanko. Navštevoval Zuzku čím ďalej tým častejšie, nakoľko to slušnosť a jeho lekárske trudenie dopúšťalo.
   </p>
   <p>
    S Kazimírom medzitým skladali naraz prísne skúšky s dobrým prospechom. Kazimír vrátil sa do svojho rodiska. Stanko bol povolaný a odcestoval do Srbska.
   </p>
   <p>
    Lúčenie verných priateľov a lúčenie Stanka od milovanej Zuzky bolo tvrdé. Pred svojím odchodom postaral sa Stanko o statočný známy dom, kde Zuzka za krátky čas konala službu komornej. Lebo nezadlho, ako svoje veci doniesol do poriadku a zo svojej pilnosti i hmotne začal ťažiť, dal Zuzku do chýrečného Bílkovho vychovávacieho ústavu, kde pod krátkym časom nadobudla i vedomosti, potrebné vzdelanej ženskej.
   </p>
   <p>
    Dlhej rozprávky krátky koniec je ten, že náš Kazimír dostal na peknom cifrovanom papieri povolanie, aby sa ustanovil na ten a na ten čas, na ten a ten cieľ do Viedne. Nuž a Kazimír išiel a bol svedkom sobáša Stankovho so Zuzkou. Ach, bolže vám to párik; Pár školských priateľov a známych bolo prítomných pri svadbe a potom vyprevadili pekný párik po parolodi do Pešti, kde sa všetci rozišli — pravda mimo mladoženíchov — na všetky strany sveta, kam volal ich osud.
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#208" name="ftn.208">
        208
       </a>
       ]
      </sup>
      (nem.) Goliermi (tzv. „závoj“ z peria okolo očí sovy)
     </p>
    </div>
    <div class="footnote">
     <p>
      <sup>
       [
       <a class="para" href="#209" name="ftn.209">
        209
       </a>
       ]
      </sup>
      (skomol. nem.) Nič po slovensky, nemecký čert?
     </p>
    </div>
    <div class="footnote">
     <p>
      <sup>
       [
       <a class="para" href="#210" name="ftn.210">
        210
       </a>
       ]
      </sup>
      (nem., skom.) Daňový vyberač
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="polovacka-na-medvedov">
       </a>
       Poľovačka na medveďov
      </h2>
     </div>
    </div>
   </div>
   <p>
    „Ej, bisťuževýdade, nuž či to tak? Poľovníci musia včasne vstávať! Kým si vy oči povytierate, dávno som už potrebnô nariadil.“
   </p>
   <p>
    Takto hovoril Jožko náš včasne ráno dňa 27. októbra roku 1860, teda práve deväť rokov pred svojou predčasnou smrťou, keď nás vo svojom príbytku z brlohu za nohy vyťahoval.
   </p>
   <p>
    Poskákali sme a rezko šlo všetko od ruky — najmä pri raňajkách, kde sme si s pobožnou mysľou šumnú koľkosť kapustnej polievky s klobáskami privtelili.
   </p>
   <p>
    Vystrojení všetkými viac—menej potrebnými parhámami vysadli sme na kone a jachali čiernohronskou dolinou cez drevotárske obce, handle rečené, cez ostatnú a najväčšiu Dobroč do Páleničného, bočnej to dlhej doliny.
   </p>
   <p>
    Romantickou pôvabnosťou krajobrazu sťa mimochodnou zabávať sa nestačím. Naša myseľ túžila za medveďmi.
   </p>
   <p>
    Tu i tu sme síce pri veselom besedovaní i pozornejším okom kukli po snehovou osuhlinou čarovne ostriebrených, miliónmi perál v slnečnom svetle sa ligotajúcich, majestátnych smrekoch a jedliach. Tu i tu sme okom hodili po hučiacej, žblnkotajúcej riečke, ako sa skalami a červenými jelšovými koreňmi tisla, hneď do priepasti letela, konečne v žumpe vrúc, dokola sa krútila. Veľa takých pekných a ešte krajších prírodných obrazov sa nám zjavilo. Ale myseľ našu druhý predmet ohrieval.
   </p>
   <p>
    Jožko durí do pochodu. Tri hodiny už, ako na koňoch sedíme, a ešte sme k cieľu nedošli.
   </p>
   <p>
    Po chvíli popchne veliteľ koňa a vybehnúc na malý farebný kopec, zlezie z koňa a velí nám zastať. Pomaly sme i my ostatní jazdci podochodili a pozlezúvali z koní. Pod nohami brezami a machom porastená zápoľa, pod ňou šplechoce strieborná pstružná voda. Z oboch strán doliny až po samý vrch striebornými ihlicami porastené boky. Napravo nás z doliny, Kýčerná nazvanej, fľúdrami
    <sup>
     [
     <a class="footnote" href="#ftn.211" name="211">
      211
     </a>
     ]
    </sup>
    nerovným prúdom sa ženúci potôčik v skoku s veľkým hurtom a penením s riečkou sa miešal. Nadol bol výhľad ďaleko voľný; bystrému oku sa ukazovalo, ako sa dolinou riečka zboka nabok točí, ako sa cestička čiernymi mokraďami medzi skalami a osamotenými jelšami hadí.
   </p>
   <p>
    Touto cestou pospiechali za nami polesní, dozorcovia, horári či lesní, drevomajstri a puškami vyznačení handelčania či rubári s výraznými, vetrom ošľahanými tvárami, so zapekačkami
    <sup>
     [
     <a class="footnote" href="#ftn.212" name="212">
      212
     </a>
     ]
    </sup>
    v zuboch, s najrôznejšieho kalibru puškami na pleciach a v tých najrozličnejších krojoch. Za týmito v dlhom rade a vo vojenskom poriadku voľným krokom ťahá asi päťsto chlapov—honcov. Rad sa v takom dlhom páse rozťahoval, že ostatného chlapa ledva možno rozoznať, čierne široké klobúky, biela košeľa, biela kabanica a chološne, čierne krpce, čierne vysoké opasky s nožom a žltými ligotavými prackami, na chrbte bielo—čierne cedilo s dlhými cafrangy — bola ich rovnošata. Ľahkým krokom, slobodnými posunkami, vyzdvihnutou hlavou vlniac sa belavá rovnošatá čata odrážala od zasmužilých tichých lesov. K tomu mala každá z tých krásnych, dlhými vlasmi ozdobených obrovských postáv — valašku v pästi. Všetko samá číra pôvodnosť, silná, nepokalená príroda. Divné city pohrávali sa so srdcom slovenským, keď na toto človek hľadel…!
   </p>
   <p>
    Kým sa to všetko dohrnulo, okolo nás a popod kopec sa rozložilo, obzeral som so zaujatosťou, na zemi ležiac s hlavou opretou o ruku, to „deploirovanie“
    <sup>
     [
     <a class="footnote" href="#ftn.213" name="213">
      213
     </a>
     ]
    </sup>
    .
   </p>
   <p>
    Z rozmanitej, bohatej látky utvorili sa malebné skupeniny. Lesní rozdávali medzi tých strelcov, čo nemali, prach a olovo. Strelci vyťahovali staré nábitky, čistili cievy. Slovom, všetko sa chystalo na krvavú udalosť…
   </p>
   <p>
    Handelčania, autochtóni
    <sup>
     [
     <a class="footnote" href="#ftn.214" name="214">
      214
     </a>
     ]
    </sup>
    , zjavili sa často s tými najčudnejšími puškami, kačičiarkami v dišputátnom
    <sup>
     [
     <a class="footnote" href="#ftn.215" name="215">
      215
     </a>
     ]
    </sup>
    stave, no pri tom všetkom sú oni strelci výborní, rukou bezpečnou opatrení. Veľa ráz zahanbia tých, čo ružové damascénky do hory nosia.
   </p>
   <p>
    Povyťahovali sme staré nábitky, vystrieľali zaškvrknutý prach a poznovu s čerstvým prachom a guľami nabijúc flinty, zaopatrili sme ich pekne—rúče do stavu hotovosti. Videl som, ako handelčania dávajú strašne veľké nábitky; ba po dve gule a k tomu ešte dakoľko behúnok do slabých ciev natrepali. Ako si vkladám rožok do kapsy, predstúpi ma ozrutný starý Cibra zo Závodia a zahrmí:
   </p>
   <p>
    „Či, bisťužeprabohu, čiže máte toho prášku! Mohli by ste mi z neho do tejto mojej pukačky troštíčku udeliť.“
   </p>
   <p>
    Tá pukačka bola dlhá, tenká, ktozná ako dlho po revolúcii v zemi zahrabaná, hrdzavá, mosadznými tľapkami o rukoväť (šift) pritiahnutá rafika. Stroj pre lepšiu, či už akú bezpečnosť bol motúzom previazaný.
   </p>
   <p>
    „Starý!“, poviem ja, „tento stroj vám pri najprvšom výstrele zuteká.“
   </p>
   <p>
    „Ej, nezuteká, pánko môj!“ odvetil Ďuro pokojne. „Veď ho ja dobre pritisnem prstami o rúru.“
   </p>
   <p>
    Na vystrčenú hrsť mu obyčajnú koľkosť jedného nábitku nasypem. Odťahujem rožok; ale on drží, akoby skamenelú ruku.
   </p>
   <p>
    „Ba bodaj ma stislo, len sypte! Medveďa načim dobre s ohňom namiešať.“
   </p>
   <p>
    Vyplniac mu žiadosť, on ani s tým nebol spokojný, no ukáže mi mozoľovitým prstom a hovorí:
   </p>
   <p>
    „Či vidíte? Keď sa týmto žliabkom z hrstí sypať bude: potom bude dosť.“
   </p>
   <p>
    „No, tuže máte! Ale vám tú vašu motyku roznesie vo všetky vetry — amen!“
   </p>
   <p>
    Ďuro pekne—rúče celú pracháreň vteperí do pušky, na to pustí dve podlhovasté gule, vlastne šúľky, vreže na to celú kúdeľ zrebov, a keď mu ramár temer toľko z cievy ako v cieve trčal, usmial sa uspokojene, opatril ramár, založil kapslík a pokyvujúc hlavou, pokračuje:
   </p>
   <p>
    „Amhm! Ale teraz mi nebude treba — ako to páni robia, aby zo stanoviska videli — nožíkom haluze obrezúvať. Keď pustím ,šúsť´, ten bude čistiť všetky halúzky a po hore behať tak dlho, kým zvera nenájde. A keď ho nájde, tomu potom moje ,cániky' klovy vyšparchajú.“
   </p>
   <p>
    A zahodiac pušku na plece, stratil sa medzi druhými.
   </p>
   <p>
    Keď už takto strelivo bolo na poriadku, zakýval Jožko prstom a Jano Šalát, sedemdesiat abo osemdesiat rokov starý, chudý, ale žilovatý strelec, hybkým obratom tela napred švihnúc cedilo, vytiahne z jeho hlbín výdatný kuľač a akýsi biely batôžtek.
   </p>
   <p>
    Susedná príhodná tľapkavá skala bola — stolom.
   </p>
   <p>
    Obratné Jožkove ruky vykrútili tri pečené jarabice s chutným ražných chlebom.
   </p>
   <p>
    Čochvíľa pohybovali sa nám ústa ako vakárne.
   </p>
   <p>
    Nákazlivý účinok rozniesol sa chytro po tábore. Kto čo mal, užíval; keď nemal, dostal od toho, čo mal. Užitý pokrm zaliaty bol nápojom z kuľača.
   </p>
   <p>
    A tu sa nám tak vodilo ako Cibrovi, keď odo mňa nábitky pýtal.
   </p>
   <p>
    Nám a okolostojacim strelcom z „dištrukcie“ znamenite poslúžil hlbokomyseľný kuľač, tí druhí si pomáhali slivovicou, borovičkou, terkelicou, rostopčínom a domácou strcalkou, ako komu vôľa bola a ako kto stačil.
   </p>
   <p>
    Utrúc si husté fúzy, poberal sa náš Jožko zaviesť potrebné poriadky k pohonu. Ustanovil tých, čo majú z mažiarov na odrazky strieľať, ďalej dakoľko tých strelcov, čo sa majú medzi honcov podeliť, aby rovno postupujúc nezaostávali, ako i preto, aby na zvera, keby sa na honcov vrátiť zamýšľal, mohli strieľať. Vydriapal sa na skalu, čo nám za stôl slúžila, a zhromaždenému celému zástupu v pamäť uvádzal všeobecné poľovnícke pravidlá. Medzi inším, aby nikto na medveďa ďalej od štyridsať krokov nestrieľal, jeden druhému, keď vidí, že na toho príhodnejšie zver ide, nepredstreľoval. Na stanovisku aby sa nik nemiesil, dohán nefajčil, nešantoval, nekašlal a — nezaspal. Aby nikto z bázne medveďa neprepustil atď. Kto by sa oproti týmto pravidlám prehrešil, kto by sa rozkazom veliteľa protivil, koho vinou by poľovačka bola bezvýsledná — ten okrem zaslúženého posmechu, karhania, i bolestne podľa okolností od dvanásť po dvadsaťštyri ramármi bude trestaný.
   </p>
   <p>
    Poradiac sa ešte konečne so skúsenými poľovníkmi, pozrúc skúmavým okom zástup strelcov a honcov, zavolal náš Jožko:
   </p>
   <p>
    „Chlapci, stúpajme!“
   </p>
   <p>
    „Pánboh pomáhaj!“ ozvalo sa chlapstvo.
   </p>
   <p>
    Honci stúpali hlavnou dolinou ďalej, my však strelci, počtom asi štyridsiati, podávali sme sa v tichosti do hory.
   </p>
   <p>
    Asi polhodiny dlhý chodník stratil sa nenadále v pralese pod stromami. Ach, boliže to za velebné stromy! Vysoké, štíhle jedle a smreky, lipy, javory, jasene a bresty ozávod pod blankyt nebeský sa vypínali. Velebný to bol rukou ľudskou nepoškvrnený prales. Nezriedka bolo pozorovať hromovou strelou od vrcholu po koreň rozpáraných velikánov, páhou špirálne obtočených. Na päťdesiat i vyše krokov ležali napárané triesky. Krásne síce, no strašné divadlo je noc v týchto, ako more ďaleko—širokých lesoch pri hučaní víchru, hrmení blesku a lámaní sa viac stôp v priemere majúcich stromov. Zakúsil som i to už… Ale nebolo mi veľa po hromových páraninách sa obzerať; zrak som musel na zem uprieť, aby sa mi nepovodilo tak ako tým, čo skĺznuc sa z machových skál alebo potknúc sa na dlhé korene a vývraty — v burine zmizli. Tu sme sa museli huštniakom boriť, tam cez malinčie, cárachy a rárožinu cestu si kliesniť, výskyd preskakovať, tam sa zase cez vysoko nakopené klady driapať.
   </p>
   <p>
    Jožko zastanúc ukáže na bútly pniak. Ten bol medveďou dlabou rozmrvený. Pásol sa na osách v ňom usadených. Jožko, kráčajúc ďalej, prezeral veľmi pilno pôdu — a nie nadarmo. V blízkom sparisku badali sme vytlačené dlaby a pazúry. Starý Cibra sa nachýlil k zemi a obzerajúc stopu riekol:
   </p>
   <p>
    „Pevne nedávno tu salašil. Ej, bolaže to záhybeľ!“
   </p>
   <p>
    Podotknúť musím, že už od istého času strelcov jedného od druhého asi na štyridsať do päťdesiat krokov obstavúvali.
   </p>
   <p>
    Boli sme už pod samým klenovským Veprom, na ktorého juhovýchodnej strane hotujú svetochýrne syrce.
   </p>
   <p>
    Náš počet sa ustavične zmenšoval. I sám náš veliteľ Jožko zastal pod krásnym košatým bukom, za ním dobročský polesný Imrich Harcer a vyše toho ja. Pozostalí asi desiati poberali sa ďalej a tým istým poriadkom zaujímali vykázané stanoviská.
   </p>
   <p>
    Moje stanovisko bolo pod vysokým mazornatým javorom v kyprine, do pol chlapa vysokej. Nadol predo mňa bol výhľad voľný na jedno osemdesiat krokov do čistého tmavého lesa.
   </p>
   <p>
    Vyparený sadol som si na kladu, ktorá pri mne ležala; široké, z nej vyrastajúce huby slúžili mi za podnožku. Ale aby mi nohy nepremrzli, nahrabal som si suchého lístia a uhniezdil som sa tak na dlhší čas.
   </p>
   <p>
    Nepríjemné je to v zime, keď musí byť človek tri i štyri hodiny na jednom mieste nepohnute prikutý. Pre ukrátenie dlhej chvíle nesmieš ani fajčiť, aby medveď nezvetril zápach. Pre fajkára je to hotová pokuta.
   </p>
   <p>
    Keď sa v noci vo veselej spoločnosti, ako pred takýmito poľovačkami obyčajne, hajdákalo, keď sa na to tri hodiny jazdí a hodný kus dohora pechúri — nie div, keď krehký človek s puškou v ruke, s natiahnutými kohútikmi v zdravom živicovom zápachu, vzduchu, v hrobovom tichu — nie div, hovorím, keď sladunko zadrieme.
   </p>
   <p>
    I ja krehký, i mne sa veru tak povodilo!
   </p>
   <p>
    Ach, dobre mi bolo! Bohzná ako dlho by si ja takto bol odfukoval — ale fuk…! po hlave!
   </p>
   <p>
    Strhnúť sa, pochytiť pušku bolo jedno okamihnutie.
   </p>
   <p>
    Nebol to medveď, nie — ale bol smrekový šúľok, ten mi, čupnúc práve na hlavu, prebral driemoty.
   </p>
   <p>
    Medzitým rozfúkal sa, pohybujúc vrcholcami stromov, ľahký vetrík. Halúzky, melancholicky vŕzgajúc, objímajú sa. Vo výšine čuť temné hučanie. Pod haluzami je ticho ako v prázdnom božom chráme.
   </p>
   <p>
    Vetrík doháňa zďaleka zvuk rozličných hlasových stupňov, trúbenie a klepot!
   </p>
   <p>
    „Tu je, tu je, nepusť, pozor!“ šumí lesom, no i búchanie valaškami o stromy dalo sa začuť.
   </p>
   <p>
    Divný odpor! Tu tak ticho, tam za grúňmi zhon ako súdny deň. Surma to hlasnejšia, to temnejšia podľa toho, ako honci či už do vrchu, či do doliny stúpali.
   </p>
   <p>
    V dlhších prestávkach i mažiare na odrazkách „raf, raf“ hrmeli, grúne duneli, štyri, päť ráz odrážali výstrel, až konečne v diaľke slabo zrevali…
   </p>
   <p>
    Okolo nás ešte vždy ticho, akoby ani živej duše nebolo.
   </p>
   <p>
    Zdalo sa mi súdeným, že dnes môžem uvidieť väčšiu čiastku živočíchov, vystúpených z Noemovho korábu.
   </p>
   <p>
    „Krk, krk!“ zakrkoce čosi nad mojou hlavou a preruší pokoj i tok mojich myšlienok.
   </p>
   <p>
    Vykuknem hore, čo je?
   </p>
   <p>
    Červená veverica preletuje z haluze na haluz…
   </p>
   <p>
    Kľampa, istotne mi ona šúľok na hlavu pustila. Tieto prešibané zvieratká u nás zastupujú miesto opíc.
   </p>
   <p>
    Túto, stratenú v pustom labyrinte halúz, nasledoval divý holub. Nevidiac ma a mnou nevidený zahrkútal vo vrcholci, zatrepotal krídlami a so zvukom „vy—vy—vy“ šmihol ponad lesné more preč.
   </p>
   <p>
    Divina teda stála už naplašená v pohybe: znak to, že sa pohon blíži. Keď už hodný kus hentam od Homôlky oproti Krúpky bol pokročil a hlasy honcov zneli zreteľnejšie, zašuchoce čosi v liste… Susedova puška sa vyťahuje spomedzi haluzín… I ja sa staviam v hotovosť.
   </p>
   <p>
    Obraciam oči v tú stranu, skade počujem šuchot… tu sa vymoce ľahkými posunkami, vyvaliac na mňa zelené okále, krásny tigrovaný divý máčok…
   </p>
   <p>
    Skloním pušku, máčok sa zduje, zatají, stiahne dovedna — potom zrazu vyzdvihnúc nadurený chvost do výšky, sfučiac ako mech, fujazdí chytrosťou vetra do huštiaka.
   </p>
   <p>
    Tomu za pätami cup, cup, cup… v rovnom smere oproti mne ľahko sťa páv presádzal klady a rárož — krásny roháč.
   </p>
   <p>
    Ach, či bol utešený — ani v raji nemohol byť krajší!
   </p>
   <p>
    Srdce mi rýchlo tĺklo. Čuštom potisnem zbraň k lícu… ale čože, keď okrem vlka a medveďa inšie strieľať neslobodno.
   </p>
   <p>
    Nikým nemýlený srnec, akoby si dnes bol povedomý svojho práva, bral sa rovno na mňa… len—len, že ma nepresadil. Ešte chvíľočku som ho dolu grúňom počul cupkať.
   </p>
   <p>
    No, zjavila sa i líška. Túlavým, opatrným krokom, chvíľami sa obzerajúc v tú stranu, kade dorážali honci, metlou dolu, pyskom zavše vo vetre, zavše k zemi skloneným, ňuchajúc pobehúvala. Netušiac našu prítomnosť, sem—tam cupkala. Len keď môj sused zavolá „pst, pst“, tu tá v nohy, do cvalu.
   </p>
   <p>
    Kým som sa týmito vidinami zvera v slobodnej prírode zabával, priblížili sa honci natoľko, že bolo rozoznať aj ich hovor.
   </p>
   <p>
    Prásk!… padne kdesi na hornom konci streleckej čiary výstrel. Bola to strela, akú som ešte nepočul. Zvláštny to bol, viac piskotu ako hrmotu podobný zvuk.
   </p>
   <p>
    Známe je všeobecne, že dať prvý výstrel na medveďa je vec takmer bez úplného nebezpečenstva. Ak ho človek dobre trafí, padne. Ak naskrze nie je trafený alebo i postrieľaný, hľadá splašený spásu v úteku. Ale keď je veľmi poranený, nemôže preraziť čiaru strelcov, vtedy nastáva úloha nebezpečná, a ten nech si dokonale podviaže pulidery, ako strelci žartovne povedajú, na koho už teraz „macko“ dobehne. Cvála, drúzgajúc všetko ako besný a vrhne sa ako oblak na strelca, keď ho chybel, alebo že utekať zamýšľa. Pevným okom a pevnou rukou mieriť; keď rana padne, ani pohnúť — sťa Lotova socha — je pravidlom. Najmenšie hnutie — môže byť strelcova smrť! V zúrivosti medveď vidí len to, čo mu je v ceste; a čo kývaním život prezradzuje, to chmáce.
   </p>
   <p>
    Pod časom môjho pätnásťročného úradovania v tom okolí slúžil som lekárskou pomocou v ôsmich prípadoch takým, čo ich medveď poobjímal. Sem nepočítam prípady, ktoré sa skončili strachom a dobrodružným výjavom.
   </p>
   <p>
    Sotva odznel ten čudný výstrel po širokých, ďalekých dolinách, stavali sme sa všetci do pohotovosti.
   </p>
   <p>
    Kožka sa ježila… každý stál napnuto, očakávajúc, že každú chvíľu začujeme rev, drúzganie halúz, lomoz mladiny a váľanie skál.
   </p>
   <p>
    Ale nič a nič!
   </p>
   <p>
    Už sme takmer honcov videli… a vtom zahrmí niže mňa „rrrr…!“ Bol to výstrel plný, aký sa nedá opísať; no vycvičené ucho pozná — že uhádol.
   </p>
   <p>
    Udrelo to do živého, do mäsa!
   </p>
   <p>
    Obzriem kohútiky, stanem pevne. Všetko v poriadku. Daromné moje napnuté očakávanie; nešlo nič.
   </p>
   <p>
    Došlí honci zdvihnú krik.
   </p>
   <p>
    „Hajoj!… tu je… leží!“ miešali sa hlasy.
   </p>
   <p>
    „Nuž, čože leží?“
   </p>
   <p>
    „No len poď sem, čo ti mne tu podbehlo!“ odvetí ťahavým hlasom Markus.
   </p>
   <p>
    Prebíjam sa čučoriedkami na miesto, kde náš Jožko, obklopený strelcami a honcami, stál o pušku opretý…
   </p>
   <p>
    Na výskyde pred ním sa belelo bruchaté vlčisko.
   </p>
   <p>
    Do krku mu ohňa nasypal; strela bola dobre namierená.
   </p>
   <p>
    Honci nám vyprávali, že predošlého večera dvaja vlci ovcu roztrhali. Večera to nebola skromná; preto tie naduté bachory.
   </p>
   <p>
    Markusova radosť bola veľká.
   </p>
   <p>
    On, ktorý dosial už sedemnásť medveďov skántril, vlka v lese ešte ani len nevidel. Teraz prvého videl — a ten padol! Kdeže by zver ostrému oku a Jožkovej bezpečnej ruke ubehol?
   </p>
   <p>
    Žertve „Loveny“ zviazali po dve nohy dovedna; strčiac cez ne drúčik, vyložili dvaja chlapi na plecia — a peľali dolu.
   </p>
   <p>
    Stúpajúc po viac ako trojhodinovom pohone na určenú poľanu, kde nás šuhajci pri blačiaku, či vatre s potravou čakali, každý vedel voľačo vzťahujúce sa na poľovačku, ale hlavne o padnutom vlkovi rozprávať. Dve tretiny toho, pravda, patrili medzi poľovnícke táraniny.
   </p>
   <p>
    Každému nápadný bol ten výstrel na hornom konci, bez toho, žeby sme si boli mohli vysvetliť, kto ho dal a načo.
   </p>
   <p>
    Blačiak, či blčiak, na zelenej, zubatým slnkom z mrazu oblízanej polianke veselo praskal. Šuhajci papekami doň šťurgali, a čosi—kamsi posiata bola lúčka romantickými postavami strelcov a honcov; každý unavený, hľadal si najlepšie miesto, aké práve náhoda poskytla.
   </p>
   <p>
    I hneď na viac miestach vystupoval dym a fajky sa „odušu“ zapekali.
   </p>
   <p>
    Gajdoš preberal na gajdách.
   </p>
   <p>
    Na všetky strany malebné skupeniny pútali ľudské oko.
   </p>
   <p>
    Vlka vystreli pozdĺž na zem, aby ho každý mohol pohodlne obzerať a aby mohol svoje poznámky podľa chúťky robiť.
   </p>
   <p>
    Ja, zapáliac si fajku, vystretý pri plápolavej vatre, obdivujem Markusovu obratnosť. On nielen vrchol dokonalosti v poľovníctve, no i hlbokú vedomosť a obratnosť kuchársku skvelo dokázal. S najväčšou dôkladnosťou pokrájal mäso na guláš a pridal k tomu petržlen, cibuľu, huby, zemiaky, rascu a čierne korenie. Osoliac to, zalial vodou. Všetko toto vylejúc do zvláštnej plechovej, od spodku nôžkami, od vrchu pokrievkou opatrenej nádoby — položil na oheň. Druhá čiastka mäsa, v kúskoch striedavo so slaninou na drevený ražeň postýkaná, určená bola na pečienku. Príprava to bola chutná a čistotná; čosi—kamsi to vrelo, toto však sa škvarilo. Zápach olympský sa nám popod nos preťahoval.
   </p>
   <p>
    Podajedni zo strelcov a horárov, ktorí nechceli čas darmo márniť, pozdravkali si už ozaj hodne, čoho dôkazom bola rozmáhajúca sa roztopaš. Pestvami jeden druhého pretekali.
   </p>
   <p>
    Za svojho bavenia sa pred rokmi v Pešti videl som v čas veľkonočného pondelka pri národných ihrách na Blocksbergu dolu brehom medzi proletárov jablká rozhadzovať. Pri nedostatku jabĺk hádzal som medzi mladých honcov drobné peniaze, a boli by ste mali vidieť to behanie, padanie, tie hŕby nakopených honcov, ktorí sa za grošmi naháňali. Kde—tu miesto preriedených grajciarov vyletela i gombička — a to isté zháňanie sa robilo, kým sa vysmiaty majiteľ o lichom dare nepresvedčil. Po tejto dokončenej komédii nasledovala druhá.
   </p>
   <p>
    Bol medzi lesnými jeden istý — prezývali ho „Zduteľom“. Nikdy sa neusmial, málo hovorieval a len neprestajne fajku omľazgával. Nos mal ako kyjanku. Pušku vždy so sebou vláčil; snáď s ňou i spával, lež nikto nepamätal, že by dačo bol zastrelil. On sa vždy vyhováral, že nerád krv vylieva. Ale najpodivnejšia bola tá zvláštnosť, že mal stroj na kremienku, ako on povedal, preto, aby mu kapseľka do oka nestrekla. On, chudáčik, býval terčom posmešných nápadov svojich druhov.
   </p>
   <p>
    Keď sa ho naprekárali, že nevie strieľať, rozohriaty vínkom škarede sa zaprisahal, že sa on nikomu zahanbiť nedá a cieľ trafí. Na povstalú veselosť pustí sa i Markus do rákoša. Filip Murgaš mu sľúbil, že ak široký klobúk na štyridsať krokov trafí, dá mu dve holby vína a funt olova. Markus ponúkol na ten cieľ vlastný klobúk so širokou partou, a keď trafí, ešte jeden funt pušného prachu, ale keď netrafí, dvanásť ramárov na „sedenie“. Zduteľ sa síce sprvopočiatku veľmi zdráhal a nechcel strieľať do širáka pána nadpolesného; ale keď ho uštipačné posmechy vzdor flegmy dopálili, odhodlal sa i na to.
   </p>
   <p>
    Murgaš, veselosťou rozpustený a rozihraný, stal si mu za chrbát.
   </p>
   <p>
    Tušiac dáky fígeľ, zvedavý som bol, ako sa to skončí.
   </p>
   <p>
    Markusov široký klobúk, ktorý i skalou mohol trafiť bársaký mamaj na štyridsať krokov, zavesili na náprotivnú liesku medzi rázsochu. Odčítajúc krátkych štyridsať krokov, postavili čudáka — Zduteľa.
   </p>
   <p>
    Opatrne preskúmal ramárom ponajprv cievu, či mu dakto nábitok nepizol.
   </p>
   <p>
    Keď sa presvedčil, že je puška v poriadku, natiahol pokojne kohútik, pritisne pušku k lícu, mieri, mieri, a — spustí…!
   </p>
   <p>
    Všetci, vynímajúc zradné šelmy, hľadeli a očakávali, ako budú z klobúka strapce lietať. Ale kremeň ticho zbehol, a ani na panvičke, ani von rúrou sa nekúrilo.
   </p>
   <p>
    Natiahne sa po druhý raz, pritisne k lícu, mieri, spustia — nič. Namrzený obzrie kremeň. Vtom sa natiahne Murgaš, vytrhne mu kremeň… a myk…! prehltne ho…!
   </p>
   <p>
    Chudák, nadmieru zdesený Zduteľ, vyhíkne a hádže po sebe kríže. Akoby i nie; kremeň prehltnúť nie je maličkosť: ten môže dať ohňa v žalúdku, keď nie na panvičke.
   </p>
   <p>
    Rozlúštenie hádky bolo to, že mu Murgaš pred samou stávkou opravdivý kremeň potajmo vzal a na jeho miesto položil podobný kus — oštiepka.
   </p>
   <p>
    Nastal smiech, len sa tak lesy ozývali; najchutnejšie sa smial veľký milovník takýchto žartov, náš prostosrdečný Jožko.
   </p>
   <p>
    Ešte tento šramot nepominul a tu pripáli s ručníkom pod nosom polesný Helbling.
   </p>
   <p>
    Čože to?
   </p>
   <p>
    Odloží ručník, a tu vidíme zakrvavenú, ako pampúch zapuchnutú gambu.
   </p>
   <p>
    Ako sa nám fufnavým hlasom zdôveril, on bol pôvodcom podivného tajomného výstrelu.
   </p>
   <p>
    Podľa jeho udania predsa bol v pohone veľký medveď. Mladý šuhaj, predesený neočakávaným prikvitnutím toľkej opachy, potratil koncepty — potiahol miesto jedného obidva jazýčky a dostal tak výdatný popysk, že mu naskutku pery napuchli. Gule sa cieľa minuli. Spočiatku sme síce jeho výpovedi nedôverovali, ale zaklínanie sa, pod nosom navrená frčka a Markusovo prisvedčovanie presvedčovali nás o pravdivosti.
   </p>
   <p>
    Počas obedovania znamenite odvarenej „maštrancie“ a pitia „malvázie“ radili sme sa so skúsenými strelcami, i uzavreté je, že ešte jeden pohon vykonáme.
   </p>
   <p>
    Kým sme sa chystali na postup, zakúsil som ešte jeden spomenutiahodný príbeh.
   </p>
   <p>
    Zberám na smreku visiacu kapsu a pušku, tu ma predstúpi sťa jedľa počerný Mišo Zajac.
   </p>
   <p>
    V pravej ruke držal päťfuntový mažiar, čo z neho na odrážky búchal; ľavú ruku mal za opaskom na bruchu.
   </p>
   <p>
    „Čože chceš, Mišo?“
   </p>
   <p>
    Chlapisko poškrabal sa za uchom, nohy rozložil na najširšiu podstať sťa Colossus Rhodi — a riekol:
   </p>
   <p>
    „Zle sa mi povodilo, pán dochtor. Nuž, ľa, viete, strieľal som vám na odrážku z tohoto mumáka. Aby som sa nemusel vše zohýnať, nabil som ho na kolene, položil za opasok… a tak potom pripálil práchnom. Tá potvora vám vybúši — a tak ma kopla do brucha, že sa mi až trojtýždňová haluška v zúziku pohla a celý bachor očernel.“
   </p>
   <p>
    Nevediac v prvom okamihu, či sa smiať, či čo robiť, obzriem brucho. A vyzeralo skutočne, prachom zafúkané, ako zahorený peceň sobotského chleba; no nebolo veľmi zapuchnuté.
   </p>
   <p>
    „Nuž ale, kýže ti to čert z horúceho pekla pošepol, Mišo, aby si na bruchu strieľal?!“
   </p>
   <p>
    „Jaj, pán dochtor, ja vám mám okružlie sťa hen ten vlk. Ja vám i opravdivý, nie oštiepkový, kremeň, ba i ohnivý ciageľ bez škody prehltnem. Či by ste verili, že som ja týmto mojím bruchom,“ uderí sa päsťou sťa na bubon po ňom, „pekný medený kotál vyhral?“
   </p>
   <p>
    Maco Pančík, pritlačiac si žeravý uhlík palcovým nechtom na zapekačku, oderknúc slinu, prisvedčí že „verabože, aby hneď naskutku skamenel a na págle sa pokrčil, ak je tomu nie tak“, lebo že on bol očitým svedkom.
   </p>
   <p>
    „I ušatým,“ ozve sa Jano Butora Komovie.
   </p>
   <p>
    Pančík vyfúknuc paru z fajky, držanej prednými zubami, preloží ju nabok a celou silou pritisnúc ju črenovými zubami, pokračuje vážne ďalej:
   </p>
   <p>
    „Vyjdeme raz s Mišom Zajacom, Paukom od Medveďov i s jeho dcérou Sabou, práve starý bača Chramec žinčicu odváral. Žinčica blbotala, bača ju varechou miešal.
   </p>
   <p>
    ,Bôh daj šťastie, Dzuro! Či vám ihrá v tom kotle.´
   </p>
   <p>
    ,Ej, ver´ by si ju nechcel strebať!´
   </p>
   <p>
    ,Strebať ako strebať,´ povie Mišo, ale čo mi dáte, Dzuro, keď ja ten kotál tak, ako je teraz i so žinčicou na…´ Maco podvihne úctivo klobúk, ,…na holom bruchu, kým sa jeden otčenáš vymodlím, podržím?!´
   </p>
   <p>
    ,Hí—hí!… bisťubohu! Žinčica tvoja bude i s kotlom.´
   </p>
   <p>
    Mišo podá dlaň, bača tľapne do nej a stávka bola hotová. Mišo vyvalí sa pred kolibu na pažiť, odpracká opasok, bača pochytí kotál — a poď mu, odpytujem vašu úctivú hlávočku i ten stolík, na ktorom boží darček prebýva — vyrediká mu ho na holô brucho. Vlasy nám dupkom vstávali…! Mišo sa modlí, snáď nikdy za svojho živobytia tak chytro, žinčica mu, akoby bola na tom šporhertisku, veselo frfotala. Na…! reku, už ti je matejko uvarený. Ako dokončil, skríkne:
   </p>
   <p>
    ,Ber ho dolu, Dzuro!´
   </p>
   <p>
    Zloží mu ho. Mišo vyskočí ako ryba — a nechybel mu ani čert, len mu brucho sadzou zamazanô bolo.
   </p>
   <p>
    ,No, bodaj by si ty bol zhorel i s tvojím bampľom,´ povie bača, ale kotál dať nechcel.
   </p>
   <p>
    ,Žinčicu si,´ riekol, ,vystreb, ale kotál, coky!´
   </p>
   <p>
    Prišlo to i pred súd — a veru bača kotál dať musel. No, to je skutočná pravda; však sú tu svedkovia.“
   </p>
   <p>
    „Veru tak,“ zavolá jeden z okolostojacich, „my tratíme bruchom — a ten svojím bampľom zarába!“
   </p>
   <p>
    Zavolám nosiča, aby mi podal sklenku so slivovicou:
   </p>
   <p>
    „Mišo, či máte dáku nádobku?“
   </p>
   <p>
    „Načo nádobku! Moje ústa sú práve na rumplík.“
   </p>
   <p>
    Pritom potiahne jazvečou kožou obšitú kapsu napredok, odopne utešene rezanú varechu, ktorú Jano Medveď od Medveďov majstrovskou rukou z hrčkovatého fládru zhotovil, a otrčil mi ju. I nacengám mu ju slivovicou:
   </p>
   <p>
    „Nate, potrite si vaše historickô a nie hysterickô brucho.“
   </p>
   <p>
    Ale on nedbajúc na moje múdre reči, vyglgol slivovičku jedným dúškom, tvrdiac, že takto vraj lepšie pod kožku príde a — slinou potrel brucho.
   </p>
   <p>
    Temer som sa opozdil pri zaujímavej besiedke. Cvendžiaci hvizd na prázdnej patróne upamätal ma, že ma Markus netrpezlivo čaká tamto pokraj lesa. Rozohnal som sa za druhými. Mišo, ktorému liek, tak sa zdalo, dobre účinkoval — no ktorý iste i opakovanie toho lieku očakával — mrmlal, že veru škoda bolo taký dobrý diškurz pokaziť.
   </p>
   <p>
    Týmto pochodom predstavoval sa nám vcelku ten istý obraz velebného pralesa čo pred poludním, no s tým rozdielom, že sme ráno išli nahor a teraz nadol.
   </p>
   <p>
    Napotkýnali sme sa dosť, lebo i tu bola pôda končitými skalami posiata, ale napovrchu machom a rebríčaťom (filices—Farrnkräuter) pokrytá.
   </p>
   <p>
    Tuhým krokom sme sa asi za hodinu brali, kým sme vrazili do rúbaniska, porasteného skorušinou a červenou bazou. Zo sihlíc vybrnkávali pred nami jarabice a jariabky. Prekročiac rizne
    <sup>
     [
     <a class="footnote" href="#ftn.216" name="216">
      216
     </a>
     ]
    </sup>
    , prešli sme ešte krížom bujnou mladinou a spustili sme sa do doliny Kýčernej.
   </p>
   <p>
    Honci mali rozkaz roztiahnuť sa tou istou čiarou, ako v prvom pohone stáli strelci, a odtiaľ dolu k nám honiť; nás strelcov prevedúc však cez fľúdre, porozostavovali opodiaľ nich dolinou nahor i nadol.
   </p>
   <p>
    Moje stanovisko bolo na čistine.
   </p>
   <p>
    Žulový balvan slúžil mi namiesto sediska. Povyše susedil jeden handelčan, niže mňa asi na štyridsať krokov lesný Havrla; ďalej dolu nedovidel som pre zákrutu nikoho. Oproti mne za fľúdrami bol jazyk do lesa, pozostatok to starých rizieň.
   </p>
   <p>
    Dunčíme, dunčíme; čas míňa sa zdĺhavo, ale tým chytrejšie preteká fľúdrami šplechotajúca voda. No, však tá voda vie zabávať obrazotvornosť! Počuješ v nej, aké len chceš hlasy a zvuky: stonanie, jajkanie, bedákanie, nariekanie, šuchot, buchot, hrmot, mrmlanie, hudbu, streľbu atď. — všetko z nej vystane. A tak od veku do veku meniac modulácie vedie vodička svoj monológ. Na premenu jednotvárnosti ďafkali ponad hlavu preletujúce kŕdle pestrofarebných krivonosov, cidlikali čížence a s nimi kočujúce — nie každý rok — čečetky štebotali.
   </p>
   <p>
    No, ale to len predsa nie voda, pomyslím si a nastrčím uši.
   </p>
   <p>
    Nie ver´; rozoznávam už zreteľne trúby, hlasy, klepanie obuchmi a rauchajúce mažiare na odrážkach. Hoj, čiže durkali, len sa tak prášilo! Škrek honcov, hučanie pastierskych trúb sa približovalo.
   </p>
   <p>
    Medzi strelcami nečuť ani najmenší šuchot.
   </p>
   <p>
    Už som zúfal, že by bol zver zodvihnutý… Ako však zunovaný daromným čakaním hlavou pomaly oproti povyše mňa stojacemu handelčanovi zvrtnem… vidím, ako ten s rozkročenými nohami, stiahnutými obočiami pušku pri líci drží — viete, úplne tak, ako keď sa strelec chystá spustiť…
   </p>
   <p>
    Natiahnem potíšku spustené už kohútiky a hľadím v tú stranu, kam handelčan mieri. Ale on odloží opatrne pušku a ukáže mi pred seba prstom.
   </p>
   <p>
    Ale čo viac!
   </p>
   <p>
    Počujem lístie šuchotať, ráždinu a sucháre pukať — a tak sa mi zdalo, akoby sa dačo čierne bolo tým jazykom oproti mne prevalilo…
   </p>
   <p>
    Všetky moje zmysly v očiach a ušiach boli sústredené. Napnem zrak do húštiny — ale bodaj ma stislo…! nie je to klam, ale skutočná kotrba sťa mýtovnica, no i čierny, široký, z boka na bok sa voziaci chrbát.
   </p>
   <p>
    Zimničná túha po vraždení ma zachvátila; alebo ako strelec hovorieva, hotový som bol streliť. No keď na sedemdesiat krokov a druhému, bližšie mohúcemu neradno je predstreľovať, odstúpil som od úmyslu.
   </p>
   <p>
    To isté urobil i niže mňa stojaci lesný Havrla.
   </p>
   <p>
    Ach, ale tisíc vozov okovaných…! ale mi tĺklo srdce.
   </p>
   <p>
    Bol som vo vytržení…
   </p>
   <p>
    S rozohranými žilkami, túžobne som čakal, kto a kde strelí.
   </p>
   <p>
    Je to zvláštny zimničný druh!
   </p>
   <p>
    Macko išiel kosom a tak výstrel dlho vystať nemohol.
   </p>
   <p>
    Aha! Naraz… „rrrr!“ a hneď zatým „pác, pác, pác!“. Z druhého výstrelu guľa do vody čľapla, tú bolo počuť; ale na tretí a štvrtý výstrel medveď tak zareval — myslel som, že ho v pol stolici počujú.
   </p>
   <p>
    Bol to ruk veľkého zvera a strašného bôľu, no už i chripľavý.
   </p>
   <p>
    Naraz bolo počuť úzkostlivé volanie:
   </p>
   <p>
    „Jaj, jaj, jaj!“
   </p>
   <p>
    Zase jeden výstrel zahučal, potom bolo počuť klepnutie kapsle sťaby bičom a ohromný Markusov hlas:
   </p>
   <p>
    „Stohrmien bohov! Flinty sem, chlapci, flinty!“
   </p>
   <p>
    Všetko to dialo sa nápraskom.
   </p>
   <p>
    Počujúc to, hrnuli sme sa všetci skokom na miesto úzkostí.
   </p>
   <p>
    Havrla, chlapisko vyše siahy vysoký, potkne sa o skalu, padne pozdĺž a nábitok pác…! Guľa ráňala haluze.
   </p>
   <p>
    V okamihu sme obstáli na zemi ležiaceho medveďa. Z pysku a krvavých rán sa mu kúrilo. Klovami ako ruka hrubú haluz na kúsky sekal.
   </p>
   <p>
    Oddola priskočivší zurvalec, starý Šalát, kľakne na kolená a mieri:
   </p>
   <p>
    „Hej, mrcina, počkaj, veď ti ja pošteklím vošky!“
   </p>
   <p>
    „Neplieskajte, starý,“ zazrúc to vykríkne Markus, „nehubte nadarmo kožu. Vidíte, že už zdochýna! Neblížte sa k nemu však nikto, lebo vás pomiesi.“
   </p>
   <p>
    I nabíjal si pušku.
   </p>
   <p>
    Stalo sa, že všetečný strelec — mysliac, že je zdochnutý — prekročil medveďa a naťahoval ho za uši. Medveď sa zodvihol a prestrašeného strelca odniesol dakoľko krokov na chrbte.
   </p>
   <p>
    Ešte raz zaručal, temne, bolestne a takou mocou sa metal, že nás všetkých, ktorí sme okolo stáli, zasypal zemou.
   </p>
   <p>
    Strašný výjav!
   </p>
   <p>
    Nezadlho sa vystrel, že mu kosti prašťali a hrozný obyvateľ lesov — ležal neškodný nám pod nohami.
   </p>
   <p>
    Zver to bol krásny, čiernej dlhej srsti, ktorá mu chrbtom stála naježená ako hrebeň.
   </p>
   <p>
    Bledý sťaby stena a zdesený stál medzi nami mladý Skokan.
   </p>
   <p>
    Došli i ostatní strelci. Honci výskali od radosti, až sa široko—ďaleko zápole pod Veprom ohlasovali.
   </p>
   <p>
    Ako nám Markus rozprával, privítal medveďa, ktorý kosom dolu jachajúc, fľúdre prekročiť zamýšľal, najprv Imrich, ale potom jedináčkou Skokan. Ten ho kus postrieľal. Pustil potom Cibra; tomu guľa do mláky frkla a bielu žabicu roztrepala. Štvrtý výstrel dal zase Imrich — medveď klesol; ale hneď sa zase zobral a chcejúc reťaz streleckú preraziť, bral sa rovno na Skokana.
   </p>
   <p>
    No, pravdaže, tento bol v nemalom strachu. V zúfalstve nemajúc inšej pomoci a obrany, harcoval akoby bodákom vystrelenou jedináčkou pred sebou — a kričiac pritom „jaj, jaj!“, poskakoval v ciperlepolkovom tempe nazad.
   </p>
   <p>
    Piaty výstrel, a to z Markusovej pušky, bol smrtonosný; druhá cieva mu zlyhala.
   </p>
   <p>
    Peťo, lesný z Dobroče, malý chlap vo veličizných čižmách, priskočí k posiaľ zblednutému Skokanovi a plesknúc ho po pleci, povie:
   </p>
   <p>
    „Oj, Skokan môj, Skokan, tebe dnes tiež nebolo treba morizonky brať!“
   </p>
   <p>
    Cibra obzeral v mláke výstrel a tvrdil, že veru tak husto padol, akoby cedilom hodil. Ale beda! Cieva mu je na dobré štyri palce rozpáraná; no stroj motúzom priviazaný predsa držal. To bol následok prehnaného nábitku. Cibra vytiahne pokojne spoza opaska cínom cifrovane vybíjaný končiar a ako šlo, tak šlo, škodu nožom naprával. Keď som mu pripomenul svoje napomenutie, aby taký veľký nábitok nedával, mrdol plecom, že aspoň vie, dokiaľ ju má skrátiť, lebo že mu i tak pridlhá bola.
   </p>
   <p>
    Medveďovi poviazali dlaby, cez ne pretiahli osekanec, podeň zase tri drúčiky; ôsmi chlapi vyložili ho takto na plecia — a hajde, vlka napred, potom medveďa teperili dolu.
   </p>
   <p>
    Gajdoš viedol predvoj.
   </p>
   <p>
    Doraziac do Pálenečného, posadali sme na kone. Dajúc sa ukrátenou cestou, stúpi môj koník na pravdepodobne líškou rozbabrané osy.
   </p>
   <p>
    Osy dajú sa do koňa, splašený kôň sa vzopne a hodí sa sťaby strela nabok — a ja nepripravený na tento tanec — myk dolu!
   </p>
   <p>
    Letel som ako anjel, no spadol som ako čert. Tak aspoň opísal moje salto mortale Jozef Hrobárovie.
   </p>
   <p>
    Chytro som sa ja síce zobral na nohy, no chytrejšie boli osy; nanosili sa mi do dlhej brady. Dosť som sa bránil, tri sa mi predsa dostali do kože, kde na moju najväčšiu zlosť svoju zlosť vypustili. Či to páli! Ešte sa mi teraz, keď na to pomyslím, koža ježí.
   </p>
   <p>
    Jozef Hrobár dovedie mi lapeného koňa a doloží posmešne:
   </p>
   <p>
    „Hľa, páni, posmievate sa, že sa holíme; ale nám sa osy nezapradú do brady.“
   </p>
   <p>
    „Len, ty, Jozef, daj pozor,“ ohlási sa Štefan Pinka, „aby sa ti v nedeľu do tvojej bombáľajúcej kečky dvojnohé osy v krčme nenanosili!“
   </p>
   <p>
    Pri gajdách a streľbe tiahli sme cez obce, navyknuté na takéto výjavy, no i vždy zvedavé — domov na Krám, kde nás očakávala známa Jožkova pohostinnosť.
   </p>
   <p>
    Sotvaže korisť na zem zložili, hneď pribehol Jožkov najmladší, asi trojročný synček Morko a vyškriabal sa na medveďa.
   </p>
   <p>
    Bolo to už vidno, že sa malý šuhajček zdravým, smelým srdcom na otca udal.
   </p>
   <p>
    Vlka a medveďa z kože stiahli a mäso tohoto poslednejšieho rozdali medzi strelcov.
   </p>
   <p>
    Či to nebola zaujímavá, či to nie je pamätihodná poľovačka…?!
   </p>
   <p>
    Tak skúseného poľovníka, neohrozeného strelca, tak praktického úradníka, ako bol náš pohostinný dobrosrdečný Jozef Markus, za veľa rokov pred ním nebolo — a za veľa rokov zas nebude!
   </p>
   <p>
    Blahá mu pamäť!
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#211" name="ftn.211">
        211
       </a>
       ]
      </sup>
      Tak sa menujú žľaby na plavenie dreva pristrojené
     </p>
    </div>
    <div class="footnote">
     <p>
      <sup>
       [
       <a class="para" href="#212" name="ftn.212">
        212
       </a>
       ]
      </sup>
      Krátke fajky na zapekanie dohánu v ohni
     </p>
    </div>
    <div class="footnote">
     <p>
      <sup>
       [
       <a class="para" href="#213" name="ftn.213">
        213
       </a>
       ]
      </sup>
      (z franc.) Rozvinutie, roztiahnutie do šíku (streleckého)
     </p>
    </div>
    <div class="footnote">
     <p>
      <sup>
       [
       <a class="para" href="#214" name="ftn.214">
        214
       </a>
       ]
      </sup>
      (gréc.) Domorodci
     </p>
    </div>
    <div class="footnote">
     <p>
      <sup>
       [
       <a class="para" href="#215" name="ftn.215">
        215
       </a>
       ]
      </sup>
      (lat.) Pochybnom
     </p>
    </div>
    <div class="footnote">
     <p>
      <sup>
       [
       <a class="para" href="#216" name="ftn.216">
        216
       </a>
       ]
      </sup>
      Sprava, kadiaľ kláty spúšťajú
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="den-22--decembra-1870">
       </a>
       Deň 22. decembra 1870
      </h2>
     </div>
    </div>
   </div>
   <p>
    Dobrý priateľ príde ku mne a volá ma do Hanovej, že tam idú zápoľu do povetria vyhodiť sedem centami prachu.
   </p>
   <p>
    Ja ochotne pristanem.
   </p>
   <p>
    Zima je hrozná, sanica kapitálna. A keď už o zime hovorím, pripomenúť musím chvály najhodnejší vynález Slovákov, následkom ktorého zasluhuje slovenský národ, keď už nie pre inšie, aby v koncerte priemyselných národov slušné miesto zaujímal. Pod tým vynálezom rozumiem kapce. Natiahnem teda vysoké kapce na seba a či vari vtiahnem seba do nich, zaviažem si ich sáry okolo krku, stiahnem zimnú baraniu čiapku cez uši až po členky na seba a sadnem s priateľom do sánok. Sánky vŕzgajú po snehu ako hýľ v klietke a v krátkom čase ocitli sme sa v Hanovej.
   </p>
   <p>
    Hanová je žltý punkt sveta, ktorý však márne hľadať budeš na glóbuse. Je to pustá dolinka niže Kremnice oproti Žltej vode, kde ten červený tabak fabrikujú. Meno jej pochodí od Hana, pána Šášovského hradu (Sachsenstein), ktorý ju pred päťsto rokmi s lúkami a roľami daroval kremnickému špitálu. A to dobre urobil; bola to aká—taká odmena za hriechy, pred i zatým páchané pánmi Šášovského hradu na kremnických banských závodníkoch, vulgo gverkoch.
   </p>
   <p>
    No ale dosť toho historického. Strmými, skalnatými brehmi tej dolinky tiahne teraz železničná čiara. Hlboko v dolinke stojí tritisíczlatový barak a sem—tam vystavané všakové manipulačné búdy. Vysoko nad barakom z jednej strany neprebitý ešte tunel, z druhej strany hlboký skalnatý zárez.
   </p>
   <p>
    Vystrojeným živou zvedavosťou a zdravým žalúdkom, treba nám bolo tesne sa obživiť; vníduc teda do priestranného baraku, položili sme základ dosť pitným pivom. Zatým nasledovala s chválospevom nám ponúknutá svinská pečienka, ktorú však naše skúmavé oko a žalúdok pri započatom pitvaní za hovädziu sviňacinu uznalo. A to bol prvý mam, ktorý sme pre získanie potrebnej teploty dosť dobrým vínom zaliali. Tá hovädzia sviňacina, popravde svinská hovädzina, mala ešte i tú planú obyčaj, že sme ju pre jej nepremožiteľnú tvrdošijnosť jednou nohou pritisnúť, a tak, vďakabohu, silnými zubami — aby so žalúdkovým pepsínom do potýkania prísť mohla — trhať, šklbať a mykať museli. Môžte mi veriť, ešte po týždni vyberal som šparcháčom zo zubov viazaničky žilovatého mäsa.
   </p>
   <p>
    Nuž a tak per aspera ad prospera
    <sup>
     [
     <a class="footnote" href="#ftn.217" name="217">
      217
     </a>
     ]
    </sup>
    .
   </p>
   <p>
    Pred pár dňami podpálili na tom istom mieste podkop päťcentovým prachom. A pretože jedna z ďaleko rozmetaných skál prebila i krov baraku, vykúrili po obede z baraku všetko, čo živé bolo. Asi štyristo hláv počítajúce obecenstvo ťahalo pre bezpeku hore na náprotivnú stranu. V košoch a plachtách vynášali z baraku: poháre, krčahy, obrazy, ženy, deti a týmto podobný krehký riad. Vyzeralo to ako vysťahovanie sa Magdeburcov pred drancovaním mesta.
   </p>
   <p>
    Asi šiesti postavili sme sa na vykázané bezpečné a pre voľný výhľad veľmi pohodlné miesto.
   </p>
   <p>
    Pod nami barak, oproti nám na druhej strane v diaľke asi sto siah corpus delicti, to jest smutná zápoľa, ktorú mali roztrepať. Ba tak sa mi zdalo, akoby sa od strachu bledá bola triasla. Ale ľahko veru, že tieto vidiny boli objektívne. Do zápole vydlabaná a sedem centmi pušného prachu naplnená diera bola zamúraná a z nej bežala vo dve strany cez sklepený kanál pretiahnutá lunta. Tento špásik stál päťsto zlatých, mal však podujímateľovi do dvetisíc zlatých osohu vynahradiť.
   </p>
   <p>
    A tak stojíme stále, pevne ako múry hradné, na stráži, vystavení nešerednému, kde—aký kabátový švík prenikajúcemu severnému vetru. Strmo poletujúce snehové hrče s hviezdami a radmi topia sa na našich zmraštených demokratických nosoch.
   </p>
   <p>
    Ale vďačne, veľmi vďačne znášame všetky nehody, lebo skutočne náhodou zišlo sa na tento čas a na tomto mieste viac veľmi pamätných momentov. Jedna hodina minula. A tu — v najkratšom dni roka nastal nový mesiac; ďalej nastalo v tomto storočí už posledné zatmenie slnca a k tomu vypálenie sedem centov pušného prachu! No istotne to pamätné výjavy. Čuvy sme mali rozdráždené. Sám podujímateľ, Würtemberčan Schubert, po vystavení stráže po ceste a chodníkoch kráča k lunte. Nastalo hrobové ticho, počuť len fičanie vetra a trikrát opakovaný výkrik: „Feuer!“ Srdce nám nedočkavo tĺklo, ešte dvanásť minút a — zaduní zem, vysoký červený stĺp vyšľahne do nebeského blankytu, spraští a ako kostol veľká dutina zdvihne sa do výšky a kamenný dážď rozličnej veľkosti prší rachotom do hlbokej doliny — hú!
   </p>
   <p>
    Áno — všetko by to bolo krásne hrozitánske — ale:
   </p>
   <p>
    1. najkratší deň v roku zdal sa nám dlhým ako črevo, bola nám zima, špatná zima, a tak nám všetko bolo dlhé;
   </p>
   <p>
    2. nový mesiac sme nevideli;
   </p>
   <p>
    3. zatmenie slnca sme tiež nevideli, lebo bolo celé nebo hmlou zatemnené;
   </p>
   <p>
    4. lunta, trikrát podpálená — zlyhala.
   </p>
   <p>
    Nepriali nám nebesá, nepriala zem. A tak vrátili sme sa s dlhým, ale zamrznutým nosom domov.
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#217" name="ftn.217">
        217
       </a>
       ]
      </sup>
      (lat.) Obťažnou cestou k prospechu
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="duchapritomnost">
       </a>
       Duchaprítomnosť
      </h2>
     </div>
    </div>
   </div>
   <p>
    Pravidlá železničnej organizácie obsahujú v sebe i tú požiadavku, že v službe postavení strážnici musia byť ženatí. Nie je to snáď mravný vplyv železničných úradov, alebo túha zveličenia štatistických účtov obyvateľstva — je to holá, púha potreba. Jedno, aby mal strážnik v osamelosti pri boku dakoho, čo mu tej krumpľovej chamule navarí a melancholickú opustenosť rezkým ráročením jazyka rozpráši; ako i to, aby dennou i nočnou strážou zunovaného muža mal kto odmeniť, a keď treba nahradiť. Preto slobodní strážnickí kandidáti musia sa nolens volens a krkolomne ženiť. — Akonáhle tú pasamantirovanú čiapku vylepí na hlavu, ponáhľa sa o dušu dáku Doru a či Zuzu pod čepiec strčiť. A to je veru dobrý, patentu hodný nový vynález. Každá nová železničná čiara stáva sa zárodkom nových úfností starých i mladých dievok. A pozorujte len bedlivo a uvidíte, že tam, kade železnice zakladajú, starí mládenci miznú ako vykynožená bodľač a starým dievkam pršia čepce z neba, len by bolo hláv nadostač! Železnica teda je znamenitý konzum pre tento štipľavý — zaležaný tovar.
   </p>
   <p>
    Táto — často nie z dobrej vôle, ale z musu, kvôli službe uzavretá ženba máva tu i tu svoj smutno—komický koniec. Ledvaže sa totižto strážnik pri takejto oktrojovanej spoločnici kus ohrial, keď je i pre najmenšiu nedbanlivosť zo služby prepustený, rád by s ňou i svoju ženu popustil, čo však pre ešte neuvedené civilné manželstvo urobiť nemôže, a tak musí sa „omnia mea mecum porto“ po svete ako slimák vláčiť s tým svojím, nechtami držiacim sa ho príveskom. A tak „szegény tatár“
    <sup>
     [
     <a class="footnote" href="#ftn.218" name="218">
      218
     </a>
     ]
    </sup>
    s oktroírkou na chrbte, s dlhým nosom musí opúšťať „so leb' den wohl, du stilles Haus“
    <sup>
     [
     <a class="footnote" href="#ftn.219" name="219">
      219
     </a>
     ]
    </sup>
    .
   </p>
   <p>
    K mestu K. presadili syna z teplých rovín pochádzajúceho, o sto rokov vymrieť majúceho národa, do tesnej, odľahlej, lesnatej doliny, aby tam v púšti rozmnožoval maďarizmus. Vlci mu oblokom nazerali a líšky kradli mu mydlo. V komíne hniezdili mu sovy. Prišiel v krátkych širokých gatkách. No hneď vopchali ho do uniformy s krátkym, avšak určitým rozkazom, že o dva týždne musel byť ženatý. Chudák — pustil sa naskutku dolu ulicou hľadať ženu.
   </p>
   <p>
    „Kamže tak náhlo, pán strážnik?“ pýta sa ho jeden obstarný baník.
   </p>
   <p>
    „Idem — izé — ženu hľadať.“
   </p>
   <p>
    „Ženu? — no to, chvalabohu, dlho hľadať netreba. Nebežte, nebežte, nekazte si pľúca.“
   </p>
   <p>
    „Nemám skúsenosti. — Radšej by za vlakom behal ako za ženou… Čo to za práca!“ doloží strážnik, utierajúc si pot.
   </p>
   <p>
    „No, pánboh vám pomáhaj a šťastlivú cestu.“
   </p>
   <p>
    „Pánboh uslyš,“ odpovie skrúšene strážnik, hodiac krížom po sebe.
   </p>
   <p>
    Po pár krokoch vrazí do jedného úhľadného domu. Tam pred dvermi na násype švárna dcéra bedlivo v hlave ískala v dobrocite žmurkajúcej matke. Lokeš, čo chceš? Uchyť si toho zadného, ak môžeš. A uchytil. A trafilo sa slepej kure zrno — dostal strážnik ženu dobrú a koniec románu bola svadba.
   </p>
   <p>
    Nuž dobre, teda ďalej. Svokor nášho blaženého junáka bol pôvodu demokratického, rovesník kráľa Dávida. Žalmy síce nepísal, ani harfu neobrábal, ale bol pastierom, a to pastierom svinským, kým Dávid tuším len ovce a kozy pásol. Ako taký pásol okrem zverenej mu obecnej čriedy i vlastných svojich chovancov, a to boli také mimochodné akcidencie
    <sup>
     [
     <a class="footnote" href="#ftn.220" name="220">
      220
     </a>
     ]
    </sup>
    jeho vychovávacieho ústavu, čoho príjemný následok v príhodnom čase býval takrečený „sautanc“
    <sup>
     [
     <a class="footnote" href="#ftn.221" name="221">
      221
     </a>
     ]
    </sup>
    , na čo ešte nemáme primeraného názvu; len ak by sme ho svinským plesom nazvali.
   </p>
   <p>
    Na takejto rodinnej udalosti, k takémuto karu, povolávajú sa obyčajne jej členovia. Podobne stalo sa i teraz; útlocitný svinský
   </p>
   <p>
    pastier, respektíve tatík, povolal na hody dcéru so zaťkom, a vodilo sa im tak ako červíkom v bryndzi. Razom čul znak na železnici. Zvonček, svojimi opustený, zacengá melancholicky na znak toho, že sa vlak už blíži a že strážnik so šajbou v ruke má stáť pohotove pred bytom. Hja, ale odbehnúť od „sautancu“, to tak ľahko nejde. Strážnička drží jaternicu a strážnik klobásku na vidličke pred papuľou, rozdrapenou ako jask.
   </p>
   <p>
    „Poďme!“
   </p>
   <p>
    „Ach! ešte kúsok, však dobehneme.“
   </p>
   <p>
    „Vivos voco
    <sup>
     [
     <a class="footnote" href="#ftn.222" name="222">
      222
     </a>
     ]
    </sup>
    ,“ zavolá zase upomínajúci nemilosrdný cengáč.
   </p>
   <p>
    „Hrom ti do srdca, necengaj!“
   </p>
   <p>
    „Ach, len ešte troška,“ vzdychá červená rebrina a púšťa jaternicu i so špajdlom nanáhlo do svojho jasku…
   </p>
   <p>
    Náhodou práve v ten čas vybrali sa tri slečny z domu, kde predtým strážnička slúžievala, navštíviť svoju bývalú vernú slúžku, ku ktorej chovali sa so zvláštnou náklonnosťou. Švárne šestnásť—dvadsaťročné slečny nabrali do košíka pečiva, vyberúc sa k Zuzke na prechádzku.
   </p>
   <p>
    Prídu k strážnici, vystavanej na násype pred samým jaskom, a nájdu ju zamknutú. Kukajú oblokom ako tí vlci a či vlčice, búchajú na dvere, tu nič a nič — prázdnota, holota… Vtom počuť pred horným otvorom jasku pískať osobný vlak.
   </p>
   <p>
    „Sestry, zle je! Vlak dobehne a ak nenájde strážnika na mieste, príde o chlieb.“
   </p>
   <p>
    „Aha, aha, tamto beží. Preboha, ponáhľaj sa, Zuzka!“ kričí druhá dolu násypom.
   </p>
   <p>
    Zuza, vínom rozohriata, behom rozpálená, fučí ako miešaný vlak a tvár jej červenie ako lampáše na poslednom vozni. Vlak už hučí tunelom. Zuza frčí hore násypom. Jaj, bože! skoro, skoro, len ešte kus, čihí! Dievčatká tŕpnu strachom. Zuza, zadychčaná, umorená, fuk! Padne na nos a ostane na šírku vystretá ako žaba.
   </p>
   <p>
    Vlaku sa už oči jastria von jaskom ako divej mačke. „Ach beda! Zuzku nám kasírujú!“ zavolajú úzkostlivo slečinky. „Príde strážnik o chvost ako pes o službu — ach, či mám povedať o službu, ako pes o chvost,“ povie roztržite tretia. „Poďme my,“ stanú si pekné tri dievčatá radom ku koľaji — a otrčia šajbu.
   </p>
   <p>
    Vlak prebehne, strojník a inžinier úctivo salutírujú trom v rade postaveným slečnám, a Zuza — ktorá sa práve s nestrovenou jaternicou zo zeme dvíha — je spasená.
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#218" name="ftn.218">
        218
       </a>
       ]
      </sup>
      (maď.) Úbohý bedár
     </p>
    </div>
    <div class="footnote">
     <p>
      <sup>
       [
       <a class="para" href="#219" name="ftn.219">
        219
       </a>
       ]
      </sup>
      (nem.) Tak sa dobre maj, ty tichý dom
     </p>
    </div>
    <div class="footnote">
     <p>
      <sup>
       [
       <a class="para" href="#220" name="ftn.220">
        220
       </a>
       ]
      </sup>
      (lat.) Prírastky
     </p>
    </div>
    <div class="footnote">
     <p>
      <sup>
       [
       <a class="para" href="#221" name="ftn.221">
        221
       </a>
       ]
      </sup>
      (z nem.) Zakáľačka
     </p>
    </div>
    <div class="footnote">
     <p>
      <sup>
       [
       <a class="para" href="#222" name="ftn.222">
        222
       </a>
       ]
      </sup>
      (lat.) Živých volám
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="zima-roku-1871">
       </a>
       Zima roku 1871
      </h2>
     </div>
    </div>
   </div>
   <p>
    Zima — bodaj by ju vlk zjedol — je podľa fyziky neprítomnosť teploty. My by sme povedali: kde niet tepla, tam je zima. Zima po istý stupeň sťahuje, to vidíme na vode a na našich vlastných lícach, tie zblednú, kým jej vplyvom zúžené tenulinké krvné nádobky odvážajú krv z površia dovnútra. Keď sa stupeň zimy zväčší, rozťahuje predmety. Vidíme to, keď zamrzne voda, vtedy ona v podobe ľadu väčší priestor zaujíma, zdúva sa, a takto i veľké zápole silou—mocou kála a mrví.
   </p>
   <p>
    Výstrednosti zimy sa teda schodia ako ten had, čo si sám do chvosta hryzie. Áno, zdá sa byť v protirečení sama so sebou, keď povieme a dotvrdíme, že zima zapríčiňuje — teplotu. Keď ona, napríklad v istých stupňoch a dostatočne na našu tvár pôsobí, tvár nám horí, ba zamrznuté údy prechodia do úpalu (brand). Na základe toho šúchame zamrznuté telo snehom, aby odmrzlo — celkom správne a múdre.
   </p>
   <p>
    Nejdem ďalej šíriť prednášku o predmetoch, ktorú teraz i tak každý a všade pri školách bydliaci môže zadarmo počuť. Škoda, že prednášky toho obsahu v dobu, ktorú tu opisujeme, započaté neboli, kde by sa tá téma o zime tak makavo a prakticky dala predviesť.
   </p>
   <p>
    Naše mesto, o ktorom je reč, čo by sa i o mnohých iných rovným spôsobom dalo povedať, spadúva do pásma sveta, miernym nazvaného, kde zima trvá za sedem mesiacov, a za ostatných päť nie je teplo. Bližšie ho označujeme tým, že sa tu našiel prvý gogoľ so zlatým zrnom. Zlaté zrná sa včuľ tratia, gogole sa rozmnožujú. — Ale tieto veci v nižiadnom pomere nestoja k zime a k tejto besiedke; preto ich ako mimochodné necháme stranou.
   </p>
   <p>
    Dosť na tom, tohoročná zima, ako obyčajne, i teraz nepríjemne pôsobila na obyvateľstvo tohoto mesta, a to tým nepríjemnejšie, že nebolo dreva. Podľa nám už známych fyzických pravidiel ľudia už v jeseni plecami sťahovali.
   </p>
   <p>
    Pre veľa stromov nevideli sme les, ale v lese bolo dreva — teda sme ho vidieť nemohli. Stromov dosť, ale stromy nechceli a nemohli prísť samy, a tak v kachliach sa zotmelo a z komína prestalo sa dymiť. A tak vyhrážka: „Počkaj, však ja tebe zakúrim!“ stala sa dobreprajúcim výrazom.
   </p>
   <p>
    Sporáky v úplnom zmysle slova sporili drevo, ale veru i našim žalúdkom vypovedali službu. Odkázaní sme boli na „studeno“. Nebolo počuť, že by si bol voľakto ústa popálil. — A nastala doba zubenia škripov, a či škrípania zubov. Zima, hlad, bieda, husacia koža bez husí, ani v obľahnutom Paríži. Výnimkou boli tí, čo si drevo sami na chrbte z lesov donášali; tých už nosenie hrialo, a tak mali osoh dupľovaný. Výnimku ďalej robili tí, čo boli šťastlivými účastinármi pri kopaní ešte nevykopaných kopanín kamenného uhlia v krajoch, kde stálo kedysi mohutné Eturum; lebo pri skladaní, to jest splácaní účastinárskych podlžností sa im kečka rúče zohriala. Chyba pri tomto výnosnom — lebo vynášal — podniku bola tá, že pri kopaní kamenného uhlia nakopali veľa kameňov a uhlia nič.
   </p>
   <p>
    Keď sa jedno—druhé poleno zaplietlo do zásobnice, nastala ruvačka. Ináč pokojamilovní občania stali sa tigrami a s mäkkým drevom kládli jeden druhému tvrdé buchnáty, čo ich síce na základe silného šuchu a buchu dokonale zohrialo, ale na zježenej koži zanechalo i dlhotrvanlivé nezábudky.
   </p>
   <p>
    Studená bieda rástla, vlastne a vedecky povedané, padala až hlboko pod — 0° R. Vzácnosť dreva bola zo dňa na deň väčšia, nikto viac neodhodil odhorok zápalky, ale pekne—rúče ukryl do vačku. Kmotrám neposielali viac zaprávané a torty do postele, ale dáku latku, alebo kus krajnice (okrajky). Úctivosť k drevu mienime najlepšie tým dokázať, keď čitateľov uistíme, že na Štedrý večer rodina stromčekom najlepšie bola tak prekvapená, keď na ňom miesto medovníkov viseli tu bukové, tam jedľové — polená.
   </p>
   <p>
    A na mestskom dome čo? Tam hrúza, akú nepodstúpil ani sám dr.Kane, omrznutý a omrzený so svojou výpravou na severnom mori. Steny v pisárňach ľadom pokryté sa ligocú ako kryštálový palác v Kurdistane; kachle chladné ako — uhorka; v kalamároch ľadoviská ako Ladoga a Onega; a pisári s bradami, fúzmi — bielou smotánkou potiahnutými — pre ohriatie údov korčuľujú sa po dlážke, fúkajúc si do prstov.
   </p>
   <p>
    V radnici, prefúkanej „bórou“, sedia, ľadovým, zo žlebu visiacim cmokom podobní zastupitelia smutnej tváre, ako Napoleon I. po návrate z Ruska. Pri chôdzi „Patres conscripti“
    <sup>
     [
     <a class="footnote" href="#ftn.223" name="223">
      223
     </a>
     ]
    </sup>
    trú si vzájomne nosy snehom — výraz vzájomnej pomocnice: ruský to konzervatív, prezervatív a vokatív proti nosovej zime. Fúzy a brady mali cmokami obrastené, navlas podobné tej „grotte“
    <sup>
     [
     <a class="footnote" href="#ftn.224" name="224">
      224
     </a>
     ]
    </sup>
    na Sliači, kde sa rozličné hračky obťahujú vápennou usadeninou.
   </p>
   <p>
    Každý z vyvolenej obce kladie si hrniec so žeravým uhlím medzi nohy, aby mu myšlienky nezamrzli.
   </p>
   <p>
    S hlasitým, úplne podľa hudobnej škály spravovaným kašľom vstúpi do dvorany pán mešťanosta, za ním za pätami desiatnik s turibulom, to jest so žeravým uhlím v randlíku. Musel práve z postele vstať, lebo mal ešte šedivé vlasy o vankúš, a či vankúš o šedivé vlasy primrznutý.
   </p>
   <p>
    Pán účtovník, chlapisko, na ktorom dve veci bujne rástli — brucho a fúzy — privítal pána mešťanostu dlhšou rečou. Para, pritom z úst vypustená, padala mu k nohám v podobe snehu a bol by ním snáď celkom zapadol, keby mu dlho snovanú reč neboli pretrhli výkrikmi netrpezlivosti.
   </p>
   <p>
    Pán mešťanosta vítal zastupiteľstvo, napomínajúc ho k svornosti a vytrvanlivosti, a to takou ohnivou rečou, že počas nej hneď naskutku dvaja slabší poslucháči zamrzli. Pripomínal a napomínal ku sporivosti, že opatrná gazdiná i na špiritusovej lampe opára bravov a varí obarky, nad sviecou v šporherde kapustniarku zapráža, dobrí gazdovia ale, pripaľujúc fajky, že zápalkami vyhrievajú izby.
   </p>
   <p>
    Následkom 16° #b#R#-b# zimy úradovanie stalo sa nemožným a mnohým stránkam pri súde kože boli stiahnuté na — kľučke. Ustanovilo sa: úradné miestnosti kúriť aspoň raz do týždňa, pretože však dreva niet, majú sa kúriť „nevybavenými aktami“, ktorých je vraj, chvalabohu, veľká kopa. Ak to nevystačí, budú sa páliť mestské ploty a popol vysýpať na klzké chodníky. Ďalej má sa bubnom oznámiť, že každá na mestský dom prichodiaca stránka povinná je jedno poleno pod pazuchou doniesť so sebou.
   </p>
   <p>
    Uslyšiac toto uzavretie, valne zhromaždené obecenstvo na námestí jasalo a plakalo slzy radosti, veľké ako krumple, ktoré však prv, ako by najavo boli vyšli — zamrzli, a len ligotavý odblesk radosti vystúpil im pod nosom na svetlo.
   </p>
   <p>
    Čo sme v úvode povedali, na to opäť prichodíme. Napadol sneh a bolo teplo, lebo pomocou sanice prirukovalo drevo, zásobárne sa plnili, takže už samotný pohľad na tie hŕby dreva ohrieval. Komíny valili kotúče, kachle dýchali teplo a na sporákoch škvrčali vo troje okrútené voňavé klobásy.
   </p>
   <p>
    A na mestskom dome? Teplota ani na brazílskych hájoch, kde sa kolibríky na bodliakoch hojdajú a ananásy na smetiskách rastú.
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#223" name="ftn.223">
        223
       </a>
       ]
      </sup>
      (lat.) Úradný názov členov starého rímskeho senátu. Tu sa mienia kremnicki radní páni, členovia mestského zastupiteľstva
     </p>
    </div>
    <div class="footnote">
     <p>
      <sup>
       [
       <a class="para" href="#224" name="ftn.224">
        224
       </a>
       ]
      </sup>
      (nem.) Jaskyni
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="rechtor-vo-volebnych-rozpakoch">
       </a>
       Rechtor vo volebných rozpakoch
      </h2>
     </div>
    </div>
   </div>
   <p>
    Nie, nebudem nijakovsky voliť. Ba radšej budem zubami zhrdzavené klince ťahať (odpľuje a preloží nohy nakríž). Keby som mal taký reber, ako mávajú pastorovia vo viniciach, ale vysoký, vyškriabal by som sa naň a hľadel by z tej výšky ako vták knofta na tú našu milú vlasť v čas vyslaneckých volieb. Mi hercle
    <sup>
     [
     <a class="footnote" href="#ftn.225" name="225">
      225
     </a>
     ]
    </sup>
    , to by bol za obraz!
   </p>
   <p>
    Celá naša vlasť ležala by pod konštitucionálnou potopou, zaplavená vínom, pivom a pálenčiskom. V potope zanorených videl by som voličov až po hrtan, s malými ostrovmi statočných a triezvych. Brr! — toľko je isté, že pod a pred voľbami sa toľko popije, že by to raichavský i počúvalský tajch nestrpel a šesťkamenný mlyn pri Dolnej bráne v Banskej Bystrici by za týždeň mohol na tej tekutej zákonodarnej podstate hrkotať.
   </p>
   <p>
    No, a to je podstať nášho zákonodarstva, servus… Nie div, že sa klátia i zákony.
   </p>
   <p>
    Najprv ťa pripravia o rozum, a potom choď voliť, veru pekne. Ale ak chceš voliť podľa svojej vôle, presvedčenia a rozumu, nuž si rebelant, prenasledujú ťa alebo posadia do chládku a aby ti cúg nezaškodil, zatvoria opatrne dvere za tebou. Myslím, keď to tak všetko napreduje a dozrieva, že budúcne voličom animalibus rugientibus
    <sup>
     [
     <a class="footnote" href="#ftn.226" name="226">
      226
     </a>
     ]
    </sup>
    namiešajú do pálenky hašiš a ópium, alebo ľuľok a muchotrávku nažmýkajú. Fuj, ako ma striaslo, akoby bol močku prehltol.
   </p>
   <p>
    Nemci si spievali a vyspievali „Die Wacht am Reine“
    <sup>
     [
     <a class="footnote" href="#ftn.227" name="227">
      227
     </a>
     ]
    </sup>
    , teraz začnú Maďari pískať „Die Wacht an der Donau“
    <sup>
     [
     <a class="footnote" href="#ftn.228" name="228">
      228
     </a>
     ]
    </sup>
    oproti východným barbarským národom, dicit cacabus ollae
    <sup>
     [
     <a class="footnote" href="#ftn.229" name="229">
      229
     </a>
     ]
    </sup>
    . Noženo, claudite portas ne urbs exeat
    <sup>
     [
     <a class="footnote" href="#ftn.230" name="230">
      230
     </a>
     ]
    </sup>
    . Ak tí barbari prídu si po kultúrne muštry k nám tak napríklad v čas volieb, kde je in vino veritas
    <sup>
     [
     <a class="footnote" href="#ftn.231" name="231">
      231
     </a>
     ]
    </sup>
    , a uvidia tie nesčíselné, neprestajné a pyramidálne habémusy
    <sup>
     [
     <a class="footnote" href="#ftn.232" name="232">
      232
     </a>
     ]
    </sup>
    , ten volebný rev, tie roztlčené hlavy, vybité okná, zlorečenia a všetky tieto a mnohé iné kultúrne príznaky, a tak ad oculos
    <sup>
     [
     <a class="footnote" href="#ftn.233" name="233">
      233
     </a>
     ]
    </sup>
    predstavené mať budú a tento obraz obrovského konštitucionálneho pokroku fotografovaný tým svojím barbarom domov donesú — tí si cele prirodzene a nasledovne brady šklbať budú, že to u nich tak byť nemôže. No kdežeby nie, je to príklad celkom nasledovaniahodný. — Ach ta, dajte mi pokoj s takou špatnou komédiou, ja nevolím, punktum dixi
    <sup>
     [
     <a class="footnote" href="#ftn.234" name="234">
      234
     </a>
     ]
    </sup>
    , und wers nit glaubt den wichs i'
    <sup>
     [
     <a class="footnote" href="#ftn.235" name="235">
      235
     </a>
     ]
    </sup>
    .
   </p>
   <p>
    Takto hundral rechtor Motýľ, ktorý súc veľkým priateľom krásnej prírody, menúval svoju polovicu — podľa váhy telesnej tri štvrtinku — nie Linkou, ale entomologickým
    <sup>
     [
     <a class="footnote" href="#ftn.236" name="236">
      236
     </a>
     ]
    </sup>
    názvom „Lienka“.
   </p>
   <p>
    Kým ten dlhý monológ viedol, kúril, kúril bez kúru, oheň mu dávno vyhasol, len mu vo fajke vŕzgalo. A keď nadarmo jeden balík zápaliek vybabral — vyskočil a pobral sa preč.
   </p>
   <p>
    Vylepil si široký, machom obrastený slamený klobúk na šedivú ostrihanú hlavu, prehodil bylinársku pušku cez plece, pochytil čerienčok na lapanie motýľov do ruky, strčil škatuľku na chrobáky pod jednu, dáždnik pod druhú pazuchu, odporúčal sa svojej Lienke a vystúpil pred vráta.
   </p>
   <p>
    Náš rechtor Motýľ bol výslovný priateľ prírody, a pravdy. Neprávosť nenávidel, či by sa ona deákovskou a či tančičovskou nazývala. Súc priateľom prírody, miloval vrúcne i svoj národ. Sompernádom
    <sup>
     [
     <a class="footnote" href="#ftn.237" name="237">
      237
     </a>
     ]
    </sup>
    , ako on pomenúval politické hlúposti — na ktorých lipnú ľudia s takou húževnatosťou — sa vyhýbal.
   </p>
   <p>
    Nuž ale to tak často býva, že to, čo hľadáme, pred nami uteká, a čomu sa vyhýbame, to sa nám práve nastrkuje. Uvidíme, či je nie tak.
   </p>
   <p>
    Naložený rozličným tým riadom vystúpil pred vráta a práve zočil, ako náprotivný sused, debnár Páranec, svojmu politickému sokovi pekárovi Droždiakovi zrebnatým kalerábom okno vyrazil. Pred ním samým čuchrili si frizúry dve osoby, ktoré sme zvykli nazývať i bielym pokolením, a to pravičiačka pravou, ľavičiačka ale ľavou rukou, pozdvihnúc svoj slávičí hlas až do nebies. Tam dolu na rohu pri hudbe a hulákaní objímalo drahú zem pred obecnou krčmou dakoľko konštitucionalizmom preniknutých a premoknutých voličov v sprievode Dávida a Leokádie. Slovom, celá príroda, celé povetrie dýchalo voľbami.
   </p>
   <p>
    Motýľ mal dosť a obrátil svoj let inam. Preletel záhradou do poľa a stade bežal poľnou cestou proti lesu ako mladý kopov, keď ho katáčom vyrežú. Tu v závoze čert, ani nie dobré, dotrepe Mimulusa, vyslúženého pisára, hrozného to loptoša, ale zato znamenitého korteša; piť znal ako dúha, bezočivý bol ako konská  mucha, jeho otec sa pôvodne volal Mamlas, syn sa spravil Mimulusom, bol vám to kvietok, s nosom ako cactus speciosus.
   </p>
   <p>
    No tento fogmeg
    <sup>
     [
     <a class="footnote" href="#ftn.238" name="238">
      238
     </a>
     ]
    </sup>
    chytí Motýľa za ruku a nadŕľa sťa mlynské vrece; a len bozkávať. Chudák Motýľ nie súc priateľom tejto sorty priateľských dôkazov, bráni si tvár čerienčokom, zahaľujúc ju ním, ako robia včelári, aby im roj na nos nesadol. Namáha sa Mimulus všetkou kortešskou výrečnosťou, kvetnatými slovami chudáka Motýľa na pravú stranu nakloniť. On sa vzpiera, krúti hlavou. Ale trpký kalich ešte nebol naplnený. Pripáli z druhej strany Paštrnák, sused Motýľov, horlivý ľavičiak, chytí Motýľa za druhú, to jest ľavú ruku, a ťahá na svoju stranu.
   </p>
   <p>
    Rechtorova situácia horšila sa každým okamihom tým väčšmi, čím viac sokovia do ohňa prichodili. Motýľ už bol vytiahnutý ako struna. Ten ho myká, ten ho myká, každý k sebe. Boli by neboráka ako teľacinu rozpolili a jeho Lienku vdovicou urobili, ale na jeho šťastie popustili rukávy, on v zúfalstve trhne, a rukávy ostanú atentátom v rukách, vylúštené od samého pleca. Pravý pravej, ľavý opozičnej stránke. Kým sa prevalení korteši z prachu pozbierali, letel náš Motýľ bez rukávov ako žaludný horník, čiže filko, do lesa.
   </p>
   <p>
    Tam si v milej, tichej, velebnej prírode vydýchol a dal sa do zbierania bylín, bodliakov, volovho chvosta a všakového hmyzu. Na ten prežitý strach sa mu dobre vodilo, škatuľa bola dosť skoro plná a radostne sa usmievala táto dobrá chlapina svojmu nálezu. Pri návrate nazbieral pekných červených truskavcov, strčiac kytku za klobúk, ba ešte i jeden pekný motýľ s červenými krídlami musel ihlou pripätý miesto kokardy hore na klobúk.
   </p>
   <p>
    Takto vystrojený poberal sa Motýľ bez rukávov na úklon slnca domov.
   </p>
   <p>
    Nič mu nehatilo návrat. Práve chcel naraziť chodníček z cesty poza humná, vtom tu hrnie sa cestou hulákajúca banda výskajúcich voličov so zástavou, hudbou, fokošmi a tým podobnými paragrafmi, akoby zo zeme boli vyrástli. Možno ich zamyslený prírodoskúmateľ skorej nezbadal, teraz keď ho už mali na vidine, chcel chytro prepchnúť. Zavše napred, zavše nazad, nerozhodnutý, kam sa podieť, ubudlo času a vzbudil väčšiu pozornosť rozjarených buntošov.
   </p>
   <p>
    A už bol v brinde. Šereg
    <sup>
     [
     <a class="footnote" href="#ftn.239" name="239">
      239
     </a>
     ]
    </sup>
    ho obľahol ako vrabce šíp. Pod slamenákom sa mu perlilo. Ešte raz chcel zutekať, vyložil nohu do výšky ako vytiahnuté mýtne brvno, ale už bol ohradený. V očiach sa mu menilo, pre krik a hrúzu nevidel nič, bol už v asfyxii
    <sup>
     [
     <a class="footnote" href="#ftn.240" name="240">
      240
     </a>
     ]
    </sup>
    , len hlas nešťastného Mimulusa ho prebral. A vskutku tento červený tiger — ak ho nieto v prírode, tento bol taký — teda tiger červený stál pred ním, držiac v ruke na žŕdke vydrapený Motýľov rukáv ako dáky herold.
   </p>
   <p>
    „Eh!“ zavolá ukrutník, „chcel si piznúť? Plané svedomie ťa hnalo ako Kaina, čo vari svojho kmotra do vody strčil. He! Teraz sa priznaj, von s farbou, či si za Voloviča, či za Bujanoviča?“
   </p>
   <p>
    „Pusťte ma, pusťte ma, nebláznite sa! Ja nehlasujem za nikoho.“
   </p>
   <p>
    „Že nie, a prečo nie?“
   </p>
   <p>
    „Preto, preto — no lebo som zachrípnutý.“
   </p>
   <p>
    „Oj, počkajte, pán rechtor, my vám vyramujeme gágor, budete i kričať, nielen hlasovať,“ ohlási sa jeden zamazaný uhliar so širokou ovisnutou gambou.
   </p>
   <p>
    „Teda nehlasujete?“ pokračuje ďalej o valašku opretý Mimulus, „nuž a to červené pero, tá červená kokarda na tom slamenom dášku, či je to špik?“ a fuk, už mal Motýľ jednu svojím vlastným rukávom na väzoch vylepenú.
   </p>
   <p>
    Ako vyhodený krpec s heslom „mor ho!“, tak i toto bol signál nápadu a chudákovi rechtorovi bubnovali po chrbte ako cepami po holohumnici.
   </p>
   <p>
    Perún sám i so Svätovítom zná, ako dlho by tento vlastenecký nápad bol trval, ale vtom — kde sa vzal, tu sa vzal — vstúpil medzi svoje stádo pán Stiller, záslužný slúžny, ktorý ako kedysi Dávid zo sviniara kráľom alebo Dávidom — stal sa slúžnym. Zástup kus utíchol.
   </p>
   <p>
    Ohnivým zrakom pozrie muž a obhajca práva na oprášeného Motýľa. Potom zahrmí naň: „Kto si ty?“
   </p>
   <p>
    Motýľ na to: „Sire, priusquam complexum accipiam sciam, ad hostem ne num ad judlium venerim.“
    <sup>
     [
     <a class="footnote" href="#ftn.241" name="241">
      241
     </a>
     ]
    </sup>
   </p>
   <p>
    „Nefrfoc mi po nemecky, kto si a čo si?“ Drží ceruzku v hrsti a píše do knižtičky.
   </p>
   <p>
    „Bos, fortis et hostis.“
    <sup>
     [
     <a class="footnote" href="#ftn.242" name="242">
      242
     </a>
     ]
    </sup>
   </p>
   <p>
    „Darmo sa modlíte, pán rechtor, veru vám ani modlenie nepomôže,“ zavolá hrbatý hrebenár.
   </p>
   <p>
    „Vy ste rebelant a zradca krajiny,“ hrmí zase pán zaslúžený slúžny.
   </p>
   <p>
    „Rebelant,“ volá celý zástup, tešiac sa už budúcej vešačke.
   </p>
   <p>
    „Čo to máš, rebelant, v tej puške, aké proklamácie?“
   </p>
   <p>
    „Teľací pysk, dríšteľ, volov chvost a bodliak, pán slúžny.“
   </p>
   <p>
    Slúžny na tieto slová päť ráz obledol a štyri razy sa začervenal. Nevýslovná zlosť mu hrdlom behala.
   </p>
   <p>
    „Pandúri, driapte mu opozičné rebelantské kokardy dolu a marš s ním do temnice! Naučím ťa móres. Ešte mne, vrchnosti, orgánu bezpečnosti, opováži sa pred toľkým národom, tu pod holým nebom do očú bryzgnúť, že je teľací pysk, volov chvost a podliak pán slúžny! Počkaj, však ty to odsedíš.“
   </p>
   <p>
    Pandúri mu strhali jahody a červeného motýľa, krvavé to corpora delicti, a navzdor všetkému bráneniu sa, protestovaniu, strčili ho do akejsi kacery. Zberba s jasotom ho vyprevádzala až pred dvere väzenia.
   </p>
   <p>
    Lienka sa mala pominúť, smolila sa, ani sa už nesvietila. Motýľ stratil farbu, krídla mu už i tak boli korteši vyšklbali. Na jeho šťastie sa voľba o tri dni skončila vyvolením pravičiaka. Otvorili sa vráta a on zaletel k svojej svätojánskej Lienke.
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#225" name="ftn.225">
        225
       </a>
       ]
      </sup>
      (lat.) Na moj veru (dosl. na Herkula)
     </p>
    </div>
    <div class="footnote">
     <p>
      <sup>
       [
       <a class="para" href="#226" name="ftn.226">
        226
       </a>
       ]
      </sup>
      (lat.) Revúcim zvieratám
     </p>
    </div>
    <div class="footnote">
     <p>
      <sup>
       [
       <a class="para" href="#227" name="ftn.227">
        227
       </a>
       ]
      </sup>
      (nem.) Stráž na Rýne. Názov nemeckej nacionalistickej piesne
     </p>
    </div>
    <div class="footnote">
     <p>
      <sup>
       [
       <a class="para" href="#228" name="ftn.228">
        228
       </a>
       ]
      </sup>
      (nem.) Stráž na Dunaji
     </p>
    </div>
    <div class="footnote">
     <p>
      <sup>
       [
       <a class="para" href="#229" name="ftn.229">
        229
       </a>
       ]
      </sup>
      (lat.) Hovorí hrncu s výkalmi
     </p>
    </div>
    <div class="footnote">
     <p>
      <sup>
       [
       <a class="para" href="#230" name="ftn.230">
        230
       </a>
       ]
      </sup>
      (lat.) Zavrite brány, aby mesto nebolo zničené
     </p>
    </div>
    <div class="footnote">
     <p>
      <sup>
       [
       <a class="para" href="#231" name="ftn.231">
        231
       </a>
       ]
      </sup>
      (lat.) Vo víne je pravda. (Víno rozväzuje jazyky.)
     </p>
    </div>
    <div class="footnote">
     <p>
      <sup>
       [
       <a class="para" href="#232" name="ftn.232">
        232
       </a>
       ]
      </sup>
      (z lat.) Obrovské ožranstvá
     </p>
    </div>
    <div class="footnote">
     <p>
      <sup>
       [
       <a class="para" href="#233" name="ftn.233">
        233
       </a>
       ]
      </sup>
      (lat.) Navidomoči
     </p>
    </div>
    <div class="footnote">
     <p>
      <sup>
       [
       <a class="para" href="#234" name="ftn.234">
        234
       </a>
       ]
      </sup>
      (lat.) Dosť, povedal som
     </p>
    </div>
    <div class="footnote">
     <p>
      <sup>
       [
       <a class="para" href="#235" name="ftn.235">
        235
       </a>
       ]
      </sup>
      (nem.) A kto tomu neverí, toho vymastím
     </p>
    </div>
    <div class="footnote">
     <p>
      <sup>
       [
       <a class="para" href="#236" name="ftn.236">
        236
       </a>
       ]
      </sup>
      (gréc.) Chrobáčkárskym. (Entomológia je náuka o chrobákoch.)
     </p>
    </div>
    <div class="footnote">
     <p>
      <sup>
       [
       <a class="para" href="#237" name="ftn.237">
        237
       </a>
       ]
      </sup>
      (zrejme z nem. das Schumperlied) Vulgárna ľudová pieseň
     </p>
    </div>
    <div class="footnote">
     <p>
      <sup>
       [
       <a class="para" href="#238" name="ftn.238">
        238
       </a>
       ]
      </sup>
      (z maď.) Lapaj
     </p>
    </div>
    <div class="footnote">
     <p>
      <sup>
       [
       <a class="para" href="#239" name="ftn.239">
        239
       </a>
       ]
      </sup>
      (maď.) Tlupa
     </p>
    </div>
    <div class="footnote">
     <p>
      <sup>
       [
       <a class="para" href="#240" name="ftn.240">
        240
       </a>
       ]
      </sup>
      (gréc.) Bezvedomí
     </p>
    </div>
    <div class="footnote">
     <p>
      <sup>
       [
       <a class="para" href="#241" name="ftn.241">
        241
       </a>
       ]
      </sup>
      (Sire = angl. pane; lat.) Pane! Prv ako prijmem objatie, nech viem, či prichádzam k nepriateľovi, alebo k riadnemu sudcovi
     </p>
    </div>
    <div class="footnote">
     <p>
      <sup>
       [
       <a class="para" href="#242" name="ftn.242">
        242
       </a>
       ]
      </sup>
      (lat.) Vôl, mocný a nepriateľský
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="svet">
       </a>
       Svet
      </h2>
     </div>
    </div>
   </div>
   <p>
    Že sa svet krúti okolo slnca, to už múdrejší odo mňa ľudia vedeli, sotva ale vedeli, prečo sa on krúti. — No krúti sa on preto, lebo inšej roboty nemá. Ba čo by i robil, keby sa nekrútil? — Ale čo robí, pýtate sa, slnce, ktoré od tých čias, ako sa mu Jozue zahrozil, prestrašené, ako prikuté na mieste stojí, a ako Galileo Galilei nohou dupol, viac sa ani nehne. Čo robí? Nuž svieti, a preto stojí, aby mohlo svietiť, lebo keby sa motalo, kyvotalo, svietiť by nemohlo, a potom by sa ani mesiačik nemohol po nociach túlať a zaľúbených ako vizikátor do slobodného vyťahovať. Hľa, ako to ide, všetko ruka v ruke, každé sebe vykázanú povinnosť plní.
   </p>
   <p>
    Tak i slnce svojej povinnosti zadosť činí, trebárs sa jeho dobrodenia vše účastnými nestávame. Hja, je to tak, ako keď sa medzi snáď od prírody dobrotivé srdce panovníkovo a medzi biedny ľud vtierajú dvorskí podlízači a sféru nad našimi hlavami zamútia — tak sa i teraz medzi našu zemeguľu a majestátne slnko vkradli závistlivé hmly a zatieňujú nám obživujúce, obveseľujúce slnečné svetlo. Ach, však je hustá tá hmla, že by v čas núdze i kolesá ňou mastiť mohol.
   </p>
   <p>
    Žijeme časy, aké nepamätáme. Málo svetla, žiadna zima a veľa dažďa. Tam, kade takto rok sánky hvízdali, zelená sa tráva a byliny kvitnú: Viola canina, Rosa canina (psie časy, psie kvety), Galeopsis tetrahit, a tomu podobný hyd, Bellis perennis, Seleranthus annuus, Lamium maculatum, Calthapalustris Domine perillustris
    <sup>
     [
     <a class="footnote" href="#ftn.243" name="243">
      243
     </a>
     ]
    </sup>
    . A to dvadsiateho decembra…!
   </p>
   <p>
    Teplo je, a leje sa, leje, akoby tá obloha mokrou randou bola, a svet namočený a napuchnutý je ako do kávy vpadnutá žemľa. Nieto tej dierky na kôrke našej zeme, z ktorej by voda necvrkala. Tak sa zdá, že sa náš svet veselšie okolo slnca točí; keď sa tuhšie točí, sa i väčšmi spotí, keď sa potí, viacej pije a viacej sa parí, a z tej pary povstávajú tie jednostajné husté hmly.
   </p>
   <p>
    Noc je únavne dlhá. O dvanástej na poludnie svitá, o jednej popoludní však mrká. Keby sa vám chcelo, zaspievali by sme si: Bús az idö, bús vagyok én magam is.
    <sup>
     [
     <a class="footnote" href="#ftn.244" name="244">
      244
     </a>
     ]
    </sup>
    — No nedivíme sa, že Angličania následkom dlhotrvajúcich hmiel choriac na „spleen“
    <sup>
     [
     <a class="footnote" href="#ftn.245" name="245">
      245
     </a>
     ]
    </sup>
    , z dlhej chvíle sa vešajú. Svetlo dáva vzrast, dáva život, k tomu viazaná je i teplota. Kde niet svetla, prestáva ústrojný život. V lete 1870 zjavivšie sa hmly odvodzovali skúmatelia od smudiacich kdesi sopiek. Roku 1871 panujúce dažde pripisovali učení hvezdári voľajakým pehutinám, čo po slnečnej tvári preletovali. Keby pani Rixka v slnci bývala, nebolo by bývalo ani pehutín ani dažďa. Tohoročná mimoriadna teplota berie však vraj pôvod stade, že v slnci desaťtisíc míľ veľké magnéziové pole horí. No teraz to už vieme.
   </p>
   <p>
    Smejete sa? No smejte sa len. Či vám je nie známe, že už máme tak dokonalé stroje, že slncu až do žalúdka nahliadneme? A spectralis analysis je čo? Či nás tá neučí, z akých prvkov je slnce zložené? Analysis spectralis nás jasne a makavo učí, že od medi hore šľachetnejších kovov niet. Podľa našich kupeckých sociálnych pochopov je to ozaj smiešne. Teda ani meď, ani striebro, zlato, platina, nič, nič, len veksle bez podstaty. Hm! Musí to tam celkom tak vyzerať ako — ako u nášho financministra, a tak môžeme povedať, že máme v Uhrách nebo na zemi. Z tohoto ohľadu by sme sa teda i bez slnca mohli zaobísť.
   </p>
   <p>
    Už čo sa týka slnečného svetla, hvezdári povedajú, že pochodí z ohňa, čo v slnci zúri, a preto myslíme, že tam hasičských spolkov nieto. A to je šťastie, lebo keby tých tam bolo, nebolo by ohňa, keby nebolo ohňa, nebolo by svetla, a keby nebolo svetla, bola by večná tma, a večná tma je — fuj tajfel.
   </p>
   <p>
    No a predsa čo nám sľubujú a predpovedajú tí páni hvezdári, len počúvajte! Slnce vraj dnes—zajtra — v reči astronómov je dnes—zajtra pár miliónov rokov — vyhorí, vysoptí sa, a vyhasne ako nafúkaná masa alebo vyfajčená fajka a nastane hustá impertinentná tma. Náš svet a mesiac a všetky slnečné planéty budú bez svetla a teploty, ovesia nos a budú mrznúť, všetky výpary a vody obrátia sa na sneh a ľad, v tej podobe ako teraz na póloch a pokryjú zimným rúchom celú kôru zeme. Prestane každý ústrojný život, nastane hrozná, zimná, bezživotná a úplne tmavá pustota, akú pero opísať nevládze, ale akú si tvorivá fantázia predstaviť môže. Vskutku, ak sa vmyslíš do toho položenia, koža sa ti hrúzou ježí a predstaviac si živo túto strašnú elementárnu katastrofu, dušu ti malomyseľnosť prikvačí. Nuž ale my to cítiť nebudeme, nájde naše kosti udaná už katastrofa v tom položení, ako napríklad našla kosti treťohorného útvaru dynoteriov, mamutov atď., nota bene, ak nebude do tých čias súdny deň.
   </p>
   <p>
    Náš, až na reumu prechladnutý svet, mesiac a planéty, pozbavené svetla, budú ťapkať potme, potratia cesty, koncepty a rovnováhu, búšia jeden do druhého a v tej trme—vrme do slnca, na škvarku vypáleného. Tresk, plesk, myknú takou prudkosťou doň, že mu mozgy strasie a v očiach sa mu zaiskrí. Z toho sa slnce zažne a bude nasledovať predošlá rovnováha vo svetle, teplote, a nasledovne i v behu — s malými povrchnými štrbinami a premenami.
   </p>
   <p>
    Ak sa komu z matičných členov podarí tú ľadovú dobu dožiť, a čo je hlavné, prežiť, nechže nezabudne o tom v Letopise správu podať. Bude to opis nadmieru zaujímavý.
   </p>
   <p>
    My ale, ktorí sa tej katastrofy nedočkáme, obráťme našu pozornosť k národnostnej otázke a k makovým opekancom.
    <sup>
     [
     <a class="footnote" href="#ftn.246" name="246">
      246
     </a>
     ]
    </sup>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#243" name="ftn.243">
        243
       </a>
       ]
      </sup>
      (lat.) Pán veľkomožný
     </p>
    </div>
    <div class="footnote">
     <p>
      <sup>
       [
       <a class="para" href="#244" name="ftn.244">
        244
       </a>
       ]
      </sup>
      (maď.) Smutný je čas, smutný som aj ja
     </p>
    </div>
    <div class="footnote">
     <p>
      <sup>
       [
       <a class="para" href="#245" name="ftn.245">
        245
       </a>
       ]
      </sup>
      (angl.) Ťažkomyseľnosť
     </p>
    </div>
    <div class="footnote">
     <p>
      <sup>
       [
       <a class="para" href="#246" name="ftn.246">
        246
       </a>
       ]
      </sup>
      Trochu sa síce opozdila táto besednica, ale opekance s makom by vari ešte i teraz nikto neohrdil
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="pokrok-umelectva--zazrak-vedy">
       </a>
       Pokrok umelectva, zázrak vedy
      </h2>
     </div>
    </div>
   </div>
   <p>
    Veda, ako výsledok slobodného vyučovania a učenia sa, pokračuje obrovsky, ako to dokázal profesor barón dr.Rokitanský, slaviansky výtečník, pri svojej inštalácii za rektora magnifikusa viedenskej univerzity, svojou rečou o „Lehr—und Lernfreiheite“
    <sup>
     [
     <a class="footnote" href="#ftn.247" name="247">
      247
     </a>
     ]
    </sup>
    , kde sa teda každý — čo, kde, ako a v akej reči učiť chce a vyučovať môže; kde sa pre jazyk prekážky nekladú, a pretože veda je kozmopolitická, školy a vzdelávacie ústavy sa nezatvárajú; tam, ale jedine tam môže veda a umenie napredovať, a napredujú.
   </p>
   <p>
    Kamkoľvek obrátime zraky, všetky nové vynálezy, ako toľké zázraky sveta, sú plody skúmavej vedy a zovrubná známosť síl prírody.
   </p>
   <p>
    Ďalekopisy, tesnopisy, železnice, balóny, parolode atď. Tam veda zostupuje do hlbín zeme a škrabe v črevách matky zeme. Inde zase škrabe veda v bahne nesmiernych hlbín mora, skúma drobulinké, pod ohromným stĺpom vodného tlaku žijúce foraminifery a praprvky všetkého organizmu, tajuplné protoplazmy. Pod oceánom ťahá lano, ktorým si Európa s Amerikou privoláva. Veda vytŕča pazúry do slnca, poťahujúc toto zázračné teleso pod chemickú skúšku akosti, keď i nie ešte retortou, aspoň spektrálnou lučbou. Ohromnou, ozaj telegrafickou rýchlosťou beží človečenstvo do budúcnosti, nesúc pred sebou blížiaci sa lúč vedy! A kde toho hranice? Kam to človek privedie v rukách nekonečného veku? Áno, ta to privedie zver ten, ktorého človekom menujeme, že sa po tisíc rokoch tak bude hanbiť za svoj pôvod, svojich terajších pradedov, ako sa teraz hanbia za pôvod z opice, a práve zväčša tí, čo svojou bytnosťou pôvod ten najviac dokazujú. — Áno, tak sa to stane, ak medzitým súdny deň nepríde. Slnce totiž, ktoré už teraz má pehy, vyhasne, nastane zima, nastane tma a svet pôjde spať.
   </p>
   <p>
    Ale kde som zašiel? Rušeň mi z koľaje vyskočil, a teraz musím hľadieť upraviť ho v dráhu.
   </p>
   <p>
    Menej známe, ale pre človeka nie menej dôležité sú výdobytky na poli lekárskom, menovite chirurgie (ránhojičstva). Sám Prometeus, čo bábkam z hliny hotoveným nafúkal životného ohňa, i ten by teraz nad ránhojičskými fígľami zalomil rukami a pri rigoróze zbuktatovaný
    <sup>
     [
     <a class="footnote" href="#ftn.248" name="248">
      248
     </a>
     ]
    </sup>
    s posmechom, so sapúnom musel by ísť do Skýtie nazad.
   </p>
   <p>
    Vypĺznuté vlasy vynahradí ti parochňa. Ak ťa pokúša škamravé oko, dáš si ho vyklať a zameniť skleným, živému tak podobným, že mu ani žmurkanie a fľochanie nebude chýbať. Ak ti uťal dáky Malchos v čestnej šarvátke ucho, prilepia ti miesto neho papierové, a to tak dokonale, i dva razy tak veľké, ako bolo pôvodné, že si s ním i muchy môžeš odháňať. Keď tvoje domáce rebro ustavičným sekaním zubov i ostatné cárachy z nich vykašlalo, podľa toho starého:
   </p>
   <p>
    Exspuit una duos tussis et una duos
   </p>
   <p>
    Nil adest quod agat tertia tussis habet
    <sup>
     [
     <a class="footnote" href="#ftn.249" name="249">
      249
     </a>
     ]
    </sup>
    —
   </p>
   <p>
    a tu ho máš, obratom ruky premenia ti pekelnú bránu tvojej súprahy v ružový háj, a kde predtým trčali hrdzavé palisády, blýskať sa budú skvelé perly v jej rapotajúcom holenderi. Konečne — keď pri dákej volebnej afére, kde i tak mnohý o hlavu, ty o nos si prišiel — nemaj za bánosť, dajtimibože, nepripúšťaj si ten kus nosa k srdcu, všetko sa to napraví a vyrovná. Toto nosové čižmárstvo — zvláštne remeslo — volajú Gréci, ale menovite lekári, rinoplastikou
    <sup>
     [
     <a class="footnote" href="#ftn.250" name="250">
      250
     </a>
     ]
    </sup>
    . — Drevené nohy, ruky, predávajú hotovitelia chirurgických inštrumentov po celých skladoch na siahy, ako drevo. I špik je už dostať. Masti stoja napohotove proti všetkým možným slabostiam — či by sa bez tých dalo myslieť, žeby sultánov prestol bol ešte obsadený?
   </p>
   <p>
    Triaška zachveje mi telom, keď na všetky tieto divy pomyslím. No na viedenskej výstave vidieť bolo človeka vo všetkých kúskoch rozloženého, ktorými sa — nech len čo ako päsť súceho mäsa má na sebe — môže človek vynahrádzať. Dajedni ľudia desiatu čiastku neberú na sebe do hrobu z toho, čím ich rodičia na svet vyštafírovali. Skelety budú v budúcnosti veľmi nedokonalé, pretože žiadna škoda pre anatómov a antropológov, keď mŕtvoly páliť budú.
   </p>
   <p>
    Malú, ale — úfajme — živú vzorku takejto ľudskej kompozície podáme v nasledujúcom fakte. Kňaz požehná fúziu delikátneho, k vyššej triede patriaceho zaľúbeného páru. On černovlasý, zdvorilý, elegantného držania švihák, ona perloústa, vnadná beluša. Po odchode hostí utiahli sa fuzionalisti do svojho Einkammersystému; a tu začne sa rozklad, aký vídavame len u hodinára, rozoberajúceho staré cibule.
   </p>
   <p>
    Bezškvrnné dve postavy, Apollo a Venuša, pripravujú sa k odpočinku.
   </p>
   <p>
    Mladý zať chytí sa za hlavu, a fuk — kotúľa sa na stolíku strojená parochňa, a on stojí s lesklým temenom ako vrch Baranovo nad Špaňou Dolinou. A ihneď pritúli sa k parochni velikánsky šiňon, a hlava Venuše zjaví sa v podobe moľami zožraného, vyplznutého grzna. — Karol pichne pravým palcom do ľavého oka a vylúšti ho sťaby zemiak z obielky, vyložiac ho k hodinkám na tanier, kým zas Eusébia rozdrapiac ružové ústočká, vytiahne z nich dupľované hrable tridsať i dvoch sťa krištáľ bielych zubov a otvorené v podobe klepca pristrojí si ich na stoličku. Karol vyzúvajúc čižmy, odopne ľavú nohu od samého kĺbu a oprie ju o nočnú skrinku. Nad pohľadom jednonohého snúbenca zalomí Eusébia rukami — a ako sa očakávať dalo, zamdlie. Karol zase nad tým zdesený, skacká ako Donato o jednej nohe k svojej holubici, chytí ju za ruku — no pulzu nič a nič! Ruka studená ako ľad. V zúfalstve chce si vlasy trhať, to nejde, bo parochňa na stole. Trhá, myká domnelú mŕtvolu za ruku, vtom mu — počúvajte — ruka ostane v ruke, a Eusébia usmievajúc sa, vycerila by zuby, keby jej na stoličke neležali. Mladý zať ale položí strojenú ruku k zubom, a tak sa odohral výjav, ako kedysi medzi egyptskou kňažnou Bertreri, keď jej prebitý Pthamaj, miesto svojej ruky, ruku umrlca brata šanžíroval do pačičky.
   </p>
   <p>
    Z toho vidno, s akým málom človek spokojný byť môže, a z toho mála by sa ešte dačo dalo objednať.
   </p>
   <p>
    Pár rebier, kus pľúc a srdce, to pre zaľúbencov dosť. Žalúdok sa nežiada, a pečeň — fabrika žlče — tá práve a úplne môže vystať. Hlavu i tak obyčajne potratia. Dá sa to teda veľa zhospodáriť.
   </p>
   <p>
    V spojení s týmto chcem vyrozprávať čudný príbeh chirurgickej operácie.
   </p>
   <p>
    V istej podtatranskej, silnými chlapmi a neohrozenými priateľmi tvarohových pirohov obývanej obci v čas hodov poharušili sa trochu kmotor Mamľas s kmotrom Omáčkom. — Mamľas kmotrovi vyklal oko, Omáčka kmotrovi odhryzol nos. Oba potom pospiechali k doktorovi Lesebuchovi. Múdry dr. Lesebuch, stojac vždy na výške bežnej vedy, sľúbil pomoc a pomohol im, hoci to nešlo tak chytro, ako to tu čítate.
   </p>
   <p>
    Dolu visiace oko odstránil a zamenil krásnym, umele zo skla strojeným. Malá chyba podbehla v tom, že pôvodné oko tmavočierne, strojené oko svetlomodré. A tak sa stal na výstrahu kešavým. Operácia darila sa výborne. Akonáhle huplo mu do očnej jamky, vykríkol radostne: „Vidím, na moj dušu vidím!“ A skutočne videl, keď svoje prirodzené oko — nezažmúril.
   </p>
   <p>
    Nové oko tlačí ako nová čižma, preto treba naň privykať; privyká sa ale tak, že sa spočiatku len za kratší, potom krescendo
    <sup>
     [
     <a class="footnote" href="#ftn.251" name="251">
      251
     </a>
     ]
    </sup>
    za dlhší čas v hlave ponecháva. Zavše sa vyberá, zavše vkladá, čo je pre dlhú chvíľu chorého veľmi zaujímavou zábavou.
   </p>
   <p>
    Konečne vyliečeného kmotra Omáčku dr. Lesebuch prepustil domov, ale s tým napomenutím, aby oko, akonáhle ho bude omínať, aby sa vyhol otlakom, na čas na rekreáciu odložil na stranu.
   </p>
   <p>
    S návratom kmotra Omáčku nastala v rodine veľká radosť. Pri tejto príležitosti vydržiavať sa mal v druhý deň veľký olovrant.
   </p>
   <p>
    Hostí dostavilo sa mnoho.
   </p>
   <p>
    Omáčka vytiahol — ako obyčajne — večer oko, odložiac ho na odpočinok. Ráno sa pristrája, uhládza a šuchorí. Oko, aby mu ľahšie do jamky vliezlo a tam ho neomínalo, natrel mladým maslom, prichystaným na stolci.
   </p>
   <p>
    Vidúr, ako kopov, bol veľmi pažravý pes. Nevolaný, nepozvaný prituľká sa k stoličke, vykrúti kus hlavou, vypleští ružový jazyk a — huj! — Zazrie ho Omáčka, ale pozde, len čo mu oko na zuboch hrklo, už pán Omáčka nohy dvíha. Ale Vidúr tušiac, že spáchal ťažký oftalmologický hriech — oculus domini custodit equos et canes
    <sup>
     [
     <a class="footnote" href="#ftn.252" name="252">
      252
     </a>
     ]
    </sup>
    — nedočkal, kým ho pán podošvou pošuchá, ale otvorenými dvermi a vrátami zaberal do šíreho sveta. — Darmo volal za ním pán Omáčka: Ego sum, dominum cognoscite vestrum
    <sup>
     [
     <a class="footnote" href="#ftn.253" name="253">
      253
     </a>
     ]
    </sup>
    — nič nepomohlo; s pánovým okom v žalúdku pošol durák!
   </p>
   <p>
    Prenasledovali Vidúra, vysielali za ním zatýkačov, ale Vidúr ďalej skáče, a čím ho viac prenasledovali, tým veselšie trtúlil tatam, kam ho viedli jeho tri oči.
   </p>
   <p>
    No, čo ale zatiaľ robiť? Očná jama musela sa dačím vyplniť. Pomohol mu vtip. Pohol rozumom a strčil si príhodnú červenú reďkev miesto oka.
   </p>
   <p>
    A tak predsedal kmotor Omáčka hostinnému stolu. Psa večer lapili, keď sa vylačnený prikradol k hostine. Chudáka zavrzli medzi dvere a tlačili, kým oko neuzrelo sveta, skade zahorúca vrátilo sa naspäť na svoje pôvodné miesto, do očnej jamky.
   </p>
   <p>
    Dopočujúc to kmotor Mamľas, veľmi sa posmieval, áno bolo sa čo obávať, že sa urazený Omáčka bude pomstiť, a to tak, že mu tiež dačo na oči vyhodí. Medzitým sa zase Mamľas vyhrážal, že dobre, že on kmotrovi Omáčkovi nos so všetkým činom odhryzne. V takomto smutnom položení nachodila sa táto ctená a duchovná rodina.
   </p>
   <p>
    Treba nám ale tiež vedieť, čo sa dialo i s kmotrom Mamľasom. Odhryznutý nos vyšmaril dr. Lesebuch von oknom, lebo nos nie je vraj vŕba, ani švábka, žeby tak — mne nič, tebe nič — korene pustil. Ten sa musí vraj vyrezať, lebo z čela lebo z horného ramena. „Pane, nedbám, skadekoľvek; najmilšie by mi, pravda, bolo, keby mi druhý dakto kus toho mäsa prepustil; nuž ale režte kde chcete,“ — odvetil pacient.
   </p>
   <p>
    Svetaskúsený Štefan Pinka písal voľakedy z Dänemarku
    <sup>
     [
     <a class="footnote" href="#ftn.254" name="254">
      254
     </a>
     ]
    </sup>
    , že tam vraj jednému vojakovi, čo mu odstrelili vrchné pery, prilepili o ústa falatok
    <sup>
     [
     <a class="footnote" href="#ftn.255" name="255">
      255
     </a>
     ]
    </sup>
    , vystrihnutý koňovi zo stehna, a to sa vraj znamenite zrástlo, s tou jedinou neestetickou chybou, že kedykoľvek počul ten vojak ovos osievať, alebo kedykoľvek sa popri ovsenom poli prechádzal, sekalo mu gambou, a ona začala sa rehotať. Nepochybujeme ani najmenej v pravdivosť virkli kaprála
    <sup>
     [
     <a class="footnote" href="#ftn.256" name="256">
      256
     </a>
     ]
    </sup>
    , pána Pinku, ale pochybujeme predsa, žeby pán vojak a kôň v toľkej príbuznosti boli bývali až na jednostajnosť mäsa.
   </p>
   <p>
    No, ale poďme ďalej, vráťme sa k nášmu predmetu.
   </p>
   <p>
    Ako povedané, rinoplastika, to jest nosostrojenie, koná sa lebo v úradných kanceláriách, alebo v ránhojičských klinikách. My sa len s týmto posledným budeme zabávať. Rinoplastika sa alebo z čela alebo z horného ramena, ale vždy z toho istého tela vykonáva. Odmeria a vyreže sa toľký kus kožky od samého mäsa, koľko treba. — Na odhryznutom nose sa krajky rany pekne vyrovnajú, občerstvia a tak sa potom od mäsa odlúštená koža prihne a pripevní o nosovú ranu. Ale medzi kožou a telom — už či čelom, či horným ramenom, z ktorého bola odšmyknutá — musí byť nepretrhnutá spojitosť, to jest musí sa úzky mostík nechať pre výživu; ináč by nos odkvicol, a len potom, keď novorodený nos k nosovej kosti už prirástol, môže sa ten mostík prerezať. Keďže z čela hotovený nos, hoci ľahšie prichodí pre chorého to zniesť, ohyzďujúci svor po sebe necháva — umienil si doktor Lesebuch k tomu upotrebiť ľavé horné rameno.
   </p>
   <p>
    Kým sa taký nos prirastie, prejde pár týždňov, a cez dakoľko týždňov rameno na tvári pokojne držať je vec veľmi príkra, k tej sa iba privykať musí, a to prv, ako sa začne operácia.
   </p>
   <p>
    Za dva týždne teda držal kmotor Mamľas ľavé rameno kosom cez tvár naprázdno a privykol už úplne k tomu únavnému manévru. Vidiac krotkú spoľahlivú trpezlivosť Mamľasovu, prikročil dr.Lesebuch k operácii, čo sa mu i dokonale vydarilo.
   </p>
   <p>
    Operáciu samú líčiť nebudeme. Mnohých, ktorí bývajú druhými za nos ťahaní, dotklo by sa to nepríjemne. Pravdaže, nastolíme im tu ďalšie príbehy, udavšie sa pod časom liečenia.
   </p>
   <p>
    Chovu pacientovi varila žena. Všetko ubiehalo dobre.
   </p>
   <p>
    Osemnásty deň svojho pobytu v nemocnici sa mu žena kdesi dlho zaklebetila. Mamľas — lačný, a obed nechodil. Nešeredne šomral popod pazuchu. Konečne a dosť pozde, bohužiaľ pripozde, dopáli žena s nešťastnými pirohmi. Pirohy, ako známo, nesmierne miloval.
   </p>
   <p>
    Strčí prvý — a to piroh napuchnutý ako ropucha — s veľkým chmatom do papule, popáli sa, trhne hlavou, a myk hlava bez nosa; rypák zmraštený vrátil sa na rameno. No, už je dobre!
   </p>
   <p>
    Bežali pre doktora. Čo sa stalo, už sa neodstane. Nos ešte nebol celkom prirastený, nuž, takhľa sa rozlúčil so svojím pánom. Doktor mu radil znovu hore rameno držať, že sa mu nos prirastie, ale kmotor sa zaprisahal, že on to ani za všetky svety viac nepodstúpi. A tak odtiahol nie s dlhým, ale s krátkym nosom domov.
   </p>
   <p>
    Ale na ramene vyrezanej kožke sa už raz zapáčilo byť nosom, a ona na svoju ruku vyvinula sa v správny nos, čo, pravda, kmotrovi Mamľasovi milé nebolo, keď sa mu tento adoptovaný nos strkal i tam, kde ho nebolo treba. Že túto akvizíciu nikomu na nos neobesil, rozumie sa.
   </p>
   <p>
    Práve druhý deň, keď Vidúr oko spreneveril, vybral sa kmotor Mamľas do božieho chrámu. Aby mu v tvári diera z nosa tak veľmi viditeľná nebola, držal si pod nosom kytku z muškátu a šťúbrika a zhrbený sedel medzi svojimi susedmi.
   </p>
   <p>
    Pod kázňou, keď pán farár najväčšmi horlil a farníci najsladšie driemali, na zapudenie sna a z peknej občianskej kostolnej obyčaje voľakto tam hen z tretej stolice pustil piksľu s tabakom do obehu. Sused Babala nešťastnou náhodou vyvráti pušku, tabak sa spráši, a to tabak žltý — tu naraz začne v rukáve prskať a prskať. Mamľas hladká a čitká dlaňou rukáv — no nieto pomoci. Farár zatíchne, hľadí mrzko na rušiteľa pokoja. Pohoršené obecenstvo sa prebúdza a Mamľas s kýchavým rukávom beží kostolom von.
   </p>
   <p>
    Omáčka na chóre má satisfakciu. Dusí sa v sebe, že mu až slzy z očú tečú. Nemajú si viac čo pod nos rýpať ani čo na oči vyhadzovať a žijú napozatým pri dobrej zhode.
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#247" name="ftn.247">
        247
       </a>
       ]
      </sup>
      (nem.) O slobode vyučovania a učenia
     </p>
    </div>
    <div class="footnote">
     <p>
      <sup>
       [
       <a class="para" href="#248" name="ftn.248">
        248
       </a>
       ]
      </sup>
      (z maď.) Ktorého nechali prepadnúť
     </p>
    </div>
    <div class="footnote">
     <p>
      <sup>
       [
       <a class="para" href="#249" name="ftn.249">
        249
       </a>
       ]
      </sup>
      (lat.) Jedným zakašlaním vyhodil dva (roz. zuby), druhým tiež dva a na tretie zakašlanie mu nič nezostalo
     </p>
    </div>
    <div class="footnote">
     <p>
      <sup>
       [
       <a class="para" href="#250" name="ftn.250">
        250
       </a>
       ]
      </sup>
      (gréc.) Nosovou plastikou
     </p>
    </div>
    <div class="footnote">
     <p>
      <sup>
       [
       <a class="para" href="#251" name="ftn.251">
        251
       </a>
       ]
      </sup>
      (lat.) S rastúcou silou (čiže postupne)
     </p>
    </div>
    <div class="footnote">
     <p>
      <sup>
       [
       <a class="para" href="#252" name="ftn.252">
        252
       </a>
       ]
      </sup>
      (lat.) Pánovo oko dozerá na kone a psov
     </p>
    </div>
    <div class="footnote">
     <p>
      <sup>
       [
       <a class="para" href="#253" name="ftn.253">
        253
       </a>
       ]
      </sup>
      (lat.) To som ja, poznajte svojho pána
     </p>
    </div>
    <div class="footnote">
     <p>
      <sup>
       [
       <a class="para" href="#254" name="ftn.254">
        254
       </a>
       ]
      </sup>
      (nem.) Z Dánska
     </p>
    </div>
    <div class="footnote">
     <p>
      <sup>
       [
       <a class="para" href="#255" name="ftn.255">
        255
       </a>
       ]
      </sup>
      (z maď.) Kúsok
     </p>
    </div>
    <div class="footnote">
     <p>
      <sup>
       [
       <a class="para" href="#256" name="ftn.256">
        256
       </a>
       ]
      </sup>
      (z nem.) Skutočného desiatnika (v protive k titulárnemu)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="zena-vela-znesie">
       </a>
       Žena veľa znesie
      </h2>
     </div>
    </div>
   </div>
   <p>
    Zašiel som si muchy oháňať do pestrej prírody. Zaujímavá tá príroda, plná kúziel. — Sadnem na skalu, bujným machom obrastenú. Z čoho ten mach rastie, z čoho sa živí? Však mu tá tvrdá, nepohostinná skala nedáva žiadnej poživy; či snáď z povetria? A veru z povetria. — Z čoho žije v sedliackych chalupách nad stolom na motúzku visiaci netresk (sempervivum tectorum), či z povetria? Pravdaže.
   </p>
   <p>
    Na krok predo mnou vyrastá tohoročný klík smrekový a nesie prebodnutý, desať ráz od seba ťažší kus dreva. Stá tých klíkov uniesli by dohromady dvadsať kilogramov.
   </p>
   <p>
    Tamto v skale hadiace sa korene štiepajú zápole. Skade tá nevyspytateľná sila?
   </p>
   <p>
    A tamto zase podivne vytlačeným chodníčkom letí k svojej, pomerne ohromnej pyramíde spešný mravec, konskou rýchlosťou a nie naprázdno. Hore, vysoko nad hlavou, aby nezavadil, teperí on sám na päť milimetrov dlhú vetvičku, päťkrát takú dlhú a pomerne širokú, a na váhu berúc, iste desaťkrát takú ťažkú.
   </p>
   <p>
    Keby človek stál v pomere tej sily čo mravec, uniesol by vysoko nad hlavou pätnásť centov.
   </p>
   <p>
    No treba si to povážiť.
   </p>
   <p>
    A skade teda tá sila? — Tak som rozmýšľal, ako maličké tvory prevyšujú našu schopnosť znášania tiarch a nerestí, keď tu zrazu, akoby z buka padol, zjaví sa predo mnou môj známy Klepkár.
   </p>
   <p>
    „Ach, kdeže ste sa vy tu vzali?“
   </p>
   <p>
    Včerajšie noviny náramne rozdráždili jeho myseľ. Samé neprávosti, surovosti, utiskovanie, šliapanie zákonov ľudských, božích, prírodných. — V prírode v týchto prípadoch najskôr okreje, lebo príroda netrpí nezákonitosť, a čo sa pácha proti jej zákonom, to iste i pomstené bude. Namrzený nechal doma ženu mlieť kávu a vybral sa na lúku, blízko tu v susedstve. Leží ona na výšine, na sever obrúbená tmavým lesom, na juh výzor voľný do viac žúp.
   </p>
   <p>
    Ta teda bežal do voľnej prírody, nekalenej intrigami; tam je vznešený pokoj, pravda a dôstojnosť. Tam vo velebnej tíšine ukojí sa jeho rozpálená myseľ.
   </p>
   <p>
    Lúku mu kosili, a to je zábava znamenitá:
   </p>
   <div class="literallayout">
    <p>
     <br/>
     <span class="emphasis">
      <em>
       Brúsme, chlapci, brúsme kose,
      </em>
     </span>
     <br/>
     <span class="emphasis">
      <em>
       ta sa, kosiť v rannej rose!
      </em>
     </span>
     <br/>
    </p>
   </div>
   <p>
    Dych mu voľný, prsia sa mu dmú, oči sa mu smejú.
   </p>
   <p>
    Vystúpi na lúku, oproti neho koliba. V jednom rade kosia chlapi „šuch—šuch“. Zavše jeden, zavše druhý zaostáva, vystrie sa, utrie rosnou trávou blýskavú kosu a „kišink—kašank“ prepletá po nej oslou. Pod smrekom na koreni jeden, čo kosou do žabice zaťal, „pim—pim—pim“ pokúva ju kladivkom.
   </p>
   <p>
    Ale v kolibe — ktože tam pokúva? — Z koliby čuť prenikavý krik… Či snáď spev hrabáčok? Ej, nespieva — ale píska: „Jaj, jaj, jaj, ratujte ma!“
   </p>
   <p>
    Klepkár preľaknutý pobehne a už na tisíc krokov od samého dejiska bolo zreteľne slúchať — ako debnár keď sud obíja — päsťami po chrbte búchať. Každý jeden buchnát zamrel temným ohlasom v tieňavom lese.
   </p>
   <p>
    Beží bližšie. Tu muž ženu za vlasy špedíruje von z koliby, akoby obmedzený priestor zameniť chcel širším poľom v krásnom okolí. V manželskom diele rezko pokračuje. Žena, úbohá žena, zvíja sa na zemi.
   </p>
   <p>
    Pán Klepkár, vycvičený člen hasičského zboru, popadne senné vidly, ženúc sa skokom oproti hroznému bubeníkovi.
   </p>
   <p>
    Za slušné pokladám tu hneď vysvetliť pohnútku, prečo manžel švargal po žene päsťou ako pobijačkou.
   </p>
   <p>
    Zuzka, chudiatko, ináč znamenitá žena, stála v neprekonateľné priateľských pomeroch k špiritusu. A tu — no čert nespí — akosi náhodou v kolibe drgla sa o krpku, pritisla sa k nej, prilipla o ňu, ocengala sa z nej. Klátilo ju z boka na bok ako topoľ v búre. A tu muž toľký rámus narobil, a prečo? No pre nič, pletka — samá závisť!
   </p>
   <p>
    „Jano! — Hrmen bohov, zahlušíš si ženu!“ zahučí pán Klepkár s vytrčenými vidlami. „Pustíš ju? Pozri, naskutku ťa kolem!“
   </p>
   <p>
    „Nuž a čo sa ja bojím vašej koliky?“ odpovie Jano, a to hlasom, ktorý zrejme poukazoval na to, že i on do tej krpky zavadil. Chlapisko ako veža, opustiac docupkanú ženu, vyvalí oči na Klepkára a desať tvrdých prstov ako drieňové cepíky proti nemu vystrúc, zahrmí dalej: „Práve som v robote, hlaďteže — žena je moja — nemiešajte sa — berte sa nabok — lebo prisahám hore dolinou — ešte i pre vás zvýšilo.“
   </p>
   <p>
    No, to bolo zreteľné. Okrem hlasu bolo Janovi i z očí čítať, že z teórie ľahko prestúpi k činu.
   </p>
   <p>
    Pán Klepkár, človek múdry, no a múdrejší vše popúšťa — tak robí i vôl, keď ho mäsiar po hlave opálil — zložil zbraň, kapituloval, zmenil front a húpal rýchlym krokom kopišlakom
    <sup>
     [
     <a class="footnote" href="#ftn.257" name="257">
      257
     </a>
     ]
    </sup>
    nazad do objemu tieňavých stromov.
   </p>
   <p>
    Ale tigrový Jano ešte potom dlho klial a hromžil ako zlé v oblaku. Obročená Zuzka niesla v tichosti všetko, čo jej plnou mierou Jano nakladal. Odfukovala si v pokosoch.
   </p>
   <p>
    To sa stalo včera. Dnes vyjde zas na lúku, kus ostýchavejšie než včera. Veselý spev rozlieha sa lúkou i lesom. Prvú, čo zazrel pán Klepkár hrabať, bola chatrná ženička Zuzka, svieža a čerstvá sťa lastovička. Spievala si plnými prsami:
   </p>
   <div class="literallayout">
    <p>
     <br/>
     <span class="emphasis">
      <em>
       Keď chceš pánom žalovať,
      </em>
     </span>
     <br/>
     <span class="emphasis">
      <em>
       musíš sebou dary brať:
      </em>
     </span>
     <br/>
     <span class="emphasis">
      <em>
       morky, husi, prasatá,
      </em>
     </span>
     <br/>
     <span class="emphasis">
      <em>
       a tie mastné kurčatá.
      </em>
     </span>
     <br/>
    </p>
   </div>
   <p>
    „Nuž, Zuzka, akože je?“
   </p>
   <p>
    „Ďakujem, ako pri práci, dobre.“
   </p>
   <p>
    „Bá? A Jano je kde?“
   </p>
   <p>
    „Au, kde je. Sedí, darebák.“
   </p>
   <p>
    Pán Klepkár pristúpi k Janovi. Ten sedí na pniaku odudlený, hlavu trímajúc v obidvoch rukách o koleno opretých.
   </p>
   <p>
    „Jano, nuž a kosiť?“
   </p>
   <p>
    Jano krúti hlavou. „Nemôžem, päste ma od včera bolia,“ odvetí s kyslou tvárou a ukáže mi opuchnuté päste.
   </p>
   <p>
    „To je nátura!“ vzdychne si pán Klepkár.
   </p>
   <p>
    No je, pomyslím si ja. To neznesie ani mravec, ale ani slon.
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#257" name="ftn.257">
        257
       </a>
       ]
      </sup>
      Spiatočným krokom (proti smeru šľaku)
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="alopatia-tres-faciunt-collegium">
       </a>
       Alopatia tres faciunt collegium
      </h2>
     </div>
    </div>
   </div>
   <p>
    <sup>
     [
     <a class="footnote" href="#ftn.258" name="258">
      258
     </a>
     ]
    </sup>
   </p>
   <p>
    Každý človek musí zomrieť, a to dvojakým spôsobom môže urobiť: lebo bez, alebo s lekárskou pomocou. Toto sa deje systematickým, tamto nesystematickým spôsobom. Kto teda poriadne, systematickým spôsobom, to jest toľko, ako s lekárskou pomocou (ope artis
    <sup>
     [
     <a class="footnote" href="#ftn.259" name="259">
      259
     </a>
     ]
    </sup>
    ) chce z tohoto biedneho sveta do blahých krajov prestúpiť, tomu nakrátko podám tri najhlavnejšie spôsoby, akými systematicky môže zísť zo sveta. A tie sú: homeopatia, hydropatia a alopatia.
   </p>
   <p>
    Kto rojčí za homeopatickým, to jest kašičkovým liečením, to jest dunstovým (dunstom nazývajú Nemci najdrobnejší brok, a stade porekadlo: „Er macht ihm einen blauen Dunst vor“)
    <sup>
     [
     <a class="footnote" href="#ftn.260" name="260">
      260
     </a>
     ]
    </sup>
    — toho jednoducho odkazujem na homeopatické výsledky na Dolnej zemi roku 1863 a v Orave roku 1864/5, kde — pretože pánboh tie kraje homeopatiou navštívil — ľudia hladom mreli. Roku 1864, keď u nás seno dosiahlo neslýchanú cenu, štyri zlaté r.č., ja som — okolnosťami prinútený a homeopatickou literatúrou povzbudený — svoje dve skromné paripy vzal tiež do homeopatickej kúry. Seno som potencíroval
    <sup>
     [
     <a class="footnote" href="#ftn.261" name="261">
      261
     </a>
     ]
    </sup>
    ; vezmúc z neho päť funtov, zmiešal som ho s piatimi funtami slamy; z tejto miešaniny vytiahnuc päť funtov, zase som to s čistou slamou pomiešal a z tohoto zase päť funtov vzal a tak ďalej pokračoval podľa pravidiel až do desiatej potencie, a rezultát tejto desiatej sine potentia
    <sup>
     [
     <a class="footnote" href="#ftn.262" name="262">
      262
     </a>
     ]
    </sup>
    predkladal som tátošom. Ale nevďak! Keď moje paripy — ako ten cigánsky kôň, už—už mali ku homeopatii privyknúť — padli na impotenciu, čiže malomocnosť ako nevinná obeť systematického homeopatického zachádzania. To ma skonfundovalo, a naďalej odstupujem od podobnej kúry. A to je teda experiment homeopatický.
   </p>
   <p>
    Hydropatia. — Kurujme sa vodou a buďme si sami lekármi, ako u mormonov každý môže byť kňazom. Je to naozaj lacná a lačná kúra, a len to mi je divné, že náš Hospodin nestvoril nás hneď ako číky a raky vo vode, kde by sme spásonosný liek vždy mali vôkol seba, v ňom žili, dýchali, vôbec by sme sa vždy v tom elemente pohybovali.
   </p>
   <p>
    Ba už som bol na tom, keď sa vlani plané a drahé vína urodili, že sa do vody, to jest do náručia hydropatie hodím, ale dobré banskobystrické víno ma od tejto samovraždy zachovalo. Nuž a dobre tak bolo, lebo som ešte — a to dosť divné — v žiadnom prírodopise nečítal, že sa človek od koňa, somára, vola vôbec nerozumného zvieraťa líši hlavne tým, že nepije, ako napríklad teľce, výlučne vodu, ale víno, pivo, roztopčín atď., a jedine vtedy, keď v týchto exceluje, tamtým rovným sa stáva. — Nuž a potom, či je ozaj tá voda tak neutrálna, akou ju vyhlasujú? — No nie! Voda nastvárala svetu omnoho viac škody, ako víno alebo pivo. Prečože — kérem alášan
    <sup>
     [
     <a class="footnote" href="#ftn.263" name="263">
      263
     </a>
     ]
    </sup>
    (sit venia ver bo
    <sup>
     [
     <a class="footnote" href="#ftn.264" name="264">
      264
     </a>
     ]
    </sup>
    ) — prečože, reku, vymysleli wassrdichte čižmy, wassrdicht kabát
    <sup>
     [
     <a class="footnote" href="#ftn.265" name="265">
      265
     </a>
     ]
    </sup>
    , klobúk atď. a iné vasrdité veci; prečože hovoria, že je voda ani v čižme nie dobrá, keď je voda nie škodná? Či je ona snáď v hlave, v prsiach, bruchu a v koži dobrá? Či je snáď prospešná, keď básnikove mozgy rozmočí, spisovateľove články zaplaví? Či je voda vítaná, keď z očí prúdi, z nosa kvapká a keď sa kútikmi leje, keď z kože cincúrom vyviera? Kto mi to podvráti, že sa viacej ľudí utopilo vo vode ako vo víne, pive alebo pálenke? Hej, domini vodnatí kolegovia! Vy, čo sa na potvrdenie vášho učenia vodoliečby o Sväté písmo opierate, či ste sa nedočítali, že keď boh chcel trestať hriešny, bezbožný svet, vypustil za štyridsať dní všetky nebeské fľúdre, hydropatiou ho navštívil a vytopil? Či to bola voda neutrálna? Prečo to neurobil vínom? Ba práve pánboh z vín zničujúcej duše jediného muža — Noema, ktorý sa, rogo humillime, práve prvý dobrým vínom podfrcol, pred smrťou vody zachránil. No, čo na to?
   </p>
   <p>
    Hovoríte, že voda neutrálna! Čert z pekla je neutrálny, nie voda! Vysvetlím to príkladom. Takých, čo robiť nechcú, čo na konto druhých radi dobre žijú, darebákov, ako napríklad u nás sú mnohí bankrotníci, tých v Belgii nasledovne kárajú a nútia do práce. Zavrú ho do izby, v tej izbe stojí pumpa, z vrchu steny však neprestajne priteká voda. Keď darebák nepumpuje, vyrastie mu voda až po ústa, a tak potom už len usilovne pumpuje, aby sa nezalial. Keď sa táto procedúra denne opakuje, o krátky čas ten panák navykne na robotu len milá vec! Nuž ale keby tá voda neutrálna bola, či by ten darebák tak ochotne pumpoval? No, nie!
   </p>
   <p>
    Ďalej hovoria páni mokrí kolegovia, že sa človek má zdržiavať mäsitého pokrmu. Pominúc tu Starý a Nový zákon, ktorým by ľahko dokázal odporné, odkazujem vás na sústavu človeka a jeho prírodnú ústrojnosť. Či má len trávu jesť? Či má snáď zuby, ako krava, len naspodku, či má krkové zväzky — „ligamentum nuchae“— ako hoviadko, aby mohol štvornožky s ovisnutou hlavou novosvetku pošklbovať? A skutočne bol by pekný, zaujímavý pohľad vidieť na prechádzkach slečnu a gavalierov šklbať lopúchy a púpavu.
   </p>
   <p>
    Držte sa teda alopatie! Alopatia má svoje historické právo, ona rozkazuje a používa všetko, čo nad, na a pod zemou jestvuje: horké, sladké, kyslé, hladké, chladné, mäkké, teplé, ľahké, vrelé, mokré, tvrdé, ťažké, suché, ostré, svetlé, tmavé. Netrpí žiadneho dualizmu, ale je skôr konfederácia všetkých homeo—, hydro— a vinopatií, semelkúry
    <sup>
     [
     <a class="footnote" href="#ftn.266" name="266">
      266
     </a>
     ]
    </sup>
    , baumnichtgscheidtizmu (nový nástroj suplírovať vody) atď.
   </p>
   <p>
    Alopatia je omnibus, starý peň, z ktorého všetko vzrastá; avšak ako druhé stromy, tak i on, navštevovaný býva húsenicami, motýľmi, chrústmi. Keď jedna lebo druhá ratolesť zájde ďaleko, tá zahynie, a šťava sa vracia do pňa. Zná ona dobre, že človek nie z kašičiek, ani nie jedine z vody pozostáva, a preto podáva mu všakové lieky. To je alopatia, dilectissimi
    <sup>
     [
     <a class="footnote" href="#ftn.267" name="267">
      267
     </a>
     ]
    </sup>
    . Ani Jób si vodou chrasty neliečil, ba ani anjel nehojil Tobiášovi slepé oči homeopatickými guľôčkami, ani sprchou, ani magnetizmom, ale olejom, bezpochyby — rybacím. Z tohto všetkého vysvitá, že kto systematicky, to jest pomocou lekára chce zomrieť, nech sa oddá pokojnou mysľou do rúk alopatických, lebo, pravdaže, veselšie je s frankfurtskou viršľou v žalúdku stúpať na druhý svet, ako sa utopiť alebo hladom umrieť. Tantalos, hľa, prešiel obe kúry: trčal vo vode až po bradu a s diétnymi jablkami koketoval, a žije, pravdaže len v pamäti ľudskej, i to ako príklad strašných trápení. Tantalos by sa rád bol zbavil hydropatie, keby mu bola stála k službám.
   </p>
   <p>
    Teda my, alopati, vyhodíme vás homeopatov na lopate ta do Hladomeru a hydropatov k morskému oku, tam vyše Malachova. Vivat allopathia, pereat mundus
    <sup>
     [
     <a class="footnote" href="#ftn.268" name="268">
      268
     </a>
     ]
    </sup>
    !
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#258" name="ftn.258">
        258
       </a>
       ]
      </sup>
      (lat.) Traja tvoria spoločnosť (v právnom zmysle)
     </p>
    </div>
    <div class="footnote">
     <p>
      <sup>
       [
       <a class="para" href="#259" name="ftn.259">
        259
       </a>
       ]
      </sup>
      (lat.) Pomocou umenia
     </p>
    </div>
    <div class="footnote">
     <p>
      <sup>
       [
       <a class="para" href="#260" name="ftn.260">
        260
       </a>
       ]
      </sup>
      (nem.) Obalamutil ho (dosl. ukázal mu modrý drobný brok)
     </p>
    </div>
    <div class="footnote">
     <p>
      <sup>
       [
       <a class="para" href="#261" name="ftn.261">
        261
       </a>
       ]
      </sup>
      (lat.) Zmocňoval
     </p>
    </div>
    <div class="footnote">
     <p>
      <sup>
       [
       <a class="para" href="#262" name="ftn.262">
        262
       </a>
       ]
      </sup>
      (lat.) bez potencie
     </p>
    </div>
    <div class="footnote">
     <p>
      <sup>
       [
       <a class="para" href="#263" name="ftn.263">
        263
       </a>
       ]
      </sup>
      (maď.) Prosím ponížene
     </p>
    </div>
    <div class="footnote">
     <p>
      <sup>
       [
       <a class="para" href="#264" name="ftn.264">
        264
       </a>
       ]
      </sup>
      (lat.) Nech je odpustené (to slovo), s odpustením
     </p>
    </div>
    <div class="footnote">
     <p>
      <sup>
       [
       <a class="para" href="#265" name="ftn.265">
        265
       </a>
       ]
      </sup>
      (nem.) Nepremokavé čižmy, nepremokavý kabát
     </p>
    </div>
    <div class="footnote">
     <p>
      <sup>
       [
       <a class="para" href="#266" name="ftn.266">
        266
       </a>
       ]
      </sup>
      (nem.) Žemľovej liečb
     </p>
    </div>
    <div class="footnote">
     <p>
      <sup>
       [
       <a class="para" href="#267" name="ftn.267">
        267
       </a>
       ]
      </sup>
      (lat.) najctenejší
     </p>
    </div>
    <div class="footnote">
     <p>
      <sup>
       [
       <a class="para" href="#268" name="ftn.268">
        268
       </a>
       ]
      </sup>
      (lat.) Nech žije alopatia, nech zhynie svet. (Premena porekadla Vivat justitia, pereat mundus = Nech žije spravodlivosť, nech zhynie svet.)
     </p>
    </div>
   </div>
  </div>
 </body>
</html>
