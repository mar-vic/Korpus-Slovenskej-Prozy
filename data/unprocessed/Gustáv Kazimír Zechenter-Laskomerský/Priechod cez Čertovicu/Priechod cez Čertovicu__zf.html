<html>
 <body>
  <div>
   <div class="titlepage">
    <div>
     <div>
      <h2 class="title">
       <a name="id2523119">
       </a>
       Priechod cez Čertovicu
      </h2>
     </div>
    </div>
   </div>
   <p>
   </p>
   <p>
   </p>
   <p>
    Ťažko je hockomu ďaleké cesty podnikať a tak pikantné cestopisy vydávať ako napríklad Humboldt.
    <sup>
     [
     <a class="footnote" href="#ftn.id2523136" name="id2523136">
      1
     </a>
     ]
    </sup>
    To je nám nemožné. Baker
    <sup>
     [
     <a class="footnote" href="#ftn.id2523149" name="id2523149">
      2
     </a>
     ]
    </sup>
    motal sa so ženou ďaleko v Afrike, hľadajúc to, čo nikto nestratil, totižto
         prameň Nílu, staroegyptského Járo. Nemôžeme s Radcliffom opisovať bezhraničnú Sibír a
         nekonečné stepi Kirgizov a Tunguzov; ani sme s Vámbérom
    <sup>
     [
     <a class="footnote" href="#ftn.id2523172" name="id2523172">
      3
     </a>
     ]
    </sup>
    neboli tam, kde on nebol. S naším interesantným večným židom Šustekom
    <sup>
     [
     <a class="footnote" href="#ftn.id2523192" name="id2523192">
      4
     </a>
     ]
    </sup>
    sme tiež neboli, chybuje nám na to jeho železná vytrvalosť, remeselnícky podnik
         a šťastie. Nuž ale nám neprichodilo ísť ani na chrbte Tegetthoffa
    <sup>
     [
     <a class="footnote" href="#ftn.id2523213" name="id2523213">
      5
     </a>
     ]
    </sup>
    na ľad tancovať, kde chudák Tegetthoff bez ladu a skladu predsa v ľade zamrzol,
         a ani ho nefrutatírovali.
    <sup>
     [
     <a class="footnote" href="#ftn.id2523236" name="id2523236">
      6
     </a>
     ]
    </sup>
    No, ten tam je premrznutý, zachladnutý; jeho obyvatelia vrátili sa slávne do
         teplého nazad, prinavrátiac nám stratené Lombardsko-Benátsko vynájdením nového ostrova
         Fraňa Jozefa.
    <sup>
     [
     <a class="footnote" href="#ftn.id2523254" name="id2523254">
      7
     </a>
     ]
    </sup>
    Aby sa tento ostrov mohol stať hypotékou k novým pôžičkám, pravdepodobne by sme
         ho najprv museli ísť lízať z ľadu.
   </p>
   <p>
    No takýto a tomuto podobný cestopis my, pravda, nášmu obecenstvu nastoliť nemôžeme, a
         musí sa ono i skromnou potravou uspokojiť, lebo: „Arme Leute kochen mit Wasser.“
    <sup>
     [
     <a class="footnote" href="#ftn.id2523287" name="id2523287">
      8
     </a>
     ]
    </sup>
   </p>
   <p>
    Keď teda opis prechodu cez Čertovicu sám v sebe bude len jednoduchý, znie aspoň jeho
         nadpis dosť čertovsky.
   </p>
   <p>
    „Zbohom, drahí priatelia!“ lúčili sme sa so známymi, i brali sme sa Dúbravkou — bez duba
         — hore Pohroním.
   </p>
   <p>
    Na brehu blýskavého Hrona leží miesto živých, Brezno, a nám pod nohami v brehu — miesto
         mŕtvych. Poloha tohto miesta večného spánku je tak upravená, že si každý živý tamdolu z
         námestia, ba áno, z oblokov, svojich tamhore driemajúcich príbuzných môže vidieť. Tomu čosi
         podobného majú Turci, ktorí svojich milých v záhradkách, dvoroch a popod obloky
         pochovávajú.
   </p>
   <p>
    Doprosta hľadiac, na juhu obrubujú obzor husté černohorské lesy, naľavo klenovský Vepor,
         prostriedkom proti Sihle Obrubovanec, napravo drží stráž ľubietovský Vepor. Milióny stromov
         čnejú tu do neba, more to tajuplných lesov; na východe je homolovitý Čierny vrch, Gajdošov
         potok, Fabova hoľa, Polhorská maša. Ďalej v pozadí na Hrone vystiera sa podľa mena a podľa
         postavy ozaj Kráľova hoľa, na západ hrončianske hory rozmanitej podoby. Okolo Brezna vídať
         nepriehľadné polia unujúcej žltej farby. Ešte raz stiahli sme zrak z ďalekých skokov na
         blízke predmety, hodili sme okom po niekoľko sto bledožltých krovoch, pred polrokom
         zhorených sto šesťnástich domových číslach. Slnečné svetlo odrážalo sa ostro z bledých
         liskavých krovov, pod ktorými bývali skľúčené bledé tvory.
   </p>
   <p>
    Vrúcim slnkom sprevádzaní prišli sme do vyžiadaného tieňavého závozu. Čírom-čárom
         vystupuje sa hore a meno Parichvost svedčí o vtipe a o akosti cesty.
   </p>
   <p>
    Pod samým Dielom prechádza cesta úžinu na styku ruly s červeným vápennákom. A tu na
         Kaniaku boli v starých časiech bane na hnedú železnú rudu veľmi dobrej akosti. Ruda sa už
         minula a tých, čo ju dorábali, tiež už zuby nebolia.
   </p>
   <p>
    V susedstve starých zapadlých baní vystupuje žabicový hrebeň,
    <sup>
     [
     <a class="footnote" href="#ftn.id2523382" name="id2523382">
      9
     </a>
     ]
    </sup>
    Skalka rečený, dubmi porastený. Toto malé dubové hniezdo je jedinké v celom
         breznianskom chotári. Zaslúžilo by pre samú zvláštnosť, aby ho šetrili. Kaniacke červené
         vápno, podobné vápnu okolo Hôrky, Radvane a Urpína, je opukasté
    <sup>
     [
     <a class="footnote" href="#ftn.id2523404" name="id2523404">
      10
     </a>
     ]
    </sup>
    a dá sa, ako to vidieť pri evanjelickom kostole v Brezne, dosť dobre
         upotrebúvať na platne.
   </p>
   <p>
    Konečne, keď sa koňom chvosty a nám kečky vyzvárali, vystúpili sme na Diel, vrch to
         ležiaci medzi Breznom a Mýtom.
   </p>
   <p>
    A tu na sever otvoril sa nám nový ohromný obraz, Ďumbier s jeho celou rodinou. V
         prostriedku ležal on vyvalený, okolo neho Malý a Veľký Gápeľ, Vajskovská, všetko hodní
         mamľasi, a okrem toho kopa menších čeľadníkov, rozložených na všetky možné spôsoby tým
         starším po nohách a otlakoch. Pod nami, prosto v dolinke vidieť čiastku, ak sa nemýlim,
         pravé ucho a ľavú nohu obce Mýto. Podľa mena a polohy súdiac, domnievam sa, že tu snáď
         kedysi od kupcov, chodivších cez Čertovický priesmyk, mýto (ale pre koho?) vyberali.
   </p>
   <p>
    Z Dielu spúšťali sme sa červenou hlinkou, pomiešanou valným nánosom, svedkom to
         potopným, znakom vysokého mora, dolu na Mýto, a to tak strmým závozom, že nám neprichodilo
         zahamovať len kolesá, ale i nohy. Sedieť sa tu nedá na voze, lebo ťa hneď zvezie kočišovi
         na krk. Pri novozaloženej malej fare s veľkým farárom
    <sup>
     [
     <a class="footnote" href="#ftn.id2523456" name="id2523456">
      11
     </a>
     ]
    </sup>
    zišli sme na Mýte; tam však na hradskú cestu, ktorá zo Štiavnický (Piesku) cez
         Bystrú, Mýto, Jarabú vedie Čertovicou do Liptova.
   </p>
   <p>
    Od Mýta sme šli kusom po a pri bielych vápenkách prosto popri potôčiku a s ním
         rovnobežne, s tým rozdielom, že on chladný blbotal a skákal nadol, my však rozpálení
         šomrali sme a kynkali nahor. Na rovinke Mýta stojí píla, a tým je práve pamätná, že už
         niekoľko rokov stojí a svojou zapustenosťou zveličuje romantickosť okolia.
   </p>
   <p>
    Ešte kúsok a stojíme pred Mlynnou.
   </p>
   <p>
    Mlynná je dolina, ťahajúca sa od cesty naľavo hore pod samý Ďumbier, kde sa v jeho
         ňadrách tratí. Trvá to dlho, kým ona medzi Malým a Veľkým Gápľom, sem-tam sa točiac,
         vystúpi až na Ďumbier. Táto dlhá Mlynná nazbiera veľa vody a donáša ju a pomieša hneď zdola
         cesty s vodou jarabskou. I to je pravda, že tieto vody prechovávajú pstruhy a vydry, ale
         keďže sa milovníci pstruhov množia, v prístupnejších miestach už ich veľmi vyškrtili.
   </p>
   <p>
    Mlynnou putujú obyčajne tí, čo chcú vystúpiť na chlm Ďumbiera. Nocujú tu hore na sedle
         na salaši a včasráno konajú púť ďalej na chlm. V tejto doline stálo baníctvo pred vekmi v
         kvete; dokazujú to hálne,
    <sup>
     [
     <a class="footnote" href="#ftn.id2523524" name="id2523524">
      12
     </a>
     ]
    </sup>
    sýpy a trosky. Teraz tu bez ostýchania vydržiavajú svoje klúbky medvede, áno, i
         toho v našich novinách opísaného ostrovida tu lapili.
   </p>
   <p>
    Asi pred dvadsiatimi rokmi naďabili náhodou na zarastenú hálňu trosák a liachov; stopené
         splatili sa dobre obsahom medi a striebra. Bezpochyby pre búrne nápady martalúzov
    <sup>
     [
     <a class="footnote" href="#ftn.id2506383" name="id2506383">
      13
     </a>
     ]
    </sup>
    ich zrazu opustili.
   </p>
   <p>
    Pred Mlynnou, tam, kde mlynskú vodu prekračuje hradský mostík, napravo čnie neveľký
         kopec červeného piesočníka. Tento je preto pamätný, že stojí izolovane, súc obklopený na
         východ a juh vápennákmi. Jeho pokračovanie pozorujeme zdola Bystrej v susedstve melanteritu,
    <sup>
     [
     <a class="footnote" href="#ftn.id2506415" name="id2506415">
      14
     </a>
     ]
    </sup>
    z druhej strany však zdola Nižnej Boce.
   </p>
   <p>
    Odtiaľ sme vystúpili na rovinku. Na tej rovinke rastie hojne nadraguľa (ľuľok, Atropa
         bella donna). Keď som tadeto raz cestoval s nebohým výtečným Karolom Kuzmánym, odtrhol som
         na jeho žiadosť vetvu s jahodami krásnej nadragule. Položím vetvu na sedisko a besedujeme
         ďalej. Tu zrazu vykríkne kočiš a úpenlivým zrakom pozerá si krvou podbehnutú čiastku tela.
         Utíšil sa mu strach, keď videl, že sedel a rozmiesil nadraguľu svojimi nadragami.
    <sup>
     [
     <a class="footnote" href="#ftn.id2506442" name="id2506442">
      15
     </a>
     ]
    </sup>
   </p>
   <p>
    Stade šlo sa cez Singoty. Toto meno, znejúce tatárskym spôsobom, odvádza sa jednoducho z
         nemeckého Segen Gottes.
    <sup>
     [
     <a class="footnote" href="#ftn.id2506461" name="id2506461">
      16
     </a>
     ]
    </sup>
    A tomu skutočne tak je, ako to dosvedčujú násypy bývalých baní. Boli tu
         požehnané, Nemcami obrábané bane. Teraz po nich stromy rastú. Bane sa premenili na
         zarastené jamy, Segen Gottes — na Singoty.
   </p>
   <p>
    Za baňami, pod brehom, pri samom potôčiku prúdi dosť kyslá voda. Odtiaľto strmým bokom
         ťahá sa cesta ďalej a tento kus menuje sa Dievka. Tu sa raz prekotil voz a kotúľal sa
         strminou až do jarku. Dievka, čo na ňom sedela, sa zabila. Od toho dostalo osudné miesto
         meno Dievka.
   </p>
   <p>
    Ďalej vystupuje cesta v úzkej doline sprava naľavo a naopak, všade nad hučiacou vodou.
         Dolina to naozaj podhôľna, ako na to poukazujú všetky atribúty: vodné penavé skoky,
         čľapkanie a hukot vody, všakovej podoby skaly, skaliská a zápole, žumpy a krútňavy.
   </p>
   <p>
    Vo vode a nad vodou sem-tam popremetávané stromy, každým krokom zjavuje sa nový obraz,
         básnikovi a citlivému človeku vítaný. A keď z týchto bez skladu rozmetaných predmetov
         zdvihneš oči hore, švihne ti zrak hore hustými ihlinami nesčíselných stromových ražňov hore
         na temeno oblačnej plešivej hole.
   </p>
   <p>
    Ale čo sa mi tuto kníše pod nohami? Krásny žltý kvet, je to Inula oculus Christi,
    <sup>
     [
     <a class="footnote" href="#ftn.id2506521" name="id2506521">
      17
     </a>
     ]
    </sup>
    tamto na skale útla Viola biflora,
    <sup>
     [
     <a class="footnote" href="#ftn.id2506532" name="id2506532">
      18
     </a>
     ]
    </sup>
    tamto pod cestou Dipsacus laciniatus,
    <sup>
     [
     <a class="footnote" href="#ftn.id2506542" name="id2506542">
      19
     </a>
     ]
    </sup>
    pyšný Hypochoeris uniflora
    <sup>
     [
     <a class="footnote" href="#ftn.id2506553" name="id2506553">
      20
     </a>
     ]
    </sup>
    a mnohé iné.
   </p>
   <p>
    Ej — a tamto vysoko nad strmou prťou, čo to za násyp? A na ňom, čo to za chrámec? To je
         Trojica, baňa na meď, striebro pod Malým Gápľom. Bože večný, kam človeka ženie túha za
         drahým kovom, vysoko do oblakov a hlboko, hlboko do zeme! Táto baňa bola predtým v moci komory;
    <sup>
     [
     <a class="footnote" href="#ftn.id2506577" name="id2506577">
      21
     </a>
     ]
    </sup>
    komora ju predala gverkom
    <sup>
     [
     <a class="footnote" href="#ftn.id2506588" name="id2506588">
      22
     </a>
     ]
    </sup>
    za päťsto zlatých a sprvu sa darila veľmi dobre, teraz však zase jej ťaženie
         upadlo, a tak počet baníkov klesol zo šesťdesiatich až na veľmi nepatrný počet. Ak to tak
         pôjde ďalej, zanikne úplne. Keď teda, čo sa rudy týka, výhľad z Trojice je bárs obmedzený,
         tak čo sa týka výhľadu stade na okolie, je divo čarokrásny. Pamätám sa ako bývalý
         účastinár, že sme v susedstve samej bane strieľali na jarabice i jariabky.
   </p>
   <p>
    Toľko o Trojici.
   </p>
   <p>
    Takto o nej rozhutujúc a okom hodiac ešte vpravo, vbok na zapustenú, machom obrúbenú
         štôlňu, vstúpil som na Nižnú Jarabú.
   </p>
   <p>
    Stojí na mieste, kde sa dovedna schádzajú dve strmé, hlboké doliny. Tu pred jedným
         ľudským pokolením stáli železné samokovy (hámre), teraz po nich inej stopy niet okrem
         priekopy, kolesne
    <sup>
     [
     <a class="footnote" href="#ftn.id2506631" name="id2506631">
      23
     </a>
     ]
    </sup>
    a základov dielne; i to je skopané, zemiakmi a kapustou vysadené, ba i chren sa
         tu náležité zakorenil.
   </p>
   <p>
    Na Nižnej Jarabej je i panský dom, kde pred štyridsiatimi rokmi býval banský úradník,
         predstavený rozsiahlych baní, no teraz tu býva nižší banský dohliadač a o nezaveľa i ten
         nebude mať na čo dohliadať. Terajšia jeho povinnosť vzťahuje sa na železné bane, jestvujúce
         ďalej od Jarabej a nebárs výnosné obrábané. Či vám je to tichá osada, akoby pánu bohu za
         chrbtom vystavaná! Isté je, že tu svet doskami zabitý a za tými doskami je — Jarabá. Leží —
         lebo ani nestojí, ani nesedí — akoby v hrobe a len jednou škárou do neba hľadí, kade i
         slniečko, keď je veľmi dobrej vôle, do Jarabej kukne. Povyše panského domu pred strmou
         podhôľnou dolinkou ležia v pokoji tí obyvatelia pokojnej obce, čo so svetom, s ktorým vo
         svojej skromnosti tak málo do potyku prišli, sa rozlúčili na večnosť.
   </p>
   <p>
    Sufficit huic tumulus, cui suffecerat Jarabá…
    <sup>
     [
     <a class="footnote" href="#ftn.id2506682" name="id2506682">
      24
     </a>
     ]
    </sup>
   </p>
   <p>
    Nasleduje Stredná Jarabá so skromným, ale veľmi čistotným hostincom.
   </p>
   <p>
    Na hornom konci, pred dolinou Kunštovou je Vyšná Jarabá.
   </p>
   <p>
    Kedy povstala Jarabá, nie je mi známe. Na starom pergamente, ktorý sa dostal s okrúteným
         koláčom z kuchyne bývalého banského sudcu Vyšneyho v Banskej Bystrici do domu Michala Rarusa
    <sup>
     [
     <a class="footnote" href="#ftn.id2506711" name="id2506711">
      25
     </a>
     ]
    </sup>
    a stade do rúk nášho Sama Chalupku, kópii to akýchsi starých poznámok, stojí,
         že jarabské bane zanechali v trinástom storočí pre nápady martalúzov.
   </p>
   <p>
    V tom popise sú bane menovite udané, a nielen jarabské, lež i celého ťahu zvolenských
         hôľ.
   </p>
   <p>
    Neďaleký Bacúch, kde za starodávna jestvovali medené bane, spomína sa r. 1274, keď sa
         gróf — a či knieža Bogumír uvádza do majetku lesov, udelených mu r. 1269 medzi vieskou
         Hybe, spišskými hranicami a obcou Wacuch (Bacúch).
   </p>
   <p>
    Povesť nesie, že Jarabá bola dakedy značná banská obec, že mala kaplnku a hodiny, ako to
         dokazujú vykopané pondusy.
   </p>
   <p>
    Najhlavnejšie bane boli v Kunštovej, ako to samo meno a rozličné zbytky poukazujú. Kunšt
         vraj nevystačil ťahať vodu, nuž bane vytopilo a zanechali ich.
   </p>
   <p>
    Vrch povyše Kunštovej sa menuje Špitálska, pomenovanie bezpochyby od baní, obrábaných v
         prospech starých a chorých baníkov pre dobro takrečeného hospitálu, ako to napospol
         prichádzalo v banských miestach. Hospitál býval medzitým nie výlučne pre chorých, ale býval
         i prítulkom pocestným, lebo vtedy bolo síce menej krčiem, ale viac ľudského súcitu a
         dobrosrdečnosti. I mená Malý a Veľký Gápeľ poukazujú na banícky živel. Z toho sa dá
         zatvárať, že tu predtým bolo živšie a obydlenejšie než teraz.
   </p>
   <p>
    Že Jarabá leží vysoko, svedčí tá okolnosť, že sa tam nijaké zrno neseje. Potrebnú slamu
         dovážajú z Mýta. Ani ovos ani iné obilie nedozreje. Pestujú zemiaky a kapustu. Pod oblokmi
         panského domu videl som učupený bôb. Ťahúnov niet (ani kone ani voly) nijakých. Cesta v
         zime je tu neprebrodená, len chodník pre peších býva prístupný, i ten nie vždy, a často
         možno ho prebrodiť len vo väčšej spoločnosti. Veľkú pozornosť venujú lúkam, ktoré po
         strmých kopcoch náležite hnoja na chrbte vynášaným kravským a ovčím trusom. Statok je
         čistý. Stajne tak riadne, že prevyšujú čistotou mnohé chyže blízkych meštianskych domov. V
         nedostatku slamy podstieľajú lístím a machom. Po vycúdení hnoja polejú podmostinu vodou a
         stajňu vyvetrajú. Riad domový je umytý a vyšúchaný, mlieko a maslo môže piť a jesť bez
         ostýchania i tá najdelikátnejšia dvorská dáma. Chyžky sú takmer všetky murované a napospol
         čistotné.
   </p>
   <p>
    Zanechajúc tento chudobný, ale pracovitý a čistotný národík, prejdúc popri stupových
         rumoch, fľúdroch,
    <sup>
     [
     <a class="footnote" href="#ftn.id2506816" name="id2506816">
      26
     </a>
     ]
    </sup>
    bývalom rybníku a dobrej kyslej vode na dne rybníka, ocitli sme sa pred
         Čertovou svadbou, alebo, krátko rečené, pod Čertovicou.
   </p>
   <p>
    Čertovica je strmé sedlo a tvorí priechod medzi Jarabou vo Zvolenskej a Bocou v župe
         Liptovskej. Na východ končí sa Benickou hoľou a Beňuškou; na severozápad ťahá sa však hore
         až po samý Ďumbier.
   </p>
   <p>
    Južná strana okolo Jarabej je porastená hustým lesom, samý vrch, to jest sedlo, je holé,
         lúčnaté. Asi pred štyridsiatimi rokmi viedla hore síce kratšia, ale dešperátne strmá úzka
         cesta. Ak šiel voz hore alebo dolu, musel výskať alebo trúbiť, aby sa nestretol nenadále s
         druhým v závoze, ale aby na príhodnom mieste mohol zastať a druhému sa vystúpiť. Ináč, akže
         sa stretli v úžine, nezostávalo pocestným nič iného, ako voz rozobrať a po kuse prenášať na
         druhú stranu, ak nechcel jeden cez chrbát druhého prechádzať. Teraz na to miesto vedie síce obchodná,
    <sup>
     [
     <a class="footnote" href="#ftn.id2506868" name="id2506868">
      27
     </a>
     ]
    </sup>
    ale pohodlná, pažiťou porastená cesta, asi v desiatich-jedenástich zákrutách.
         Vozík pohyboval sa hore touto cestou. Chodník je úplne zatienený lesom. Jedle, smreky, buky
         a javory sú obyčajné. Rakyta, skoruch, breza sú potratené. Búčie, čím vyššie, redne. Pod
         sedlom sú i smreky riedke a obrastené fúzatým machom (Usnea barbata).
   </p>
   <p>
    Vo velebnej zelenej tisine nahliadneš takmer do duše matky prírody. Ona tu nemýlená
         pracuje, ničí a tvorí neustále, tak celkom pôvodne, podľa svojej chuti, ako povedá lord
         Byron: „Umelectvo bledne, moc padá, len príroda, tá pretrvá.“
   </p>
   <p>
    Na vykydnutých storočných, bútlych, machom porastených stromoch prýštia veselo čerstvé
         jedličky. Zo smrti jedného povstáva život druhého; kde sa jedno končí, druhé sa začína. A
         tak to ide vždy a všade. Absolútnej smrti niet. Sama smrť je len životom v druhej forme. I
         táto pevná žula predo mnou, oproti drzému bytiu ktorej som len ako mravec, a ona, zdá sa,
         hromom odoláva a vekom sa smeje — i tá po vekoch sa rozpadne, áno, rozpadne sa do druhého
         tvaru, ako sa to s ňou už bezpochyby raz stalo.
   </p>
   <p>
    Hopsa! Stoj, noha, nešliap, nenivoč, čo si neurobil! Vidíš, aké krásne Geum montanum
    <sup>
     [
     <a class="footnote" href="#ftn.id2506923" name="id2506923">
      28
     </a>
     ]
    </sup>
    tu pred tebou sa blyští a okolo neho celá záhradka veľkokvetej Viola saxatalis.
    <sup>
     [
     <a class="footnote" href="#ftn.id2506935" name="id2506935">
      29
     </a>
     ]
    </sup>
    Ako to dobre, keď naďabíš na takého priateľa, čo ti ťažké myšlienky pomáha
         preháňať. Ešte jeden kvietok, tam zase — zase, huj, koľko ich tu, ach! Však sme už navrchu
         Čertovice.
   </p>
   <p>
    Sadol som si na odkopanú pažitnú rovinku. Tá rovinka by tiež veľa pamätného rozprávať
         vedela! Ale je nemá ako celé to zádumčivé okolie. Vetrík poťahuje, šuchoce, nakláňa psicu a
         čučoriedie, ale veselé bľabotanie stromových listov nečuješ. Hôľna pipíška hojdá sa
         vlnoletom v povetrí, sadne na krtičník, ktorých tu myriady jesto, a pískne. Pekne je to
         všetko, ale desno. Predo mnou, podo mnou, sprava, zľava dolina so všakovými dolinkami,
         výbehmi, grúňmi, bánmi a spustmi, a všetko to potiahnuté lesom. Obzor na juhu sa končí v
         pozadí Kremnickými horami. Zmeniac postať, zjavuje sa nám: Benická, Beňušská, Pliešky,
         Hodruša, Mišková, Malužinské hory a v pozadí odlomok Tatier Baran a Roháč. Na Beňušskú a
         hore na Ďumbier vybehúvajú chotáre liptovsko-zvolenské.
   </p>
   <p>
    Ja myslím, že tu má vietor kasáreň a stadiaľto robí výlety na okolité kraje. Najradšej
         tu však v zime peleší a narobil už veľa galiby a nešťastia. Nerád má, keď sa človek prizerá
         jeho pochabým tancom. Nahádže mu do očí snehu, narobí tmu a človeka zavádza na plané cesty,
         kde v snehu zablúdi a zahynie.
   </p>
   <p>
    Meno Čertova svadba pochodí podľa povesti ľudu od jednej nešťastnej príhody. Bocan,
         mladý zať, bral si vraj nevestu z Jarabej. Ako sa s rúchom hore závozom viezli, prevrátil
         sa voz a zlomil mladému zaťovi nohu. Chudák dupol nohou — bezpochyby tou zdravou — a
         žalostným hlasom vykríkol: „To je čertova svadba!“ A tak tento vrch od čertovskej svadby
         meno dostal, tak ako Rím — Roma od Romula.
    <sup>
     [
     <a class="footnote" href="#ftn.id2507015" name="id2507015">
      30
     </a>
     ]
    </sup>
   </p>
   <p>
    Náš Samo Chalupka, nechajúc kuľhavú výpoveď krivého zaťa po strane, odvodzuje tento
         názov od črty — čiara, linaj. Čiara, črt robí sa dačím čiernym, stade je i čert čierny. Ja
         som ho síce ešte nevidel v jeho politickej farbe, ale nedá sa myslieť bielym. Črt znamená
         chorvátsky skica, nátieň. Mená, ako Čerťaz, vyskytujú sa okolo Brezna a Hronca viac a
         znamenajú čiaru, linaj, hranicu, chotár, a tak i čertica alebo čertovica znamená chotár
         alebo hranicu, a tým je i skutočne.
   </p>
   <p>
    Zakončením sa breznianskeho chotára prestáva i dosť dobrá cesta. Počalo sa v nej i ďalej
         pokračovať, a to pričinením sa kráľovského správcu malužinskej huty, pána Wiessnera,
         neskoršie ministerského radcu vo Viedni, ale práca sa pristavila. Vyrobený kus je teraz
         zarastený lúkou.
   </p>
   <p>
    Roku 1848 — 49 stáli tu stráže. Prachu sa moc nevystrieľalo. Koštialiky rozličných
         pečienok tvrdia, že sa tu za vlasť hrdinsky jedlo.
   </p>
   <p>
    Všade zjavujú sa zázračné žulové balvany. Že to ten svet na chrbte zniesť vyvládze! A
         predsa, verte mi, keby tie ohromné vršiská zo syra boli, rozprestierala by sa tu
         neprehľadná rovina. My ľudia sme ukrutne pažraví!
   </p>
   <p>
    Zanechávam tento vysoký prestol prírody. Lúčim sa s juhom a obraciam sa na sever. Strmá
         a skalnatá cesta je tu predo mnou ako do neba. Opodiaľ nej každým krokom porýpaná zem.
         Hrádockí baníci hľadali železnú rudu pre mašu, nebodaj s prospechom. Zvážali ju z
         ďumbierskych výšin, popod samo nebo krútňavami ciest, kde by to človek držal takmer za
         nemožné.
   </p>
   <p>
    Pod Čertovicou prichádzajú už bocianske štále.
    <sup>
     [
     <a class="footnote" href="#ftn.id2507099" name="id2507099">
      31
     </a>
     ]
    </sup>
    Dolu ďalej pokázal mi môj vozka skalu pod smrečkom, kde vraj vyhrabal zamrznutú
         ženu. Z Brezna idúc s dakoľkými chlapmi, zastihnutá bola na Čertovici krutou víchricou.
         Čosi-kamsi obklopení boli oblakom pichľavých snehových chumáčov. Priezoru pred nimi nebolo
         voľného ani na krok. V strašnom hluku zablúdili, chlapi dostali sa prácne, ale šťastlivo
         nadol ku štálom a stade vykradli sa do Boce. Ženička, slabšia, chodila bez smeru v búrnom
         snehovom mori a — utonula. Jej šťastlivejší spolucestovatelia, náhle sa dostali domov,
         vyslali chlapov a tí ju hľadali, ale nadarmo. Tu môj Janko, vracajúc sa z nepodareného
         podniku nazad, udrie lopatou do snehovej homôlky, i odrazí vrchnák, a tu zjaví sa jeho
         zdeseným očiam v ľadosnehovej škrupine postava zamrznutej ženy. Sedela na skale, držiac si
         v rukách rozčuchrané vlasy. V zúfalstve zastihla ju smrť.
   </p>
   <p>
    Boca, tak ako Jarabá, pozostáva z troch oddielov: Vyšná, Prostredná a Nižná Boca. Leží
         vo výške 2938 parížskych stôp nad hladinou morskou. Ináč Boca mestečko má jednu faru, dva
         kostoly a nijakých vrabcov. Títo verní prívrženci hospodárstva z tej jednoduchej príčiny sa
         tu neosadili, že nenachodia dosť podmienok k svojej pohodlnej existencii; tu sa totižto
         obilie neseje. Siať by sa síce mohlo, ale nedozrie, a vrabce, tak sa vidí, nebudú
         húseniciam kvôli na Boci prebývať, čo hospodárskym exaltadom,
    <sup>
     [
     <a class="footnote" href="#ftn.id2507154" name="id2507154">
      32
     </a>
     ]
    </sup>
    ktorí vrabcom nasilu gavalierskosť pripisujú, týmto dávame na pováženie. Okrem
         tejto prírodnej pamätnosti vyznamenáva sa Boca zlatými baňami — bez zlata. Vôbec, to tak
         hľadané zlato nikde tak hojne zastúpené nenachodíme ako hen v pána Matzenaurovom
    <sup>
     [
     <a class="footnote" href="#ftn.id2507173" name="id2507173">
      33
     </a>
     ]
    </sup>
    zemepise. V skutočnosti veľmi poriedku sa ukazuje.
   </p>
   <p>
    Boca do XV. storočia, vtedy Joachimsthalom
    <sup>
     [
     <a class="footnote" href="#ftn.id2507198" name="id2507198">
      34
     </a>
     ]
    </sup>
    menovaná, stála asi vprostriedku medzi terajšími Bocami. So spomenutým storočím
         Boca klesla; po mnohej prestávke vykutali na Hornej Boci výnosné zlaté bane. Dolina
         zaľudnatela poznovu a utvorili sa tri obce zapojené v jednu. Ešte pred dvadsiatimi rokmi
         išlo tu dosť rezko a Boca honosila sa menom, aké má i zlatá Praha.
   </p>
   <p>
    Breznianski virtuózni kartári hovorievali: „Na tú kartu i zlatú Bocu postavím.“ — Teraz
         by tú zlatú nikto za „vízo“
    <sup>
     [
     <a class="footnote" href="#ftn.id2507225" name="id2507225">
      35
     </a>
     ]
    </sup>
    prijať nechcel. Bane sú prepadnuté, závodné staviská pováľané a baníci
         rozbehaní vo všetky strany sveta. Pred niekoľkými rokmi ešte tú zem v rozváľaných stupách a
         prach, čižmami starých Bocanov nadrvený, vymývali. Teraz sa minulo i to. Kým arciknieža Albrecht
    <sup>
     [
     <a class="footnote" href="#ftn.id2507245" name="id2507245">
      36
     </a>
     ]
    </sup>
    pestoval železný vek „aetatem ferream“ v Hrádku, chudáci Bocania kopaním a
         vozením železnej rudy zarábali, no v našom papierovom veku i to zaniklo a baníctvo spí.
         Boca, zlatá Boca, môže sa menovať banským hrobom.
   </p>
   <p>
    Najhlavnejším zamestnaním ľudu je statok: kravy a ovce. Preto tu i lúky znamenite
         pestujú. Pohľad na kvetnaté, bujné lúky človeka by s tou osudnou myšlienkou mohol
         spriateliť, keby „per metempsychosim“
    <sup>
     [
     <a class="footnote" href="#ftn.id2507282" name="id2507282">
      37
     </a>
     ]
    </sup>
    musel byť prenesený do bytnosti bocianskeho junca. Výšiny kol Boce sú lúčnaté,
         oveľa menej lesnaté než zo strany jarabskej. Tí zemskí páni, ktorých mená končia sa na
         „ocky“ a na „áni“, nepovažujú lesy za ozdobu pestrej prírody, ale za výdatných faktorov
         svojich náročných pokladníc. Cesta cez Boce je žulovitá a dosť dobrá. Popri ceste časté sú
         staré násypy a rumy stúp. Na Vyšnej Boci sú panské (gverské) staviská, dve krčmy, fara,
         kostol, škôlka. Na Nižnej Boci, najväčšej s drevenými domami, je tiež chrám. Niže Nižnej
         Boce badať červený piesočník, aký sme boli spomenuli pred Mlynnou. Tento piesočník
         vyskytuje sa takže v susedstve vápennáka
    <sup>
     [
     <a class="footnote" href="#ftn.id2507316" name="id2507316">
      38
     </a>
     ]
    </sup>
    z jednej a žuly z druhej strany pod Tatrami v Rakúskej doline (Roxerthal), kde
         v blízkosti karpatského piesočníka podráža 6000 stôp vysoké vápenné hole.
   </p>
   <p>
    Niže Nižnej Boce ťahá sa vpravo vbok dolina, priechod to cez Pliešky na Bacúch
         (tri-štyri hodiny). Tu neďaleko cesty asi pred dvadsiatimi rokmi zamrzli v chujave štyri
         bacúšske ženy. Našli ich ležať pri chodníku po dve z oboch strán. Šuhaj dovliekol sa do
         štálu. Objal tam okolo krku jalovicu, ohrial sa a okrial.
   </p>
   <p>
    Nápadné a pozoruhodné sú pozdĺž doliny štrkovité násypy, hrby a jamy. Pozorovať to až
         vysoko, hore do brehu, niekoľko siah nad potokom. Mohutný žulový nános bol prekopaný
         ľudskou rukou. A toľkú silu prekopávať a vymývať treba bolo času na stá a stá rokov, dlhý
         počet ľudských pokolení.
   </p>
   <p>
    Od Zvolenskej Ľupče hore po samý Bacúch vidieť takrečeným vidiekom ten chaos porýpaného
         štrku. Kde je pomiešaný drobnejšou zemou, je pažitnatý, inde suchopárny, miestami hustým
         lesom porastený. Od hronskej doliny proti žulovým ťahom hôr, bočnými dolinami, všade to
         isté vídať a tak teda i dolinou od Piesku na Bystrú, od Mýta až pred Mlynnú, kde miesto
         zaujímajú vápenisté hory, prestávajú tie charakteristické kopy, lebo vápennáky nie sú
         zlatonosné. Základná podmienka násypov tam teda chybuje. Z tohto štrku pred časmi vymývali
         zlato. Z tej rozsiahlosti násypov, vysokých kôp a vykopaných hlbokých jám dá sa uzatvárať
         na živý závod toho druhu, ako teraz obdivujeme v Kalifornii a Austrálii. Posledné obrábanie
         násypov bolo vraj v Predajnej (Seifwerke). Tie v polovici XV. storočia zanikli, a to s
         vynájdením Ameriky, s ktorou s lacným dovážaním zlata súbeh nevydržali. Banský gróf
         Schweitzer v polovici tohto storočia prácu obnovil, ale tá sa nevyplatila, a to preto, že
         sa zlato nerozmnožilo, no práca značne zdražela. V XVI. storočí špaňodolinskí baníci
         banskobystrickým gverkom vypovedali prácu a brannou rukou obľahli mesto. Gverkovia nechceli
         dať vyššiu mzdu ako štyri denáre denne;
    <sup>
     [
     <a class="footnote" href="#ftn.id2507393" name="id2507393">
      39
     </a>
     ]
    </sup>
    baníci pýtali šesť. Vyrovnali sa s piatimi denármi; aký to teda pomer medzi
         plácou vtedy a teraz! Obsah zlata v štrku sa nerozmnožil.
   </p>
   <p>
    Keď človek tieto nespočetné kopy míle a míle nasleduje, veru sa zastaví nad tým a
         zamyslí. Pravdaže, mnohí stúpajú po týchto pomníkoch predošlosti a ani nehútajú o tom, že
         tu „starec“ stá, ba tisíce rokov škrabal a zmýval ten žltý kov, aby tí, čo ho najmenej
         zaslúžili, mohli svetu frčky hádzať a harušiť.
   </p>
   <p>
    Pôvod týchto kopaníc je temný a siaha do pravekých dôb mrákoty ľudskej kultúry.
         Pravdaže, tak je. Ony boli nitkou a vodidlom, pomocou ktorého prišlo sa ku prameňom kovov
         všetkých našich banských miest a závodov.
   </p>
   <p>
    Naše banské mestá sú už dosť staré. Napríklad Kremnica je vyše tisíc rokov známa; no, a
         kde predtým jestvovali už sýpy a vymývačky!
   </p>
   <p>
    Vec sa vysvetľuje.
   </p>
   <p>
    Drievne národy týchto krajov ťažili drahé kovy, menovite zlato z piesku na brehoch
         väčších riek, napríklad Dunaja. Práca to bola únavná, ale zlato malo vysokú cenu. Brehom
         ťahali ďalej, no čím bližšie prichodili k Hronu, tým bola práca výdatnejšia. Vyše Hrona
         klesol obsah a tak, prirodzene, podali sa Hronom. To isté opakovalo sa v Hrone, čo v
         Dunaji, keď približovali sa k prameňom. Vystúpili potom bočnými dolinami a tu, menovite v
         blízkosti našich hôľ, ako najdlhšie pestované, vidíme ich najpôvodnejšie. Konečne bočnými
         dolinami a dolinkami privedené boli na miesto samorastlé a tam založili a udreli dolné do
         celých skál a zarazili baníctvo. Keď naše baníctvo niektorí pripisujú časom Probusovým,
    <sup>
     [
     <a class="footnote" href="#ftn.id2504863" name="id2504863">
      40
     </a>
     ]
    </sup>
    ak to platí, čo sme tu hore pripomenuli, o čom nemáme príčiny pochybovať, tak
         počiatky sýpov môžu siahať až do doby egyptských pyramíd. Tvrdo je síce kontrolovať a ľahko
         to povedať, ale proti možnosti toho niet dôvodov. Banícky priemysel je u nás veľmi, veľmi
         starý.
   </p>
   <p>
    Po tomto historickom výlete vráťme sa do našej už tuto blízo Malužinej, ozaj peknej
         doliny.
   </p>
   <p>
    Ako naše liptovsko-zvolenské žulové hole vynikajú zväčša okrúhlou, hladkou podobou, tak
         honosia sa vápenné hory okolo Malužinej formami veľmi divými, smelými. Lesom obrastené
         strminy pretiahnuté sú hrotitými bielymi vápennákmi. Tam niže Malužinej čnie strmý úzky
         vápenný chlm. Sám chlm obrúbený je bielym obojkom. Na vrchu rastie chlp čerstvých zelených
         stromov. Vyzerá to ako ozdoba hlavy. Ba či na ten chlp ľudská noha už vystúpila?
   </p>
   <p>
    Malužiná spočíva na brehu bystrého potoka. Bolo to tu kedysi veselo, ale baníctvo, ako u
         nás vôbec, tak i tu upadlo. Medená huta zmenila sa v privátnych rukách na sklenú. Dlhé, na
         poschodie vysoké stavisko, kde predtým bývala správa huty a bane, stojí prázdne — na
         postrach. Tieto okolnosti síce neobživujú obraz, no dodávajú mu viac melanchólie.
   </p>
   <p>
    Po krátkom pobavení a občerstvení dali sme sa ďalej na cestu.
   </p>
   <p>
    Po krátkom čase vychodí na vrch pri vápennáku i bridlica a na tom prvšom rastie utešene
         pekná Campanula carpathica.
    <sup>
     [
     <a class="footnote" href="#ftn.id2504937" name="id2504937">
      41
     </a>
     ]
    </sup>
    Biela skala, na nej bujná zelená perina a z toho vystierajú a hojdajú sa
         nebomodré zvonce.
   </p>
   <p>
    Blížime sa k Váhu. Dolina sa šíri a sýpy všade s nami až po samý Váh. Keď sa slnko
         zapchlo na Roháči, prekročili sme železnicu a prekročili Váh. Hrádocká maša smutným okom
         hľadela na nás. Nevŕzga ani tá, z kečky sa jej neparí, stojí opustená. Zvyšky rudy odvážajú
         preč po železnici. Všade po našich stranách klesne baníctvo a hutníctvo, silný priemyselný
         prameň. Toho príčinou sú okolnosti menlivého času, pravda je; ale i nedbanlivosť a
         neudatnosť. Rok po roku sa vytrhuje práca chtivým rukám a odpláva chlieb pred lačnými
         ústami.
   </p>
   <p>
    A tak všetko len tak hynie, len tak hynie ako lístok na doline!
   </p>
   <p>
    Krásnym, tichým a teplým večerom dorazili sme po výdatnom pochode na hrádockú stanicu.
         Sedieť pred stanicou, hľadieť na Hrádok a hľadieť na hrad ten prepevný, žulový Kriváň s
         jeho spoločníkmi — je pôžitok báječný. Slnko mu už bolo za „króglom“
    <sup>
     [
     <a class="footnote" href="#ftn.id2504994" name="id2504994">
      42
     </a>
     ]
    </sup>
    a on si práve chystal nočnú čiapku ako hmla bielu k odpočinku. Dobrú noc, amice!
    <sup>
     [
     <a class="footnote" href="#ftn.id2505004" name="id2505004">
      43
     </a>
     ]
    </sup>
   </p>
   <p>
    Vlak tu, zvonec zaznel raz, dva. Ubiehame domov.
   </p>
   <p>
    Zbohom!
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2523136" name="ftn.id2523136">
        1
       </a>
       ]
      </sup>
      <span class="emphasis">
       <em>
        Alexander Humboldt
       </em>
      </span>
      (1769 — 1859) — nemecký prírodovedec a
               cestovateľ, učenec svetového formátu
     </p>
    </div>
    <div class="footnote">
     <p>
      <sup>
       [
       <a class="para" href="#id2523149" name="ftn.id2523149">
        2
       </a>
       ]
      </sup>
      <span class="emphasis">
       <em>
        Sir Samuel White Baker
       </em>
      </span>
      (1821 — 1884) — anglický cestovateľ,
               mal za ženu Peštianku. Zaslúžil sa o výskum rieky Nílu a objavil jazero Albert
               Njanza.
     </p>
    </div>
    <div class="footnote">
     <p>
      <sup>
       [
       <a class="para" href="#id2523172" name="ftn.id2523172">
        3
       </a>
       ]
      </sup>
      <span class="emphasis">
       <em>
        Ármin Vámbéry
       </em>
      </span>
      — (pôv. Weinberger, 1832 — 1913), maďarský
               orientalista. Mnoho cestoval po Východe a na jazykovom základe dokazoval príbuznosť
               Maďarov s Turkami (túto teóriu odborníci celkom vyvrátili).
     </p>
    </div>
    <div class="footnote">
     <p>
      <sup>
       [
       <a class="para" href="#id2523192" name="ftn.id2523192">
        4
       </a>
       ]
      </sup>
      <span class="emphasis">
       <em>
        Daniel Šustek
       </em>
      </span>
      — (nar. 1846 v Slov. Ľupči), cestoval cez
               Turecko a Egypt do Palestíny (cestopis mu vydala stará Matica slovenská r. 1874),
               potom zakotvil v Amerike
     </p>
    </div>
    <div class="footnote">
     <p>
      <sup>
       [
       <a class="para" href="#id2523213" name="ftn.id2523213">
        5
       </a>
       ]
      </sup>
      <span class="emphasis">
       <em>
        Na chrbte Tegetthoffa
       </em>
      </span>
      — lodi, nazvanej na počesť rakúskeho
               admirála Wilhelma Tegetthoffa (preslávil sa bitkou pri Helgolande r. 1864 a najmä
               porážkou talianskeho loďstva pri Vise r. 1866). Na tejto lodi Karl Weyprecht (1838 —
               1881), rakúsky námorný dôstojník, objavil s rakúskou výpravou 31. augusta 1873 zem
               Fraňa Jozefa, ostrovný komplex v Severnom ľadovom mori (dnes je to zem Lomonosova).
               Túto výpravu opísal aj maliarsky zachytil Weyprechtov spoločník, rakúsky maliar
               Julius Payer (1842 — 1915).
     </p>
    </div>
    <div class="footnote">
     <p>
      <sup>
       [
       <a class="para" href="#id2523236" name="ftn.id2523236">
        6
       </a>
       ]
      </sup>
      <span class="emphasis">
       <em>
        (z lat.)
       </em>
      </span>
      Nezúžitkovali (na cukrársky spôsob — ako
               zmrzlinu).
     </p>
    </div>
    <div class="footnote">
     <p>
      <sup>
       [
       <a class="para" href="#id2523254" name="ftn.id2523254">
        7
       </a>
       ]
      </sup>
      <span class="emphasis">
       <em>
        Ostrov Fraňa Jozefa
       </em>
      </span>
      nebol náhradou za stratené
               Lombardsko-Benátsko, to je len autorov vtip. Lombardsko patrilo k Rakúsku v r. 1713 —
               1859 a Benátsko v r. 1797 — 1866. Obidve tie krajiny sa stali súčasťami zjednoteného
               Talianska.
     </p>
    </div>
    <div class="footnote">
     <p>
      <sup>
       [
       <a class="para" href="#id2523287" name="ftn.id2523287">
        8
       </a>
       ]
      </sup>
      (nem.) Chudobní ľudia varia z vody.
     </p>
    </div>
    <div class="footnote">
     <p>
      <sup>
       [
       <a class="para" href="#id2523382" name="ftn.id2523382">
        9
       </a>
       ]
      </sup>
      <span class="emphasis">
       <em>
        žabicový… hrebeň
       </em>
      </span>
      — žabicou sa rozumie oblý kremeň. Patrí
               medzi kysličníky a je jedným z najrozšírenejších nerastov
     </p>
    </div>
    <div class="footnote">
     <p>
      <sup>
       [
       <a class="para" href="#id2523404" name="ftn.id2523404">
        10
       </a>
       ]
      </sup>
      <span class="emphasis">
       <em>
        Opukasté
       </em>
      </span>
      — opuka je bridlica. (Kryštalické bridlice vznikli
               premenou z hornín usadených aj vyvretých.)
     </p>
    </div>
    <div class="footnote">
     <p>
      <sup>
       [
       <a class="para" href="#id2523456" name="ftn.id2523456">
        11
       </a>
       ]
      </sup>
      <span class="emphasis">
       <em>
        Malej fare s veľkým farárom
       </em>
      </span>
      — na Mýte bolo len niekoľko sto
               farníkov (preto „malá fara“) a „levíta z Mýta“ (neskorší farár Emerich Kraus) bol
               „vychýrený silák v celej stolici“, pre ktorého musel mať pán Mokrý „nadobyčajne dlhý
               a široký diván“ (por. Pavel Kuzmány, Rozpomienky a kresby, 1900, 34 a 182), preto ho
               Zechenter nazval „veľkým farárom“.
     </p>
    </div>
    <div class="footnote">
     <p>
      <sup>
       [
       <a class="para" href="#id2523524" name="ftn.id2523524">
        12
       </a>
       ]
      </sup>
      <span class="emphasis">
       <em>
        Hálne
       </em>
      </span>
      — hromady kamenia vyvezeného pred bane (neužitočného),
               ale aj hromady
      <span class="emphasis">
       <em>
        trosák
       </em>
      </span>
      , z ktorých, ako autor ďalej podotýka, ešte
               vyťažili (novodobým spôsobom) meď a striebro.
      <span class="emphasis">
       <em>
        Liachy
       </em>
      </span>
      sú
               zlúčenina síry s kovmi, a z nich tiež vyťažili všetok obsah kovu, ktorý tam zostal
               pri stredovekom primitívnom tavení rudy.
     </p>
    </div>
    <div class="footnote">
     <p>
      <sup>
       [
       <a class="para" href="#id2506383" name="ftn.id2506383">
        13
       </a>
       ]
      </sup>
      <span class="emphasis">
       <em>
        Martalúzi
       </em>
      </span>
      — zbojníci z tureckých a iných dobrodruhov zúriaci
               v tých krajoch Slovenska, ktoré susedili s tureckou veľríšou. Slovo pochádza z
               gréckeho hamartalos a značí ozbrojenca, neskôr zbojníka. (Pozn. red.) Martalúzka je
               aj dolina v breznianskom chotári povyše Polhory, blízko hory Zbojnícka rečenej.
               (Pozn. aut.)
     </p>
    </div>
    <div class="footnote">
     <p>
      <sup>
       [
       <a class="para" href="#id2506415" name="ftn.id2506415">
        14
       </a>
       ]
      </sup>
      <span class="emphasis">
       <em>
        melanterit
       </em>
      </span>
      — zelená skalica, ktorá v prírode len zriedka
               kryštalizuje
     </p>
    </div>
    <div class="footnote">
     <p>
      <sup>
       [
       <a class="para" href="#id2506442" name="ftn.id2506442">
        15
       </a>
       ]
      </sup>
      <span class="emphasis">
       <em>
        (maď.)
       </em>
      </span>
      Nohavicami (aby sa docielila slovná hra s
               nadraguľou).
     </p>
    </div>
    <div class="footnote">
     <p>
      <sup>
       [
       <a class="para" href="#id2506461" name="ftn.id2506461">
        16
       </a>
       ]
      </sup>
      <span class="emphasis">
       <em>
        (nem.)
       </em>
      </span>
      Božské požehnanie.
     </p>
    </div>
    <div class="footnote">
     <p>
      <sup>
       [
       <a class="para" href="#id2506521" name="ftn.id2506521">
        17
       </a>
       ]
      </sup>
      <span class="emphasis">
       <em>
        Inula oculus-Christi
       </em>
      </span>
      — oman oko Kristovo
     </p>
    </div>
    <div class="footnote">
     <p>
      <sup>
       [
       <a class="para" href="#id2506532" name="ftn.id2506532">
        18
       </a>
       ]
      </sup>
      <span class="emphasis">
       <em>
        Viola biflora
       </em>
      </span>
      — fialka dvojkvetá
     </p>
    </div>
    <div class="footnote">
     <p>
      <sup>
       [
       <a class="para" href="#id2506542" name="ftn.id2506542">
        19
       </a>
       ]
      </sup>
      <span class="emphasis">
       <em>
        Dipsacus laciniatus
       </em>
      </span>
      — štetka súkennícka
     </p>
    </div>
    <div class="footnote">
     <p>
      <sup>
       [
       <a class="para" href="#id2506553" name="ftn.id2506553">
        20
       </a>
       ]
      </sup>
      <span class="emphasis">
       <em>
        Hypochoeris uniflora
       </em>
      </span>
      — prasatník jednoúborný
     </p>
    </div>
    <div class="footnote">
     <p>
      <sup>
       [
       <a class="para" href="#id2506577" name="ftn.id2506577">
        21
       </a>
       ]
      </sup>
      <span class="emphasis">
       <em>
        v moci komory
       </em>
      </span>
      — rozumej kráľovskej, čiže bola štátnym
               majetkom
     </p>
    </div>
    <div class="footnote">
     <p>
      <sup>
       [
       <a class="para" href="#id2506588" name="ftn.id2506588">
        22
       </a>
       ]
      </sup>
      Banským účastinárom (ťažiarom). Komorou sa rozumie kráľovská komora (štátne
               majetky).
     </p>
    </div>
    <div class="footnote">
     <p>
      <sup>
       [
       <a class="para" href="#id2506631" name="ftn.id2506631">
        23
       </a>
       ]
      </sup>
      Kôlne na vozy a náčinie.
     </p>
    </div>
    <div class="footnote">
     <p>
      <sup>
       [
       <a class="para" href="#id2506682" name="ftn.id2506682">
        24
       </a>
       ]
      </sup>
      (lat.) Dostačí tomu hrob, komu stačila Jarabá.
     </p>
    </div>
    <div class="footnote">
     <p>
      <sup>
       [
       <a class="para" href="#id2506711" name="ftn.id2506711">
        25
       </a>
       ]
      </sup>
      <span class="emphasis">
       <em>
        Michal Rarus
       </em>
      </span>
      (1784 — 1862) — pochádzal z Banskej Bystrice,
               kde bol za dlhé roky richtárom. Po revolúcii (až do r. 1853) bol vládnym komisárom
               Zvolenskej stolice. Slovenský buditeľ, ktorého po dobrom spomína Zechenter vo
               vlastnom životopise, aj Božena Němcová (v listoch).
     </p>
    </div>
    <div class="footnote">
     <p>
      <sup>
       [
       <a class="para" href="#id2506816" name="ftn.id2506816">
        26
       </a>
       ]
      </sup>
      <span class="emphasis">
       <em>
        popri fľudroch
       </em>
      </span>
      (z nem.) — oli to otvorené (prípadne i kryté)
               kanále na prívod potrebnej vody na hnanie hutného zariadenia
     </p>
    </div>
    <div class="footnote">
     <p>
      <sup>
       [
       <a class="para" href="#id2506868" name="ftn.id2506868">
        27
       </a>
       ]
      </sup>
      <span class="emphasis">
       <em>
        obchodná… cesta
       </em>
      </span>
      — rozumej obchádzková, dlhšia ako stará, no
               zato pohodlná
     </p>
    </div>
    <div class="footnote">
     <p>
      <sup>
       [
       <a class="para" href="#id2506923" name="ftn.id2506923">
        28
       </a>
       ]
      </sup>
      <span class="emphasis">
       <em>
        Geum montanum
       </em>
      </span>
      — kuklík hôrny
     </p>
    </div>
    <div class="footnote">
     <p>
      <sup>
       [
       <a class="para" href="#id2506935" name="ftn.id2506935">
        29
       </a>
       ]
      </sup>
      <span class="emphasis">
       <em>
        Viola tricolor (subspecies) saxatalis
       </em>
      </span>
      — fialka trojfarebná
               skalná
     </p>
    </div>
    <div class="footnote">
     <p>
      <sup>
       [
       <a class="para" href="#id2507015" name="ftn.id2507015">
        30
       </a>
       ]
      </sup>
      <span class="emphasis">
       <em>
        Roma od Romula
       </em>
      </span>
      — podľa rímskeho bájoslovia syna boha vojny
               Marsa a prvého rímskeho kráľa (8. stor. pr. n. l.). Najprv existovalo mesto (Roma) a
               k jeho menu dodatočne vymysleli zakladateľa, ktorého nazvali pre zhodu
               „Romulus“.
     </p>
    </div>
    <div class="footnote">
     <p>
      <sup>
       [
       <a class="para" href="#id2507099" name="ftn.id2507099">
        31
       </a>
       ]
      </sup>
      <span class="emphasis">
       <em>
        bocianske štále
       </em>
      </span>
      (z nem.) — stodoly alebo humná
     </p>
    </div>
    <div class="footnote">
     <p>
      <sup>
       [
       <a class="para" href="#id2507154" name="ftn.id2507154">
        32
       </a>
       ]
      </sup>
      <span class="emphasis">
       <em>
        (špan.)
       </em>
      </span>
      Nadšencom.
     </p>
    </div>
    <div class="footnote">
     <p>
      <sup>
       [
       <a class="para" href="#id2507173" name="ftn.id2507173">
        33
       </a>
       ]
      </sup>
      <span class="emphasis">
       <em>
        Frant. Oto Matzenauer
       </em>
      </span>
      (1845 — 1901)— učiteľ v Brezne, neskôr
               správca chóru a hlavný tajomník Spolku sv. Vojtecha v Trnave. Bol plodný spisovateľ.
               Jeho Počiatky zemepisu vyšli r. 1868 a potom prepracované znova r. 1869 a
               1872.
     </p>
    </div>
    <div class="footnote">
     <p>
      <sup>
       [
       <a class="para" href="#id2507198" name="ftn.id2507198">
        34
       </a>
       ]
      </sup>
      <span class="emphasis">
       <em>
        (nem.)
       </em>
      </span>
      Joachimskou dolinou.
     </p>
    </div>
    <div class="footnote">
     <p>
      <sup>
       [
       <a class="para" href="#id2507225" name="ftn.id2507225">
        35
       </a>
       ]
      </sup>
      Základný vklad, oprávňujúci zložiteľa na účasť v hazardnej hre (kartársky
               výraz).
     </p>
    </div>
    <div class="footnote">
     <p>
      <sup>
       [
       <a class="para" href="#id2507245" name="ftn.id2507245">
        36
       </a>
       ]
      </sup>
      <span class="emphasis">
       <em>
        Arciknieža Albrecht
       </em>
      </span>
      (1817 — 1895) — poľný maršal a gen.
               inšpektor rakúsko-uhorského vojska. Patril medzi najbohatších rakúskych
               veľkostatkárov, najmä v Sliezsku mal rozsiahle majetky.
     </p>
    </div>
    <div class="footnote">
     <p>
      <sup>
       [
       <a class="para" href="#id2507282" name="ftn.id2507282">
        37
       </a>
       ]
      </sup>
      (gr.-lat.) Prevtelením.
     </p>
    </div>
    <div class="footnote">
     <p>
      <sup>
       [
       <a class="para" href="#id2507316" name="ftn.id2507316">
        38
       </a>
       ]
      </sup>
      <span class="emphasis">
       <em>
        vápennák
       </em>
      </span>
      — dnes je bežné pomenovanie vápenec
     </p>
    </div>
    <div class="footnote">
     <p>
      <sup>
       [
       <a class="para" href="#id2507393" name="ftn.id2507393">
        39
       </a>
       ]
      </sup>
      <span class="emphasis">
       <em>
        štyri denáre denne
       </em>
      </span>
      — bol to drobný uhorský peniaz (asi 6
               hal.)
     </p>
    </div>
    <div class="footnote">
     <p>
      <sup>
       [
       <a class="para" href="#id2504863" name="ftn.id2504863">
        40
       </a>
       ]
      </sup>
      <span class="emphasis">
       <em>
        časom Probusovým
       </em>
      </span>
      — Marcus Aurelius Probus (pan. 276 — 282)
               bol múdry a hrdinský rímsky cisár. Jeho prísnosť vyvolala napokon vzburu vojska a v
               tej ho zabili pri Sirmiu (Mitrovica v terajšej Juhoslávii).
     </p>
    </div>
    <div class="footnote">
     <p>
      <sup>
       [
       <a class="para" href="#id2504937" name="ftn.id2504937">
        41
       </a>
       ]
      </sup>
      <span class="emphasis">
       <em>
        Campanula carpathica
       </em>
      </span>
      — zvonček karpatský
     </p>
    </div>
    <div class="footnote">
     <p>
      <sup>
       [
       <a class="para" href="#id2504994" name="ftn.id2504994">
        42
       </a>
       ]
      </sup>
      (z nem. skom.) Golierom.
     </p>
    </div>
    <div class="footnote">
     <p>
      <sup>
       [
       <a class="para" href="#id2505004" name="ftn.id2505004">
        43
       </a>
       ]
      </sup>
      (lat.) Priateľ!
     </p>
    </div>
   </div>
  </div>
 </body>
</html>
