<html>
 <body>
  <div>
   <div class="titlepage">
    <div>
     <div>
      <h2 class="title">
       <a name="id2507124">
       </a>
       Rozprávka o chorom kráľovi a zlatom vtáčikovi
      </h2>
     </div>
    </div>
   </div>
   <p>
   </p>
   <div class="literallayout">
    <p>
     <br/>
     <sup>
      [
      <a class="footnote" href="#ftn.id2507140" name="id2507140">
       1
      </a>
      ]
     </sup>
     (Izba — kráľ na posteli leží chorý.)
     <br/>
     <br/>
     <span class="emphasis">
      <em>
       Kráľ
      </em>
     </span>
     <br/>
     <br/>
     Dakoľko už rokov ležím
     <br/>
     a ešte nič, len choroba
     <br/>
     a choroba — a na telo
     <br/>
     vždy väčšia a väčšia mdloba.
     <br/>
     Ledva dýcham, ťažko mi je,
     <br/>
     vždy ma v prsiach viacej kole
     <br/>
     akoby ma dač’ stískalo —
     <br/>
     čo deň, čo noc väčšie bôle.
     <br/>
     Bôle rastú, mňa stískajú.
     <br/>
     Dosť som hľadal spomoženie
     <br/>
     a preds’ dák’ je neosožné
     <br/>
     všetko doktorské liečenie.
     <br/>
     Už niet hádam toho lieku,
     <br/>
     tej káry pod strechou neba,
     <br/>
     čo b’ ma nebola trápila,
     <br/>
     takže som celkom bez seba.
     <br/>
     Nazvolával som doktorov,
     <br/>
     koľko ich je len na svete:
     <br/>
     Ak mi váš liek dač’ spomôže,
     <br/>
     toľko, toľko dostanete.
     <br/>
     Prišlo ich tu na tisíce,
     <br/>
     ako s dažďom čoby prišli;
     <br/>
     Kumštovali, trápili sa —
     <br/>
     ako prišli, preč odišli.
     <br/>
     Žiadnu zmenu ich lekárstvo
     <br/>
     čo by mak neurobilo,
     <br/>
     iba že ma na palicu
     <br/>
     tenuštičkú prevrátilo.
     <br/>
     Predtým som len ako-tak bol,
     <br/>
     kedy-tedy som hore vstal,
     <br/>
     ale teraz už ako klát —
     <br/>
     čo by oheň na mňa padal.
     <br/>
     Ani rušiť, ani pohnúť —
     <br/>
     také to je spomoženie.
     <br/>
     Čo hneď v tú minútu zomriem,
     <br/>
     nechcem takéto liečenie.
     <br/>
     Človeka len ak’ haringa
     <br/>
     vysušia medicínami
     <br/>
     a inšie nič — to sú potom
     <br/>
     chýrečnými lekárami.
     <br/>
     Vraj, kto má zomrieť, ten zomrie —
     <br/>
     Preč’ ho hneď tak nenecháte,
     <br/>
     ale zo všetkých možných síl,
     <br/>
     ak’ môžete, len ciciate.
     <br/>
     — Ešte sme to vynechali,
     <br/>
     ešte je nie kúra všecka.
     <br/>
     A to o chorobu nejde,
     <br/>
     no o priechode do vrecka.
     <br/>
     Môže jed byť, môže strela,
     <br/>
     nejde o to, či to hojí,
     <br/>
     o spomoženie im nejde,
     <br/>
     no či vrecko hodne stojí.
     <br/>
     Tu rady, schôdzky a pletky —
     <br/>
     myslel by si, že mŕtveho
     <br/>
     vzkriesia — čakáš, máš nádeju,
     <br/>
     a z toho nič zo všetkého —
     <br/>
     čo by mak…
     <br/>
     <br/>
     (Cengá. Príde sluha.)
     <br/>
     <br/>
     Hej, ministra sem!
     <br/>
     <br/>
     (Minister príde.)
     <br/>
     <br/>
     Chlapče, to ti prikazujem,
     <br/>
     hoc’ som ako slabý, chorý,
     <br/>
     preč so všetkými doktory!
     <br/>
     Vyžeň s palicou z krajiny,
     <br/>
     nech ľud neklamú — mršiny.
     <br/>
     Nech ľud biedny necicajú —
     <br/>
     tí zomrú, čo zomrieť majú.
     <br/>
     Ešte dnes preč — život nie hra,
     <br/>
     nenájde to, keď raz prehrá.
     <br/>
     Nechcem ich v mojej krajine,
     <br/>
     nech raz tá hnusnosť pominie.
     <br/>
     <br/>
     (Minister odíde.)
     <br/>
     <br/>
     Teraz som sám v rukách božích
     <br/>
     slabý ako malé dieťa,
     <br/>
     ale dieťa bez rodičov,
     <br/>
     čo sa nehodí do sveta.
     <br/>
     Mám síc’ deti, ale čože
     <br/>
     dieťa pomôže dieťaťu.
     <br/>
     Keby bohatstvo pomohlo —
     <br/>
     no, daj pokoj striebru, zlatu.
     <br/>
     Za zlato len jesť, napiť sa,
     <br/>
     no, to ti už ľudia dajú;
     <br/>
     aj všetko urobiť sľúbia —
     <br/>
     ale ako vykonajú!
     <br/>
     Fragnári, Židia daromní
     <br/>
     — čo skapeš, never Židovi —
     <br/>
     dieru dierou nezaplátaš,
     <br/>
     Žid len chce bohaté lovy,
     <br/>
     a nič viacej. On necíti,
     <br/>
     keď sa trápiš, nespíš v noci,
     <br/>
     škrípeš zuby, bruchom stískaš,
     <br/>
     hádžuc sa hľadáš pomoci.
     <br/>
     On si ak’ ku čižme sadne,
     <br/>
     na kopyto naťahuje
     <br/>
     hvízdajúc si. Ťažko tomu,
     <br/>
     kto raz tento svet probuje.
     <br/>
     Zase ma dač’ hryzie, štípe,
     <br/>
     zase horšie, zas ma kole —
     <br/>
     sliny horké ak’ blen husté,
     <br/>
     v hlave akoby mal mole,
     <br/>
     ak’ by ma po hlave mlátil,
     <br/>
     zrak mi sivá hmla zastiera.
     <br/>
     <br/>
     (Cengá. Príde jeden.)
     <br/>
     <br/>
     Najjasnejší panovník, kráľ,
     <br/>
     či neposlať pre pátera?
     <br/>
     <br/>
     (Kráľ sa zase vzmôže.)
     <br/>
     <br/>
     Nespomínaj! Daj mi pokoj
     <br/>
     s tými sprostými pletkami —
     <br/>
     dosť som už mal ako žien
     <br/>
     hnevu s tými maškarami.
     <br/>
     Koľko ráz v chorosti myslím
     <br/>
     na farára, na pátera,
     <br/>
     toľko razy ma zatrasie,
     <br/>
     ale len slov pustých miera,
     <br/>
     kopa ako hŕba hnoja
     <br/>
     o časnosti, o večnosti,
     <br/>
     a to všetko také pusté,
     <br/>
     že niet väčšej bláznivosti.
     <br/>
     Ako slama žitná, ostrá,
     <br/>
     čo je nie ani pre voly —
     <br/>
     to biednemu potešenie,
     <br/>
     keď je ako v tŕní holý.
     <br/>
     To potom ži, to potom jedz,
     <br/>
     to ti dodá novej sily —
     <br/>
     to ťa na nohy postaví,
     <br/>
     keď sa ti k večeru chýli.
     <br/>
     To pre ľudí tých, čo trpia,
     <br/>
     také hovoriace kláty —
     <br/>
     kto na váš liek sa opiera,
     <br/>
     ľahko chuť k všetkému stratí.
     <br/>
     Maškarády — vaša viera!
     <br/>
     Vy nesiete potešenia —
     <br/>
     dôvody, trpké dôvody,
     <br/>
     že nieto v svete spasenia,
     <br/>
     že niet nič — nič… Na vás sa dať?
     <br/>
     Vezmem nôž, všetko zapľujem,
     <br/>
     zakľajem pustote hnusnej
     <br/>
     a v minúte sa prepadnem.
     <br/>
     Boli tu už dakoľko ráz,
     <br/>
     ale ani len spomínať;
     <br/>
     čo na nich si len pomyslím,
     <br/>
     horšie ma vždy začína klať.
     <br/>
     Mrak hustne nad mojou hlavou
     <br/>
     a priepasť sa mi otvára —
     <br/>
     priepasť pustá, priepasť temná,
     <br/>
     priepasť, čo všetko vytvára.
     <br/>
     <br/>
     (Myslí a ukazuje sa veľmi omrzlým.)
     <br/>
     <br/>
     Ľud viesť — keď mu chybí čosi!
     <br/>
     A to takí svetlonosi!
     <br/>
     <br/>
     (Myslí.)
     <br/>
     <br/>
     Blato, hnileť, hnoj, črviaky —
     <br/>
     to je potom pre štepenia —
     <br/>
     fľaky, špiny, — ale, Bože!
     <br/>
     Bože — chrám — viera spasenia,
     <br/>
     Bože — —
     <br/>
     <br/>
     (Cengá a povie tam stojacemu.)
     <br/>
     <br/>
     Ministra zavolaj!
     <br/>
     <br/>
     (Minister príde.)
     <br/>
     <br/>
     Vieš, čo — v minúte rozkaz daj!
     <br/>
     Všetkých kňazov, kde len akí,
     <br/>
     z krajiny von zaraz vyhnať,
     <br/>
     len dakoľko z tých najkrajších
     <br/>
     na placi mesta povešať.
     <br/>
     Ale najkrajších tých, ktorí
     <br/>
     vyzerajú ak’ doktori —
     <br/>
     hlavu plešivú, fúz biely —
     <br/>
     no, aby pekne viseli.
     <br/>
     Ale nie dosť — ešte čakaj.
     <br/>
     Komediantom rozkaz daj,
     <br/>
     aby komédiu hrali
     <br/>
     a v nej tých pánov vešali.
     <br/>
     Ale povedz im: Pánovia!
     <br/>
     Nebude kus do popuku —
     <br/>
     bude druhá komédia,
     <br/>
     smiešnejšia — na vašu muku.
     <br/>
     No vy ju nebudete hrať —
     <br/>
     teda sa máte merkovať.
     <br/>
     <br/>
     (Minister odíde.)
     <br/>
     <br/>
     Načo také holé chmáry,
     <br/>
     z ktorých ani dážď nepadá —
     <br/>
     rosu božiu zastavujú,
     <br/>
     opravdivá maškaráda.
     <br/>
     Nech sa ľud biedny zasmeje,
     <br/>
     keď niet preňho potešenia —
     <br/>
     ale mojej preds’ bolesti
     <br/>
     niet žiadneho uľahčenia.
     <br/>
     Schvátená duša zápalom
     <br/>
     zase v mukách trpkých pláva —
     <br/>
     v boku kole, v hlave piští,
     <br/>
     pred očima je mrákava.
     <br/>
     Poďte teraz, filozofi,
     <br/>
     čo celý svet pretriasate,
     <br/>
     fragnári — my sme len, čo sme —
     <br/>
     ukážte tuto, čo znáte.
     <br/>
     Máte vy silu… tvoriacu,
     <br/>
     ako šabľu vybrúsenú,
     <br/>
     máte rozum bez štrbiny,
     <br/>
     zlomte bolesť neskrotenú.
     <br/>
     Zlomte bolesť — skúste, sovy,
     <br/>
     čo ponad mesiac lietate,
     <br/>
     leťte nad zemou — doluká,
     <br/>
     ukážte sa v tom, čo znáte.
     <br/>
     Ako zvykli ste vravievať:
     <br/>
     Odhadzujeme škrupinu,
     <br/>
     ona pravdu len oblačí —
     <br/>
     my čistú máme istinu.
     <br/>
     Čistú pravdu — čistý zákon,
     <br/>
     chmárami nepretkávaný.
     <br/>
     Poďte sem teraz, poďte sem,
     <br/>
     zahojte mi moje rany.
     <br/>
     Zahojte mi moje rany,
     <br/>
     vy tajomstvá v rukách máte
     <br/>
     svetov veľkých, ja som malý,
     <br/>
     ako sami dobre znáte,
     <br/>
     ja som malý, málo treba,
     <br/>
     aby moje zhojiť rany.
     <br/>
     Teraz vás volám, poďte sem,
     <br/>
     poďte sem, poďte sem, páni!
     <br/>
     <br/>
     (Prídu rozliční filozofi.)
     <br/>
     <br/>
     Teraz lieky vykladajte,
     <br/>
     ale pilný pozor dajte.
     <br/>
     Vravíte, že zákon znáte,
     <br/>
     teraz liek na rany dajte.
     <br/>
     <br/>
     <span class="emphasis">
      <em>
       Filozof prvý
      </em>
     </span>
     <br/>
     <br/>
     Ja znám…
     <br/>
     <br/>
     <span class="emphasis">
      <em>
       Filozof druhý
      </em>
     </span>
     <br/>
     <br/>
     Ty neznáš, no ja znám.
     <br/>
     <br/>
     <span class="emphasis">
      <em>
       Filozof tretí
      </em>
     </span>
     <br/>
     <br/>
     Cigániš, ja len jadro mám.
     <br/>
     <br/>
     <span class="emphasis">
      <em>
       Kráľ
      </em>
     </span>
     <br/>
     <br/>
     Po poriadku, moji páni
     <br/>
     liečte moje trpké rany.
     <br/>
     <br/>
     (Radom rozkladajú a prednášajú kusy zo svojich filozofií. Kráľ vždy očakáva uľahčenie, vždy očakáva, že už príde dačo, nič neprichodí. Medzitým ho bolí. Ostatný prestane s týmto:)
     <br/>
     <br/>
     Liek duše je pravdy znania,
     <br/>
     všetky bolesti odháňa.
     <br/>
     Pravda ti je predložená,
     <br/>
     naša vec je dokončená.
     <br/>
     <br/>
     <span class="emphasis">
      <em>
       Kráľ
      </em>
     </span>
     <br/>
     <br/>
     Či to všetko? — Ešte trpím,
     <br/>
     nemám za mak poľahčenia —
     <br/>
     rany ešte horšie skubú,
     <br/>
     že som čakal spomoženia
     <br/>
     a nádeja ma sklamala.
     <br/>
     Ešte raz — nepredkladajte,
     <br/>
     čo myslíte, no biednemu,
     <br/>
     keď znáte, tak spomáhajte.
     <br/>
     Spomáhajte, keď vravíte,
     <br/>
     že pravdu v rukách držíte.
     <br/>
     <br/>
     (Filozofi začnú zase ako predtým, pretrhne ich kráľ:)
     <br/>
     <br/>
     To, to isté ako predtým —
     <br/>
     nechcem, by ste rozkladali,
     <br/>
     ale aby ste biednemu,
     <br/>
     keď môžete, spomáhali.
     <br/>
     Znáte všetko, toto znajte,
     <br/>
     rany hojte, pomoc dajte.
     <br/>
     <br/>
     (Filozofi to isté zase začnú.)
     <br/>
     <br/>
     Čo mňa je do vašich stromov,
     <br/>
     na koreni oblúpených,
     <br/>
     vyschnutých ako kosť biela —
     <br/>
     mne treba lieky, dajte ich.
     <br/>
     Znalí každú vec otvoriť,
     <br/>
     hľaďte nemoc moju zboriť.
     <br/>
     <br/>
     (Filozofi zase ako predošle.)
     <br/>
     <br/>
     Blázni, ja vravím o koze,
     <br/>
     a vy vravíte o voze.
     <br/>
     Nerobte mi väčšiu slabosť,
     <br/>
     pakujte, už ste miatli dosť.
     <br/>
     <br/>
     (Odídu.)
     <br/>
     <br/>
     To je pekne, utešene,
     <br/>
     to je tá filozofia!
     <br/>
     Rany moje, rany moje —
     <br/>
     slabosť ma väčšia zabíja.
     <br/>
     Akoby ma dač’ štichalo
     <br/>
     nanovo dáko žihalo —
     <br/>
     to je tá filozofia:
     <br/>
     slabosť ma väčšia zabíja.
     <br/>
     Priepasť miesto poľahčenia,
     <br/>
     mrak pustý miesto spasenia,
     <br/>
     mrak pustý ako ich tváre,
     <br/>
     čo sú viac podobné pare
     <br/>
     ako životu — —
     <br/>
     — to je zlosť,
     <br/>
     keď nie zlosť, to je šialenosť,
     <br/>
     vydávať sa, že zákon znám,
     <br/>
     keď ho falošne prekrúcam,
     <br/>
     keď znám na inšie obrátiť
     <br/>
     reči, keď nemám síl to zrobiť!
     <br/>
     A tie tône a tie pary
     <br/>
     v mojom kráľovstve lietajú —
     <br/>
     všetko, čo je dač’ zelenšie,
     <br/>
     zo zelenosti zdierajú.
     <br/>
     A to život a to pravda,
     <br/>
     to je jadrná istina,
     <br/>
     keď všetko vyjde na tôňu,
     <br/>
     keď je samá holotina.
     <br/>
     Holotina nezná rany,
     <br/>
     bo ich sama nemôže mať —
     <br/>
     necíti nič, ako drevo…
     <br/>
     Čo s tými bláznami počať? —
     <br/>
     Kde prídu, horšie od hmyzu,
     <br/>
     od kobyliek všetko hryzú —
     <br/>
     a v dobrom presvedčení…
     <br/>
     To budú blázni šialení!
     <br/>
     <br/>
     (Cengá. Príde sluha.)
     <br/>
     <br/>
     Sem ministra —
     <br/>
     <br/>
     (Príde minister.)
     <br/>
     <br/>
     Všetky školy,
     <br/>
     kde tí filozofi holí
     <br/>
     predkladajú, daj skalami
     <br/>
     naplniť a kameňami zaprieť.
     <br/>
     Dnuká daj pánov filozofov
     <br/>
     zamurovať mocne, silne.
     <br/>
     Majú rozum, znajú pravdu,
     <br/>
     svet si stvoria neomylne.
     <br/>
     A to podľa ich žiadania —
     <br/>
     i tak na to je len znania,
     <br/>
     aby raz prešlo do skutku.
     <br/>
     Ale mne je tamdiaľ horšie,
     <br/>
     tmavšie, svet mi je oblačný,
     <br/>
     všetko pusté, vždy strašnejšie.
     <br/>
     Všetky hviezdy sa mi skryli,
     <br/>
     všetky ma nechali sily —
     <br/>
     svet je ako čierna tabla,
     <br/>
     nevidím na ňom litery —
     <br/>
     kde je človek — nevidím nič,
     <br/>
     bolesť ma trápi bez miery.
     <br/>
     Nevidím pomoci žiadnej,
     <br/>
     len musím sa na to dívať,
     <br/>
     ako smrť na moju šiju
     <br/>
     ostrí kosu, by ma zaklať.
     <br/>
     Už na palcoch ju probuje —
     <br/>
     nevidím už viac pomoci.
     <br/>
     Kde som? Sám som? V pustatine,
     <br/>
     v pustatine, v tmavej noci.
     <br/>
     Rozum ľudský nespomáha,
     <br/>
     rozum ľudský nemá sily —
     <br/>
     zem tú celú had opásal,
     <br/>
     čo vyšiel zo smudu, z hnily.
     <br/>
     Kto kráľovi dá pomoci?
     <br/>
     Skazení sú nádenníci,
     <br/>
     čo za peniaze robili,
     <br/>
     šustri a remeselníci.
     <br/>
     Tí sú preč už, čo slúžili,
     <br/>
     tých už nieto, tí skapali —
     <br/>
     svet je pustý, svet je tmavý,
     <br/>
     ľudia len sprostí ostali.
     <br/>
     Čo by tí znali za lieky,
     <br/>
     biedni, že žijú, neznajú,
     <br/>
     sotva majú si posoliť
     <br/>
     kašu, čo na mise majú.
     <br/>
     O peniazoch málo vedia —
     <br/>
     keď dakde dáke dostali,
     <br/>
     to si len pre deti držia,
     <br/>
     aby sa s nimi ihrali.
     <br/>
     O zisk celkom nič nestoja.
     <br/>
     Keď dakto čo potrebuje — :
     <br/>
     — Ja ti pomôžem, braček môj,
     <br/>
     ja ti dám, čo ti chybuje.
     <br/>
     Vieš, mám dosť, čo mi len treba,
     <br/>
     čo len soli, čo len chleba —
     <br/>
     to je najmenej, braček môj.
     <br/>
     Len nech inšie nechybuje,
     <br/>
     nech sa ľudia dobre držia,
     <br/>
     nech im pokoj nechybuje,
     <br/>
     nech majú to, čo im treba —
     <br/>
     to je najmieň čo len chleba.
     <br/>
     <br/>
     (Kráľ je v kostole jednom starom, pred oltárom sa modlí a kľačí. Synovia ho držia, lebo nevládze. Všetci sa modlia, ticho veliké, polnoc. Kráľ prichádza do velikého pohnutia — lampy začínajú svetlejšie horieť — steny sú lepšie osvetlené. Vtom povie svojim synom, aby ho tak nechali začas i aby vyšli. Tí vyjdú, ukáže sa jeden Duch.)
     <br/>
     <br/>
     Ty si to ten, ktorý trpíš?
     <br/>
     Vyslaný som k potešeniu —
     <br/>
     jeden liek ťa spasiť môže,
     <br/>
     spasiť dušu utrápenú.
     <br/>
     Jeden liek — ťažko ho dostať —
     <br/>
     na samom sveta krajíčku.
     <br/>
     Nenarástol on na hore,
     <br/>
     ale na zlatom políčku,
     <br/>
     nie je ovocie uzreté,
     <br/>
     ale slávik utešený —
     <br/>
     u toho a toho kráľa
     <br/>
     je v zlatej klietke zavrený.
     <br/>
     Keď ti ten vtáčik zaspieva
     <br/>
     nad tvojou biednou posteľou —
     <br/>
     skočíš, na všetko zabudneš
     <br/>
     s chuťou a tvárou veselou.
     <br/>
     <br/>
     (Mizne duch, kráľa temer odnesú. — Palác ráno svieti oblokami. Dá zavolať moc ľudí okolo seba, kráľ vprostriedku… a vyvoláva.)
     <br/>
     <br/>
     <span class="emphasis">
      <em>
       Kráľ.
      </em>
     </span>
     <br/>
     <br/>
     Moje rany sú hlboké,
     <br/>
     zdravie mi padlo do mora —
     <br/>
     všetko na svete vychádza —
     <br/>
     kedyže more otvoria.
     <br/>
     Otvoria more hlboké —
     <br/>
     je kľúč, len sa treba hore.
     <br/>
     Ktože sa pustí, ktože z vás,
     <br/>
     na búrne jačiace more?
     <br/>
     <br/>
     Ja! Ja! Ja! — Tatko náš drahý!
     <br/>
     <br/>
     (Synovia vyskočia.)
     <br/>
     <br/>
     Daj kľúč mne, mne!
     <br/>
     <br/>
     <span class="emphasis">
      <em>
       Kráľ
      </em>
     </span>
     <br/>
     <br/>
     Dobre, dám vám.
     <br/>
     Ale najstarší nech ide.
     <br/>
     Treba rozum a sily tam.
     <br/>
     Synček drahý, duša drahá,
     <br/>
     dávam ti kľúč od pokladu.
     <br/>
     Nestrať ho, o to ťa prosím,
     <br/>
     maj na mysli moju radu.
     <br/>
     Pôjdeš ta do siedmej krajiny,
     <br/>
     a to pre vtáka zlatého,
     <br/>
     aby uzdravil jeho spev
     <br/>
     tvojho otca chorľavého.
     <br/>
     Nespomôžu druhé lieky,
     <br/>
     čo ich budem piť naveky.
     <br/>
     Choď zbohom pre liek do sveta,
     <br/>
     kde ten zlatý vtáčik lieta —
     <br/>
     choď zbohom, ale merkuj sa,
     <br/>
     beda, ak dák’ potočíš sa.
     <br/>
     Nezdržíš sa, ak sa sluší,
     <br/>
     beda, chlapče, tvojej duši.
     <br/>
     <br/>
     Osedlal koňa vraného.
     <br/>
     — Dobre sa maj, otec drahý!
     <br/>
     Letí do sveta šíreho,
     <br/>
     letí horami — dolami,
     <br/>
     letí, letí pustinami,
     <br/>
     hory, vrchy pretekáva
     <br/>
     ako dáka zlatá páva.
     <br/>
     — Zastaň, zastaň, syn kráľovský!
     <br/>
     Pozri dolu na zem biednu —
     <br/>
     pozri na mňa utrápenú,
     <br/>
     utrápenú ženu jednu.
     <br/>
     S milosťou som trhúvala,
     <br/>
     <br/>
     viedla život bezbožný,
     <br/>
     teraz na mňa ľudia pľujú,
     <br/>
     vedúc život pobožný.
     <br/>
     Plačem, hľadám potešenie —
     <br/>
     každý na mňa napľuje —
     <br/>
     rada by život viesť cnostný,
     <br/>
     žiaden sa nezmiluje.
     <br/>
     Každý ma ženie od seba
     <br/>
     ako mor, nakazenie —
     <br/>
     von za mestom musím bývať,
     <br/>
     ja, úbohé stvorenie.
     <br/>
     Von za mestom, kde bývala
     <br/>
     predtým stará šibenica,
     <br/>
     tu ja samotná musím stáť,
     <br/>
     ubedovaná hriešnica.
     <br/>
     Ani nespím, ani nejem,
     <br/>
     potupa je moja strova.
     <br/>
     Nič nezmyje zo mňa špinu,
     <br/>
     ako tvár jasná kráľova.
     <br/>
     — — — — — — — — — — — — —
     <br/>
     Letí horami-dolami,
     <br/>
     letí, letí pustinami,
     <br/>
     letí ako zlatá páva,
     <br/>
     hory, vrchy pretekáva.
     <br/>
     — Postoj, postoj, syn kráľovský!
     <br/>
     Pomôž stvoreniu biednemu.
     <br/>
     Ja som robil galamutu
     <br/>
     oklamom svetu celému.
     <br/>
     Za čo robil celé roky
     <br/>
     sedliak, to som mu znal vziať.
     <br/>
     Nehľadel ja na biedu,
     <br/>
     mal zomrieť lebo skapať.
     <br/>
     Čokoľvek len do úst niesol,
     <br/>
     vzal som, udusiac celkom cit.
     <br/>
     Teraz časy sa zmenili,
     <br/>
     ľudia neprestanú ma biť.
     <br/>
     Kdekoľvek ma len uvidia,
     <br/>
     tam ma bijú a šklbajú —
     <br/>
     chcel by život môj premeniť,
     <br/>
     no ľudia ma neslúchajú.
     <br/>
     Neslúchajú, nemám viery,
     <br/>
     ako ten pes, čo tam breše.
     <br/>
     Povedz dve-tri slová za mňa,
     <br/>
     pokoj bude mojej duši.
     <br/>
     Povedz za mňa dve-tri slová,
     <br/>
     tí ma vezmú medzi seba.
     <br/>
     Nezabudnem nikdy na to,
     <br/>
     budem modliť sa za teba.
     <br/>
     — — — — — — — — — — — — —
     <br/>
     Letí horami — dolami,
     <br/>
     letí, letí pustinami,
     <br/>
     letí ako zlatá páva,
     <br/>
     hory, vrchy pretekáva.
     <br/>
     Pred ním dač o pomoc volá,
     <br/>
     on sa na nič neobzerá —
     <br/>
     ale ako čoby hnali,
     <br/>
     letí, ďalej sa poberá.
     <br/>
     Jemu vták na ume leží
     <br/>
     a tie ďaleké krajiny,
     <br/>
     cudzie mestá a rozsiate
     <br/>
     po poliach žitných dediny.
     <br/>
     Hora sa černie trasúc sa,
     <br/>
     slnko zapadá za hory.
     <br/>
     Chlapče, čakaj, tu pozoruj,
     <br/>
     kým sa zas slnko rozhorí.
     <br/>
     Tam dub ako dom skrivený,
     <br/>
     pod ním mach — ležať obstoj —
     <br/>
     naklásť oheň, zajesť, zapiť
     <br/>
     a tak čakať sen v pokoji.
     <br/>
     Dreva okolo je plno
     <br/>
     pod nohami ležiaceho.
     <br/>
     Tam lúčička zelenenká
     <br/>
     pre koníčka pre vraného.
     <br/>
     Slniečko božie vychodí…
     <br/>
     Chlapče, vstávaj koňa sedlať!
     <br/>
     Nie si doma, by si mohol
     <br/>
     do samej dvanástej ležať.
     <br/>
     Už biely deň, všetko vstalo,
     <br/>
     povstaň, nie ak doma —
     <br/>
     Tam je lúka zelenenká,
     <br/>
     kde je koník, do paroma?
     <br/>
     Tu je krv, tam sú dve rebrá,
     <br/>
     tam je podkova zo zlata,
     <br/>
     tam kopýtko, tam je koník…
     <br/>
     Zožrala ho dáka škrata.
     <br/>
     Čo tu robiť, človek biedny?
     <br/>
     Dom neleží na hodinu
     <br/>
     cesty — vracať sa zďaleka
     <br/>
     pre jednu konskú mršinu?
     <br/>
     Eh! vezmem si tanisterku,
     <br/>
     poberiem sa len a pôjdem.
     <br/>
     Čo pôjdem roky a roky,
     <br/>
     veď hádam len dakde dôjdem.
     <br/>
     — — — — — — — — —
     <br/>
     Ide horami — dolami,
     <br/>
     ide, ide pustinami,
     <br/>
     cez horičky, cez doliny —
     <br/>
     ide do siedmej krajiny.
     <br/>
     Dosiaľ si šiel ako išiel,
     <br/>
     ale ďalej niet chodníčka.
     <br/>
     Kde sa pohneš, kde sa vrhneš,
     <br/>
     moja čierna holubička?
     <br/>
     Či tamtou pôjdeš dolinou
     <br/>
     pomedzi čierne skaliny,
     <br/>
     či horou, či konca rieky
     <br/>
     tam do tej siedmej krajiny?
     <br/>
     Neznáš, pustíš sa ak’ blázon,
     <br/>
     budeš tam (celý) vek a vek…
     <br/>
     Ale tamto je kolibka,
     <br/>
     môž’ tam býva dáky človek,
     <br/>
     dáka duša. — Hej, či v tejto
     <br/>
     kolibke dakto nebýva?
     <br/>
     — Pochválen buď! Ježiš Kristus!
     <br/>
     Čo chceš, holubička sivá?
     <br/>
     Holubička sivá lieta,
     <br/>
     jej netreba tvojej rady —
     <br/>
     ale v hore vyrastený,
     <br/>
     nepustím sa s ním do vady.
     <br/>
     Vieš čo, starý, sa ťa pýtam,
     <br/>
     povedz mi čistú pravdičku —
     <br/>
     či neznáš do siedmej krajiny
     <br/>
     chodníček lebo cestíčku?
     <br/>
     Dám ti radšej dač’ z peňazí,
     <br/>
     ja tam, tam a tam, cestujem.
     <br/>
     — Cestu ti vďačne ukážem,
     <br/>
     peniaze nepotrebujem.
     <br/>
     Pôjdeš tam cez tú dolinu,
     <br/>
     dom sa ti jeden odhalí.
     <br/>
     V dome tom býva slniečko,
     <br/>
     tam drahá matička jeho.
     <br/>
     Má prác na hlave všeliakych,
     <br/>
     treba jej sluhu jedného.
     <br/>
     Do tej služby staň, synak môj,
     <br/>
     inak dobre neobídeš,
     <br/>
     čo hneď zajtra lebo dneska
     <br/>
     ty do siedmej krajny prídeš.
     <br/>
     Siedma krajna je inakšia
     <br/>
     ako vaše naše kraje,
     <br/>
     tam sú inakšie poriadky,
     <br/>
     inakšie zvyky, obyčaje.
     <br/>
     Choď zbohom, synáček drahý,
     <br/>
     počúvaj rady starého…
     <br/>
     Dosť už, starý, cestu už znám,
     <br/>
     nepotrebujem inšieho.
     <br/>
     Blázon, nazdá sa, že vidí
     <br/>
     pred sebou sebe rovného —
     <br/>
     ešte slúžiť babe dákej,
     <br/>
     a to od princa samého!
     <br/>
     Haraburda starosvetská,
     <br/>
     nerád vidím tie povery —
     <br/>
     ešte také pletky tára
     <br/>
     a skoro zuby vyškerí.
     <br/>
     — — — — — — — — — — — —
     <br/>
     Ide horami — dolami,
     <br/>
     ide, ide pustinami,
     <br/>
     cez horičky, cez doliny,
     <br/>
     ide do siedmej krajiny.
     <br/>
     Hora čierna, vrch veliký,
     <br/>
     cesta príkra ak do steny —
     <br/>
     po skalinách sneh víriaci
     <br/>
     vietor rozdúva studený.
     <br/>
     Ťažko potom horeká vyjsť.
     <br/>
     Ale dobre — už končina
     <br/>
     pod vrchom sa rozprestiera,
     <br/>
     povestná siedma krajina.
     <br/>
     Mestá vežaté, dediny
     <br/>
     ako ovce rozpasené
     <br/>
     po lúčinách, po dolinách,
     <br/>
     stromčekami popletené.
     <br/>
     Tam ďaleko dač’ sa belie
     <br/>
     ak’ veľké kŕdle baranov
     <br/>
     medzi veľkými skalami,
     <br/>
     medzi horou rozhádzanou.
     <br/>
     Nie sú to kŕdle baranov,
     <br/>
     ani hôrasté doliny —
     <br/>
     to je mesto, tam kráľ býva
     <br/>
     celej tej siedmej krajiny.
     <br/>
     To sú veže a nie hory,
     <br/>
     to paláce, nie skaliny.
     <br/>
     To je už raz, čo som hľadal —
     <br/>
     môjho otca liek jediný.
     <br/>
     No, ako ho teraz dostať?
     <br/>
     Ukradnúť ani pomyslieť!
     <br/>
     Chytili by ťa, musel bys’
     <br/>
     s hanbou v cudzom svete umrieť.
     <br/>
     Ešte by ťa obesili
     <br/>
     na posmech, a to za rebro.
     <br/>
     Ešte na tom mi nechybí…
     <br/>
     Pán kráľ, čože zaň žiadate,
     <br/>
     čo chcete a ako chcete —
     <br/>
     aby vám platil na zlate,
     <br/>
     alebo striebra ak chcete
     <br/>
     za toho vtáka zlatého?
     <br/>
     Viete, ja som tiež nie hockto,
     <br/>
     ja som syn kráľa prvého.
     <br/>
     Môj otec má viac dedín, miest,
     <br/>
     ako vy poddaných máte.
     <br/>
     Čože za toho zlatého,
     <br/>
     pán kráľ, vtáčika pýtate?
     <br/>
     — Budeš slúžiť za tri roky,
     <br/>
     štyrjadvadsať koní česať,
     <br/>
     ak všetko namak urobíš,
     <br/>
     obsiahneš to, čo ty chceš mať.
     <br/>
     No, ak sa ti nepošťastí,
     <br/>
     u mňa nehľadaj milosti—
     <br/>
     vidíš tamtú šibenicu,
     <br/>
     dám ťa na ňu bez ľútosti.
     <br/>
     Dobre, keď inak nechcete,
     <br/>
     keď nechcete striebro, zlato.
     <br/>
     Hocaj slúžiť som nezvykol,
     <br/>
     za otca sa beriem na to.
     <br/>
     — Tu máš kľúče od tej stajne,
     <br/>
     jednu na celú noc sviečku,
     <br/>
     Jestli pri nej nevyčistíš —
     <br/>
     za rána na šibeničku.
     <br/>
     A to viac nik nepremení,
     <br/>
     naver budeš obesený.
     <br/>
     Ešte dobre nesvitalo,
     <br/>
     už
     <span class="emphasis">
      <em>
       (vedú)
      </em>
     </span>
     princa mladého —
     <br/>
     ešte slniečko nevyšlo,
     <br/>
     už ho vedú…
     <span class="emphasis">
      <em>
       (nečit.)
      </em>
     </span>
     <br/>
     Slnce nad horou vychádza,
     <br/>
     mladého princa vešajú.
     <br/>
     Háveď ľudu len tak hľadí,
     <br/>
     slze mu dolu padajú.
     <br/>
     Ej, slniečko, slnko pekné,
     <br/>
     prečo teraz nezapadáš,
     <br/>
     ale keď sa preč odberám,
     <br/>
     vtedy na horu vychádzaš.
     <br/>
     Aj, otec, chudák otec môj,
     <br/>
     čo ma vyslal do šíreho
     <br/>
     sveta — myslím. — Oh, synak môj,
     <br/>
     nesie mi vtáčka zlatého;
     <br/>
     tam v tej krajne dobrí ľudia
     <br/>
     všetko mu na cestu dali —
     <br/>
     teraz ide s Pánom Bohom
     <br/>
     k svojmu otcovi pomaly.
     <br/>
     Veru dali mi na cestu,
     <br/>
     dali, dali, čo mi treba.
     <br/>
     Otec drahý, netreba mi
     <br/>
     ani pitia, ani chleba.
     <br/>
     Čo treba mi, všetko dali,
     <br/>
     aby mi nič nechybelo —
     <br/>
     aj hudcov za mnou vyslali,
     <br/>
     keď by sa tancovať chcelo.
     <br/>
     Hudcov pekných, čo nehrajú
     <br/>
     ako druhí pletku dáku,
     <br/>
     hudcov-havranov pažravých…
     <br/>
     Tatko, ja mám cestu takú,
     <br/>
     mám cestu, viac sa nevrátim,
     <br/>
     maj sa dobre, otče zatým.
     <br/>
     — — — — — — — — — — — —
     <br/>
     <br/>
     <span class="emphasis">
      <em>
       Kráľ
      </em>
     </span>
     <br/>
     <br/>
     Na dvore je všetko ticho —
     <br/>
     dávno už princa čakajú.
     <br/>
     On nechodí a už mal prísť,
     <br/>
     všetci sa už obávajú.
     <br/>
     Král len na posteli leží,
     <br/>
     ani už viacej nevraví,
     <br/>
     len spí a spí ako v hrobe
     <br/>
     bledý ako vosk a tmavý.
     <br/>
     Veľká starosť je v paláci —
     <br/>
     potichúčku vyzerajú,
     <br/>
     kedyže už mladý príde —
     <br/>
     veď už sa roky míňajú.
     <br/>
     Už mohol sa dávno vrátiť,
     <br/>
     nevyšiel on z domu včera.
     <br/>
     Kráľ leží vždy len a leží,
     <br/>
     on sa predsa nepoberá.
     <br/>
     Pán Boh zná, kedy on príde -
     <br/>
     hádam roky sa pominú,
     <br/>
     kráľ zomre, a tak opustí
     <br/>
     ubedovanú krajinu.
     <br/>
     Hádam i jeho tam dáko
     <br/>
     horké nešťastie potkalo —
     <br/>
     čas drahý, musíme striehnuť,
     <br/>
     by sa nám horšie nestalo.
     <br/>
     Prostredný syn vstane hore,
     <br/>
     čo bol v kúte zarmútený —
     <br/>
     vezmúc šabľu na koníku
     <br/>
     dom necháva opustený.
     <br/>
     — — — — — — — — — — —
     <br/>
     Letí horami-dolami,
     <br/>
     letí, letí pustinami,
     <br/>
     letí ako zlatá páva,
     <br/>
     hory, vrchy pretekáva.
     <br/>
     Do sveta neborák letí,
     <br/>
     do sveta, sveta šíreho —
     <br/>
     oblaky nad ním sa valia,
     <br/>
     zakryť by chceli celého.
     <br/>
     Zakryli chlapca, zakryli,
     <br/>
     s ťažkou bolesťou išiel spať —
     <br/>
     obzerá sa na svet pekný,
     <br/>
     nemôže, musí zaplakať.
     <br/>
     Škoda bučka zeleného,
     <br/>
     čo ho mladého stínajú —
     <br/>
     neplače človek kamenný,
     <br/>
     keď íverôčky fŕkajú.
     <br/>
     Padla jedna íverôčka
     <br/>
     do Dunaja hlbokého —
     <br/>
     keby mohol aspoň vidieť,
     <br/>
     môjho tatuška dobrého.
     <br/>
     Padla druhá íverôčka
     <br/>
     do Dunaja hlbokého —
     <br/>
     keby aspoň mohol vidieť
     <br/>
     môjho bračeka malého.
     <br/>
     — — — — — — — — — — —
     <br/>
     Roky prešli a ešte nič
     <br/>
     nevídať ani neslýchať.
     <br/>
     Keby jeden lebo druhý —
     <br/>
     tí sa museli zatárať.
     <br/>
     Tam sú hory, tam sú doly,
     <br/>
     tam sú rieky, tam skaliny —
     <br/>
     tí tam blúdia, tárajú sa
     <br/>
     pomedzi vrchy, doliny.
     <br/>
     Tárajú sa, túlajú sa —
     <br/>
     doma tatík sotvy živý —
     <br/>
     pomoc treba ak’ kus chleba.
     <br/>
     Pomôž, Bože milostivý!
     <br/>
     Pomoc treba — tí nechodia.
     <br/>
     Pomaly bijú hodiny…
     <br/>
     — Chlapče, ty malý, pober sa
     <br/>
     za bratmi, len si jediný.
     <br/>
     Bratia preč išli — ani chýru,
     <br/>
     ani slychu nečuť o nich —
     <br/>
     tatík pomaličky kráča
     <br/>
     do končín tmavých, hrobových.
     <br/>
     Janík malý spod preddoma
     <br/>
     ide na dvor na široký —
     <br/>
     ľudia plačú za šuhajom;
     <br/>
     Chlapček pekný, sivooký…
     <br/>
     Chlapček plače — veď je dieťa -
     <br/>
     ihár detinských ľúto je.
     <br/>
     Ale darmo — ta do sveta
     <br/>
     rušaj, potešenie moje,
     <br/>
     do sveta, sveta šíreho
     <br/>
     ako z hniezda to vtáčatko.
     <br/>
     Bratia svetom poleteli,
     <br/>
     leť za nimi, nebožiatko.
     <br/>
     Leť, sláviček, za sokolom,
     <br/>
     za medveďom bež, ovečka.
     <br/>
     Keby ovca, no jahniatko
     <br/>
     malô, poberaj sa svetom.
     <br/>
     Svet je veľký a široký,
     <br/>
     nemá konca, nemá kraja —
     <br/>
     darmo hľadať budeš mater,
     <br/>
     neočuješ ty jej zvonca.
     <br/>
     Keď budeš bľačať hľadajúc
     <br/>
     mater svoju: tuli, tuli,
     <br/>
     háj zelený — na teba sa
     <br/>
     vlk chlpatý vykotúli.
     <br/>
     Večer príde vyhladnutô,
     <br/>
     budeš tvoju matku čakať,
     <br/>
     trasúc sa od zimnej rosy.
     <br/>
     Ale kde je tá tvoja mať!
     <br/>
     Tvoja matka v hrobe leží,
     <br/>
     dávno ju vetry zaduli —
     <br/>
     zimnou nocou (v) chladnej noci
     <br/>
     ktože ťa k sebe pritúli,
     <br/>
     ubedovaná kurička —
     <br/>
     svet je šíry, svet je cudzí —
     <br/>
     ibák tá čierna zemička.
     <br/>
     Všetci chlapci v rade stoja,
     <br/>
     z druhej strany matky, ženy.
     <br/>
     Koňa vedú to vraného —
     <br/>
     chlapček ak’ buček zelený.
     <br/>
     Ach, zelený, zelenenký —
     <br/>
     na koníka na vraného
     <br/>
     jeden starec vysadzuje
     <br/>
     takého ako päsť malého.
     <br/>
     Ani rozum dobrý nemá
     <br/>
     taký malý, taký krátky —
     <br/>
     k tomu nemá požehnania
     <br/>
     od otca lebo od matky.
     <br/>
     Ide tak ako sirota,
     <br/>
     ledva vie dačo povedať —
     <br/>
     ide tak ako sirota,
     <br/>
     keď sneh začne padať, sypať.
     <br/>
     Kde pôjde, vietor ho zrazí,
     <br/>
     koník ho vraný pošliape.
     <br/>
     Nebojte sa, netrápte sa,
     <br/>
     ak mu súdené, neskape.
     <br/>
     Ak mu súdené, neskape,
     <br/>
     navráti sa ak’ mladý pán,
     <br/>
     majúc na hlave korunu
     <br/>
     a v ruke biely tulipán.
     <br/>
     V tvári bielej dva holúbky,
     <br/>
     dve sivé očká holubovie,
     <br/>
     v tvári bielej dve ružinky,
     <br/>
     líčka pekné, karmínové.
     <br/>
     — — — — — — — — — — — —
     <br/>
     Letí horami-dolami,
     <br/>
     letí, letí pustinami
     <br/>
     ako dáka zlatá páva,
     <br/>
     hory, vrchy pretekáva.
     <br/>
     (Zastaň atď.)
     <br/>
     Ach, úbohá, biedna žena,
     <br/>
     povedzže mi, čo ti chybí.
     <br/>
     Hádam si dávno nejedla,
     <br/>
     jedla by si bez pochyby.
     <br/>
     Sem poď na trávu zelenú.
     <br/>
     Ešte z domu mám pečeňu,
     <br/>
     ešte medový koláčik,
     <br/>
     čo som dostal ako žiačik.
     <br/>
     Poď sem na trávu zelenú,
     <br/>
     zjeme my túto pečeňu,
     <br/>
     ešte k tomu pohár vody —
     <br/>
     budeme mať dobré hody.
     <br/>
     Jedli, pili, zdravkali si,
     <br/>
     dokiaď trvala pečeňa…
     <br/>
     No teraz už dobre sa maj,
     <br/>
     duša moja utrápená.
     <br/>
     Keď tí chybí dač’, modli sa,
     <br/>
     ak’ ma naučil môj tatka.
     <br/>
     Vieš „Otče náš na nebesiach“
     <br/>
     a „Zdravá buď, božia matka“!
     <br/>
     Ja sa tiež tak modlievavam.
     <br/>
     Vieš, Pán Boh je dobrotivý —
     <br/>
     on je sirotám zástupcom
     <br/>
     a na ľudí milostivý.
     <br/>
     — Dobre sa maj. Ďakujem ti,
     <br/>
     ty si zo mňa odmyl špinu —
     <br/>
     nezabudnem ja na teba
     <br/>
     ani za jednu hodinu.
     <br/>
     Ale ak’ vo dne tak v noci
     <br/>
     budem ti vždy na pomoci.
     <br/>
     #CIARA#
     <br/>
     Letí horami-dolami,
     <br/>
     letí, letí pustinami,
     <br/>
     letí ako zlatá páva,
     <br/>
     hory, vrchy pretekáva,
     <br/>
     (Kričí, postoj atď.)
     <br/>
     Chudáčik, poď do dediny,
     <br/>
     lebo do mesta blízkeho.
     <br/>
     Dobrí ľudia, prijmite si
     <br/>
     tohto židáčka biedneho.
     <br/>
     Vidíte, môj otec je kráľ,
     <br/>
     ja som ho raz bol nahneval,
     <br/>
     a veľmi — a keď som prosil,
     <br/>
     tedy ma otcovsky bozkal.
     <br/>
     Dal jabĺček a orieškov,
     <br/>
     že sa mi z vrecák sypali -
     <br/>
     vidíte, čo by ste sa vždy
     <br/>
     na jedného tak hnevali.
     <br/>
     Priviňte ho tak ak’ brata,
     <br/>
     nebude taký bebený,
     <br/>
     ak’ by bol braček rodený,
     <br/>
     bude s vami (si pekne žiť).
     <br/>
     No, teraz dobre sa majte…
     <br/>
     — Ďakujem ti, ďakujem ti.
     <br/>
     Keď budeš vo veľkej biede,
     <br/>
     ako ty mne — spomôžem ti.
     <br/>
     Ako vo dne tak i v noci
     <br/>
     na dobrej budem pomoci.
     <br/>
     — — — — — — — — — — — — —
     <br/>
     Letí horami-dolami,
     <br/>
     letí, letí pustinami,
     <br/>
     ako dáka zlatá páva,
     <br/>
     hory, vrchy pretekáva.
     <br/>
     Koníček ak’ vietor letí,
     <br/>
     letí cez hory, doliny —
     <br/>
     cez záseky, cez paseky,
     <br/>
     cez potoky a sihliny.
     <br/>
     Na ňom zlatá bába sedí
     <br/>
     ako vrštek z rozmajrínu
     <br/>
     za klobúčkom šuhajovým,
     <br/>
     ak’ by si videl malinu.
     <br/>
     Na malinu slnce svieti
     <br/>
     a na chlapca krása letí,
     <br/>
     krása letí hore z neba,
     <br/>
     to malej bábuške treba,
     <br/>
     to do tých ručičiek bielych,
     <br/>
     to do tých líček veselých.
     <br/>
     — — — — — — — — — — — —
     <br/>
     Letí horami-dolami
     <br/>
     letí, letí pustinami,
     <br/>
     ako dáka zlatá páva,
     <br/>
     hory, vrchy pretekáva.
     <br/>
     — Zastaň, zastaň, syn kráľovský!
     <br/>
     Pozri na mňa úbohého —
     <br/>
     už takto moc rokov stojím,
     <br/>
     nemám pokoja žiadneho.
     <br/>
     Ľudia ma nechcú pochovať,
     <br/>
     že som moc im dlžen ostal —
     <br/>
     žiaden po ceste neide,
     <br/>
     aby na mňa nenapľuval.
     <br/>
     Dosť plačem — žiadnej milosti.
     <br/>
     Ľudia sa nechcú zmilovať —
     <br/>
     už som spolovice hnilý,
     <br/>
     ešte ma nechcú pochovať.
     <br/>
     — Trp potupu, hanbu večnú,
     <br/>
     od mršiny buď väčší smrad —
     <br/>
     keď my biedni a mizerní
     <br/>
     pre tvoj hrtan trpíme hlad.
     <br/>
     Buď mršinou, hanbou večnou…
     <br/>
     Takto ma každý odpraví.
     <br/>
     Pomôž mi, princ, do pokoja
     <br/>
     dostať sa už raz v hrob tmavý —
     <br/>
     maj ľútosť, kára je strašná.
     <br/>
     Pán Boh ťa sám blahoslaví.
     <br/>
     <br/>
     Chudáčik, aký strápený,
     <br/>
     biedny až do naľakania —
     <br/>
     o takých povesti idú
     <br/>
     do všetkých údov sekania.
     <br/>
     Poď do mesta do blízkeho.
     <br/>
     Ale si tak otrhaný,
     <br/>
     tu máš moju kabaničku,
     <br/>
     zakry si ňou svoje rany.
     <br/>
     Potom si tam druhú kúpim.
     <br/>
     Do mesta vojdú blízkeho.
     <br/>
     Pochválen buď Ježiš Kristus,
     <br/>
     velebeno meno jeho.
     <br/>
     Komu tento človek dlžen,
     <br/>
     ľudia dobrí, povedajte.
     <br/>
     — Mne a mne je toľko dlžen,
     <br/>
     a mne ešte toľko dajte,
     <br/>
     ľaľa, ešte mne je dlžen,
     <br/>
     ja zdedil dlh po otcovi.
     <br/>
     Tu máte všetko dočista
     <br/>
     a pokoj viac bedárovi.
     <br/>
     Ešte vám spravím hostinu,
     <br/>
     za stoly si posedajte —
     <br/>
     a po hostine ho pekne,
     <br/>
     ak’ sa patrí, pochovajte.
     <br/>
     Tu ešte peniaze stoja,
     <br/>
     ak by dakto sa nahodil.
     <br/>
     — Boh ťa požehnaj, mladý pán,
     <br/>
     raz som s tebou dobre schodil.
     <br/>
     Boh ťa na cestách požehnaj
     <br/>
     a od skazy ťa uchovaj —
     <br/>
     nezabudnem ja ťa nikdy
     <br/>
     ani vo dne ani v noci.
     <br/>
     Keď bude treba, budem ti
     <br/>
     veru na dobrej pomoci.
     <br/>
     — — — — — — — — — — —
     <br/>
     Letí horami-dolami,
     <br/>
     letí, letí pustinami,
     <br/>
     hory, vrchy pretekáva,
     <br/>
     letí ako zlatá páva.
     <br/>
     Slnce zašlo už za horu,
     <br/>
     z východu kuká mrákava,
     <br/>
     vietor na horách sa hojdá,
     <br/>
     noc sa blíži pustá, tmavá.
     <br/>
     Kdeže už teraz by si šiel,
     <br/>
     biela ak’ sneh cíperôčka?
     <br/>
     Rozdúchaj si ohník pod strom,
     <br/>
     koňa sputnaj u potôčka.
     <br/>
     Pod dubom (ľahni) zeleným,
     <br/>
     pod pokrievkou chladnej noci.
     <br/>
     Noc je pustá, noc je tmavá,
     <br/>
     tmavá a má svoje moci.
     <br/>
     Ako kvietok pod pokrievkou
     <br/>
     skry sa pod dub rozložený,
     <br/>
     aby dač’ ťa neschytilo,
     <br/>
     mráz nepopálil studený.
     <br/>
     Koňa sputnaj — ak ho môžeš.
     <br/>
     Ale koník, akby bol brat,
     <br/>
     neutečie, čo ho budeš
     <br/>
     kolom, kyjom od seba hnať.
     <br/>
     Pekné sny sú v tichej noci,
     <br/>
     v tichej noci dobrej duši —
     <br/>
     ako v horičke zelenej,
     <br/>
     keď sotvy sa lístok ruší.
     <br/>
     Keď je ticho ako v nebi,
     <br/>
     len kde-tu vtáčik preletí
     <br/>
     a slnce pomedzi kriaky,
     <br/>
     akby ho prosil, tak svieti.
     <br/>
     Svieti slnce už nad horou —
     <br/>
     mladý pán už hore vstáva.
     <br/>
     Pochválen buď Ježiš Kristus,
     <br/>
     nech bude ti, Bože, sláva!
     <br/>
     Opatruj, Bože nebeský,
     <br/>
     môjho tatušku chorého —
     <br/>
     ako on ma opatroval,
     <br/>
     na rukách nosil malého,
     <br/>
     do ručičiek karty dával,
     <br/>
     medzi zúbky sladučkého
     <br/>
     cukríčku — takže ma držal
     <br/>
     ak’ vtáčika lapeného.
     <br/>
     Kde sú moji kamaráti?
     <br/>
     Tí spia ako zarezaní.
     <br/>
     Ej, škoda, že vás tu nieto…
     <br/>
     Ale kde je koník vraný?
     <br/>
     Hej, koníček, už som hore!
     <br/>
     Čože, kde si? — Skorej sa vleč,
     <br/>
     už slniečko dobre svieti,
     <br/>
     hej, koníček, pôjdeme preč.
     <br/>
     Kdeže si, hej, koníček môj?
     <br/>
     Vari si sa v sihline skryl?
     <br/>
     Čakaj, čakaj, ty huncútik,
     <br/>
     chceš by ťa prútikom ubil.
     <br/>
     No len, no len podobrotky
     <br/>
     poď, koníček, zo sihliny.
     <br/>
     Ja som sa raz tiež tak bol skryl
     <br/>
     tamtej našej služobkyni.
     <br/>
     A potom „Hú!“ — že sa zľakla,
     <br/>
     a smial sa do popukania.
     <br/>
     Aj ty hádam chceš sa pustiť
     <br/>
     do takého žartovania.
     <br/>
     Ľaďže ti ho, taký chmuľo,
     <br/>
     čo to on nechce vykonať!
     <br/>
     Ale tu si, už ťa známe —
     <br/>
     ako by on chcel ma klamať.
     <br/>
     Čo to tamto? — Podkovička,
     <br/>
     taká ak’ môjho koníčka.
     <br/>
     Hádam ju stratil… a tam čo?
     <br/>
     Okrúhle je to voľačo.
     <br/>
     Kopytká z koňa dákeho,
     <br/>
     čo cigáni zabili ho.
     <br/>
     Chudáčik, že ho zabili;
     <br/>
     kopytká tak rozhádzali
     <br/>
     ako skalôčky po zemi,
     <br/>
     keď sa hrajú chlapci malí.
     <br/>
     Ale tu čo kantár robí?
     <br/>
     Tamto hriva — jaj, koník môj!
     <br/>
     Dá sa do plaču veľkého,
     <br/>
     bežiac k rebrám obožratým…
     <br/>
     Jaj, koníček, jaj, koník môj,
     <br/>
     čo ja teraz budem robiť?
     <br/>
     Mamky nemám, otca nemám,
     <br/>
     ako palec musím sám byť.
     <br/>
     Na koho už budem hľadieť,
     <br/>
     keď pôjdem po pustatinách?
     <br/>
     Koho budem zaputnávať
     <br/>
     na kvetnatých na lučinách?
     <br/>
     Jaj, koníček, škoda hlávky —
     <br/>
     nosil si ju hore pekne.
     <br/>
     Pôjdem domov k tatíkovi,
     <br/>
     čo mi on bez teba riekne.
     <br/>
     Plače po tráve zelenej,
     <br/>
     miestami zakrvavenej.
     <br/>
     Plače, plače a narieka,
     <br/>
     blúdiac doluká-horeká.
     <br/>
     Plače nad hlávkou v krevine,
     <br/>
     ku nej sadne a narieka:
     <br/>
     Keby tuto aspoň bolo
     <br/>
     hocaj jedného človeka,
     <br/>
     ale nič — nemám nikoho.
     <br/>
     Koník tašiel, viac nič z toho.
     <br/>
     Koník šiel preč, mňa tu nechal,
     <br/>
     tu ma nechal v hore hustej —
     <br/>
     v hore hustej, v hore pustej.
     <br/>
     Ktože mi ho, kto ho zožral?
     <br/>
     Ktože mi ho, ktože zožral?
     <br/>
     Ani na oči nehľadiac,
     <br/>
     ani na hrivu zvetrenú,
     <br/>
     ani na stred čela mesiac.
     <br/>
     Mesiačik, tak si sa svietil,
     <br/>
     koníček, tak si znal behať —
     <br/>
     hora hustá, hora pustá,
     <br/>
     čo mám teraz pred seba vziať?
     <br/>
     Keby tu bola maminka,
     <br/>
     letel by k nej, bežal by k nej.
     <br/>
     Tatík leží tam, tam v diaľke,
     <br/>
     tam v tej diaľke zachmúrenej.
     <br/>
     Ja som sám, koníka nemám.
     <br/>
     Koník svieži tuná leží
     <br/>
     v hustej hore na trávičke,
     <br/>
     na skrvavenej zemičke.
     <br/>
     Keď naň volám, nerúša sa,
     <br/>
     keď ho prosím, nehýbe sa —
     <br/>
     ani nežrie, ani nespí,
     <br/>
     len tak leží rozvalený
     <br/>
     ako v horičke zelenej
     <br/>
     kameň machom zarastený.
     <br/>
     <br/>
     Koníček môj, koník drahý —
     <br/>
     Ak narieka, tak narieka
     <br/>
     chúďa malé, neskúsené
     <br/>
     v cudzom svete bez človeka.
     <br/>
     <br/>
     Ktože ho v púšti poteší?
     <br/>
     Vtáčik letí, srna beží —
     <br/>
     žiaden sa naňho neozrie,
     <br/>
     nik ho v svete nepoteší.
     <br/>
     <br/>
     Stojí samo ak’ to vtáča,
     <br/>
     čo pred časom z hniezda je von,
     <br/>
     piští, chúďa, kým nezdochne,
     <br/>
     jačí, chúďa — čo komu doň.
     <br/>
     <br/>
     Vtáča sa naň neobozrie,
     <br/>
     bez starosti letí ďalej —
     <br/>
     keby bolo v cudzom svete
     <br/>
     aspoň tej mačičky malej.
     <br/>
     <br/>
     Keby bolo to mačiatko,
     <br/>
     čo tak po peci skackalo —
     <br/>
     hore chvostíkom: maň, maň, maň —
     <br/>
     hľadiac na mňa maukávalo.
     <br/>
     <br/>
     Išli by sme vedno spolu
     <br/>
     horičkami, dolinkami,
     <br/>
     vedno by sme líhavali
     <br/>
     pod hustými krevinami.
     <br/>
     <br/>
     V noci by sme vedno spali,
     <br/>
     keby ja pod stromom ležal,
     <br/>
     noc by bola strašná, temná —
     <br/>
     aspoň to by leckedy mal!
     <br/>
     <br/>
     Maň, maň — zhladkal by ho, stľapkal:
     <br/>
     Čis’ to ty, potvora malá,
     <br/>
     štipka ako prôšťa malá,
     <br/>
     čo si ešte nezaspala?
     <br/>
     <br/>
     Keby v chládku na poludnie
     <br/>
     v šírej ležal pustatine
     <br/>
     a ležiačky po piesočnej,
     <br/>
     po pustej hľadel rovnine —
     <br/>
     <br/>
     tam vlčisko brúsi, vyje,
     <br/>
     letiac, ak’ mu nohy dajú,
     <br/>
     tam vrany kráču široko,
     <br/>
     kaňu jednu naháňajú —
     <br/>
     <br/>
     tam voda šírky rozliala,
     <br/>
     priepasť — stojaca hlbina,
     <br/>
     hrôza len sa na ňu dívať,
     <br/>
     kolkol bez hraníc pustina
     <br/>
     <br/>
     mačička by sa ulizujúc,
     <br/>
     bzučiac ako to vreteno,
     <br/>
     strihajúc, krútiac uškami,
     <br/>
     na moje liezla rameno.
     <br/>
     <br/>
     Ah, ty slabé potešenie —
     <br/>
     By ho dovedna skotúlil
     <br/>
     celkom, ak’ je, hlávku, nôžky
     <br/>
     ku môjmu lícu pritúlil.
     <br/>
     <br/>
     Pán Boh daj šťastia za kopu,
     <br/>
     drahý braček, mladý pán náš.
     <br/>
     Dáko som sa dotúlala,
     <br/>
     keď si ma žiadal, tu ma máš.
     <br/>
     <br/>
     Poslali ma takto z domu,
     <br/>
     takto z domu bez všetkého,
     <br/>
     bez tanistry, bez batôžka
     <br/>
     do sveta — sveta šíreho.
     <br/>
     <br/>
     Cez bariny, hlbočiny
     <br/>
     rybičky ma prevážali,
     <br/>
     ponad vrchy, ponad hory
     <br/>
     havrany so mnou lietali.
     <br/>
     <br/>
     Dotĺkla som som sa preds’ dáko,
     <br/>
     keď si ma žiadal, tu ma máš —
     <br/>
     vo svete cudzom, nie doma,
     <br/>
     povedz, Janíčko, čo žiadaš.
     <br/>
     <br/>
     Už si dávno von z domu preč,
     <br/>
     dač’ ti treba bez pochyby
     <br/>
     a tak som ťa v smútku našla.
     <br/>
     Najskorej ti dačo chybí!
     <br/>
     <br/>
     Povedz prosto, veď sme naši,
     <br/>
     veď sa vari dobre známe,
     <br/>
     často na piecke večierkom
     <br/>
     vedno pletky vystrájame.
     <br/>
     <br/>
     Haraburda, pletka malá,
     <br/>
     keby si mi dač’ spomohla —
     <br/>
     ale prosím ja ťa pekne,
     <br/>
     skry sa, čo by si ty mohla.
     <br/>
     <br/>
     Ale predsa ti len poviem:
     <br/>
     Hľaďže, vlk zožral mi faka,
     <br/>
     tu hlávočka, tu kopýtka,
     <br/>
     tu sú hnáty z neboráka.
     <br/>
     <br/>
     Tam je, tam môj koník vraný
     <br/>
     a ešte cesta ďaleká —
     <br/>
     keď myslím na diaľku, krásu,
     <br/>
     duša sa mi trasie, ľaká.
     <br/>
     <br/>
     Neboj sa nič, netráp sa nič,
     <br/>
     keď sa ti takto povedlo,
     <br/>
     len sa ty vo meno božie
     <br/>
     zober — na mňa polož sedlo
     <br/>
     <br/>
     a sadni si — poletíme,
     <br/>
     kde chceš, tam sa zabavíme…
     <br/>
     Letia, letia, ak’ šíp dáky,
     <br/>
     nemáš v svete také vtáky.
     <br/>
     <br/>
     Ani len tá lastovička
     <br/>
     neprelietla by Janíčka.
     <br/>
     Ten letí ako šíp dáky —
     <br/>
     nemáš v svete také vtáky.
     <br/>
     <br/>
     Stoj, stoj! — Kde pôjdeš, chlapiatko?
     <br/>
     Nepoletíš len tak vo svet —
     <br/>
     ešte pred tebou kus cesty,
     <br/>
     no ta ďalej ani zbla niet.
     <br/>
     <br/>
     Tam sú hory, tam sú vrchy,
     <br/>
     nikde človek, duša živá —
     <br/>
     ale tamto kolibôčka.
     <br/>
     Ozaj, tam dakto nebýva?
     <br/>
     <br/>
     Chodníček je do kolibky
     <br/>
     po pažiti vystupkaný,
     <br/>
     nazrime. — Pamodaj šťastia,
     <br/>
     pochválen Ukrižovaný.
     <br/>
     <br/>
     Pochválen, pochválen buďte,
     <br/>
     zdravas buď Božia rodička.
     <br/>
     Vitaj v mojej kolibôčke,
     <br/>
     moja sivá holubička.
     <br/>
     <br/>
     Starý otec, prosím pekne,
     <br/>
     veď vy tu hádam bývate
     <br/>
     a známy ste. Či do siedmej
     <br/>
     krajiny cestu neznáte?
     <br/>
     <br/>
     Tam mám ísť, ňaňka staričký,
     <br/>
     a neznám žiadnej cestičky,
     <br/>
     ani žiadneho chodníka —
     <br/>
     či to nie bieda veliká!
     <br/>
     <br/>
     Netráp sa, nelám rozum svoj,
     <br/>
     to je najmenej, synak môj.
     <br/>
     Pôjdeš tam cez tú dolinu —
     <br/>
     . . . . . . . . . . . . .
     <br/>
     Choď zbohom, synáčik drahý,
     <br/>
     počúvaj rady staršieho.
     <br/>
     Nedobre sa hocijako,
     <br/>
     do sveta púšťať šíreho.
     <br/>
     <br/>
     Počúvaj, čo som povedal —
     <br/>
     zle vodí sa, kto sa prieči.
     <br/>
     Ďakujem vám, starý otec,
     <br/>
     za vaše rozumné reči.
     <br/>
     <br/>
     Boh vás tu milý opatruj,
     <br/>
     čo len žiadate, vám daruj.
     <br/>
     Kdekoľvek budem sa brávať,
     <br/>
     vždy budem na vás spomínať.
     <br/>
     <br/>
     Letí, letí ak’ šíp dáky,
     <br/>
     nemáš v svete také vtáky,
     <br/>
     ani len tá lastovička
     <br/>
     neprelietla by Janíčka.
     <br/>
     Letí tak ako šíp dáky,
     <br/>
     nemáš v svete také vtáky.
     <br/>
     <br/>
     Letí, letí dolinenkou,
     <br/>
     dolinenkou zelenenkou.
     <br/>
     Čo sa blyskla dáka žiara?
     <br/>
     Už sa dolina otvára.
     <br/>
     <br/>
     Tam je palác slniečkový.
     <br/>
     Zastaň, moja mačulienka —
     <br/>
     vkročím, či by ma nevzala
     <br/>
     do služby slnia matenka.
     <br/>
     <br/>
     A ty prosto len na pôjd choď,
     <br/>
     by sme sa nepotrhali —
     <br/>
     keď vyjde čas, zase vedno
     <br/>
     zbohom pôjdeme pomaly.
     <br/>
     <br/>
     V hábočkách lahodných, dobre obšúchaných,
     <br/>
     jeden šuhaj stúpa po schodoch, kresaných
     <br/>
     zo zlata, zo striebra, z drahého kamenia,
     <br/>
     všetko sa do očú blyští zaslepenia.
     <br/>
     <br/>
     — Hej, Luca, vyskoč hneď, tam je dakto vonká.
     <br/>
     Ak so mnou dačo má, zavolaj ho semká,
     <br/>
     ak je dáky žobrák, daj mu dač’ z peňazí,
     <br/>
     ak je dáky šibal, máme dosť reťazí.
     <br/>
     <br/>
     Urodzená pani, to nie je žobráčik,
     <br/>
     ale to je jeden mizerný chudáčik.
     <br/>
     Nemá čižiem žiadnych, obšúchané šaty
     <br/>
     a kde-tu mu visia veru aj záplaty.
     <br/>
     Chce s vami hovoriť, pýta dovolenie.
     <br/>
     <br/>
     Hneď aby sem prišiel, daj mu na znamenie.
     <br/>
     <br/>
     (Príde, pokloní sa, zhíkne.)
     <br/>
     <br/>
     Nuž teda toto je — taká malá byľa,
     <br/>
     kdeže si sa, kdeže sem zapotrošila?
     <br/>
     Variže ťa vietor polnočný zaniesol,
     <br/>
     čože si mi, chlapče maličký, priniesol?
     <br/>
     <br/>
     Nič som nepriniesol ja vám, mladá pani,
     <br/>
     ani dar, ani chýr dáky neslýchaný,
     <br/>
     ale ja mám isté žiadosti a túžby.
     <br/>
     Či by ste nevzali mňa tu vy do služby?
     <br/>
     <br/>
     Ak si prišiel slúžiť, to ťa my prijmeme,
     <br/>
     i tak s veľkou prácou rady si nevieme.
     <br/>
     Prijmeme ťa slúžiť na celé tri letá,
     <br/>
     no, pozor daj, by si nezišiel zo sveta —
     <br/>
     ak dač’ nevykonáš, to ti bude veta.
     <br/>
     <br/>
     Práca tvoja — rosu cúdiť,
     <br/>
     slniečkové čistiť šaty.
     <br/>
     Ak vykonáš, po troch rokoch
     <br/>
     to sa ti dobre zaplatí.
     <br/>
     <br/>
     Po troch rokoch na každý rok
     <br/>
     za tak ťažkú, veľkú prácu,
     <br/>
     akúkoľvek sám budeš chcieť
     <br/>
     dostaneš odo mňa plácu.
     <br/>
     <br/>
     Ale malú chybku zrobíš —
     <br/>
     môj syn je veľmi hnevivý,
     <br/>
     sfúkne na teba a amen —
     <br/>
     Boh ti bude milostivý.
     <br/>
     <br/>
     Ten ani mak neprepáči,
     <br/>
     čo by mak neujde jemu,
     <br/>
     dosiaľ nevyšiel žiaden s ním,
     <br/>
     ale je dobre dobrému.
     <br/>
     <br/>
     Kto s ním dobre v svete vyjde,
     <br/>
     ten to nikdy nezabudne.
     <br/>
     Nič nemôže v svete zhynúť,
     <br/>
     čo v tej službe nadobudne.
     <br/>
     <br/>
     Máš dve cesty, voľ si jednu,
     <br/>
     pomysli si aj smrť biednu.
     <br/>
     Malý si, za tvoju prácu,
     <br/>
     akej nieto, takú plácu.
     <br/>
     <br/>
     Vidíš všetko — pomysli si.
     <br/>
     Janík veľmi nemyslí si.
     <br/>
     Smrť, to mu hlavu nemúti,
     <br/>
     lebo nevie, čo smrť značí,
     <br/>
     <br/>
     a obsiahnuť takú plácu,
     <br/>
     i to sa mu veľmi páči.
     <br/>
     No teda, akože, chlapče?
     <br/>
     Skorejže konca, kraja rob.
     <br/>
     <br/>
     Usmejúc sa kývne hlavou:
     <br/>
     Akože, na taký spôsob.
     <br/>
     Smejúcky von vychádzava —
     <br/>
     i to je ver’ dobrá sprava.
     <br/>
     <br/>
     Práca nastáva rosičku cúdiť.
     <br/>
     Čože si počneš, chlapiatko?
     <br/>
     Treba už robiť, nevieš si rady,
     <br/>
     stojíš tak ako teliatko.
     <br/>
     <br/>
     Ak do polnoci to nevykonáš,
     <br/>
     nevidíš svetla božieho.
     <br/>
     To je nie cúdiť pšenicu, ovos,
     <br/>
     to nie pre blázna každého.
     <br/>
     <br/>
     Ale ani to by si nevedel,
     <br/>
     sotvy si videl riečice —
     <br/>
     ešte ti posiaľ vždy len pečené
     <br/>
     z neba padali kačice.
     <br/>
     <br/>
     No, chlapče, veru už si raz v hrsti,
     <br/>
     darmo si škrobeš hlavičku.
     <br/>
     Na pôjd vychádza na palcoch… Maň, maň,
     <br/>
     maň, maň, maň, — volá mačičku.
     <br/>
     <br/>
     Maňka, mačička, so mnou je ver zle,
     <br/>
     ja s prácou si rady neznám.
     <br/>
     Mám rosu cúdiť, mám šaty čistiť,
     <br/>
     raď mi, čo robiť teraz mám.
     <br/>
     <br/>
     Ak nevykonám, tu ma zabijú,
     <br/>
     to tu nič na žart nejde.
     <br/>
     Neboj sa ty nič, len si choď ľahnúť,
     <br/>
     všetko na dobré to vyjde.
     <br/>
     <br/>
     Všetko sa stane tak, ako má byť,
     <br/>
     to bude už moja starosť.
     <br/>
     Len si pokojne spi do ránička
     <br/>
     tak, ako čo by si bol hosť.
     <br/>
     <br/>
     Slnko prichádza z ďalekých krajín,
     <br/>
     do dvora ticho vkročuje.
     <br/>
     Chlapče, hore sa, vyskoč do dverí!
     <br/>
     Čuješ volanie, pán tu je.
     <br/>
     <br/>
     Bež ho vyzliekať, len ako môžeš,
     <br/>
     zo zaprášených jeho šiat.
     <br/>
     Tam má svetlicu, tú samú prvšiu,
     <br/>
     ale sa musíš tam držať!
     <br/>
     <br/>
     Vbehne do izby z perál, zo zlata,
     <br/>
     má zobliecť slniečko zo šiat —
     <br/>
     a nezná ani jednu gombičku
     <br/>
     na žiaden spôsob odopjať.
     <br/>
     <br/>
     Slnce naň pozrie, na takú byľku
     <br/>
     a sa zasmeje do chuti:
     <br/>
     Ale ako to vyčistí šaty?
     <br/>
     Slnce sa veľmi zarmúti.
     <br/>
     <br/>
     Chlapec je hodný, pekný ak’ ruža.
     <br/>
     Za chybu biedny život plať,
     <br/>
     súd sa nemôže nijak premeniť:
     <br/>
     Ej, škoda chlapca nastokrát.
     <br/>
     <br/>
     Mamenka moja, čo ste mysleli,
     <br/>
     keď ste do služby prijali
     <br/>
     toto maličké, hodné chlapiatko,
     <br/>
     či ste ho neľutovali?
     <br/>
     <br/>
     Súd sa nemôže nijak premeniť.
     <br/>
     Jestli ten o život príde,
     <br/>
     môžem ja vídať po svete, čo chcem,
     <br/>
     mne nikdy z umu nezíde.
     <br/>
     <br/>
     Naveky bude stáť pred očima
     <br/>
     tá pekná, čerstvá tvárička —
     <br/>
     každý kút sveta bude vytýkať:
     <br/>
     Ej, škoda, škoda Janíčka.
     <br/>
     <br/>
     Práca nastáva, šaty na stole.
     <br/>
     Čože si počneš, chlapiatko?
     <br/>
     Treba už robiť, nevieš si rady,
     <br/>
     stojíš ako to teliatko.
     <br/>
     <br/>
     Ak do polnoci to nevykonáš,
     <br/>
     nevidíš svetla božieho.
     <br/>
     To je nie z blata čižmy očistiť,
     <br/>
     to nie pre blázna každého.
     <br/>
     <br/>
     Ale ani to veľmi nešípiš.
     <br/>
     Neznal si, ak’ sa to stávalo,
     <br/>
     keď ráno všetko v svojom poriadku
     <br/>
     už len na teba čakalo.
     <br/>
     <br/>
     Ty si nevidel, ak’ sa robí,
     <br/>
     myslel si: samo od seba.
     <br/>
     Ani si veru na to neprišiel,
     <br/>
     že k tomu chytiť sa treba.
     <br/>
     . . . . . . . . . . . .
     <br/>
     Tri roky minuli, chlapče, zajtra plácu
     <br/>
     dostaneš za tvoju, čo si robil, prácu.
     <br/>
     Tri veci si mysli na každý rok boží,
     <br/>
     to sa ti, chlapiatko, všetko zajtra zloží.
     <br/>
     <br/>
     (Vystúpi jedna postava.)
     <br/>
     <br/>
     Čože si tu žiadať, čo si tu vypýtať?
     <br/>
     Všetko dobré, dobre, keď človek môže mať.
     <br/>
     Peniaze, ostrohy, čo hŕkajú v tanci,
     <br/>
     ako radi vidia takíto šarvanci.
     <br/>
     Ale vieš, čo? Neber, čo ti budú dávať,
     <br/>
     ale si ty vyber, čo budú schovávať.
     <br/>
     Vyber si ty, vyber tú guľu medenú
     <br/>
     a hrdzou odpoly šabličku zhryzenú.
     <br/>
     Potom si ty vyber ten tŕňový veniec,
     <br/>
     pozoruj, aby si neschybil nakoniec.
     <br/>
     Nedaj sa omámiť blesku nijakému,
     <br/>
     daj sa vždy napraviť, chlapiatko, dobrému.
     <br/>
     Ty nevieš, čo ti je ak’ kus chleba treba,
     <br/>
     preto sa ty nedrž teraz, chlapče, seba.
     <br/>
     Takto rob, takto rob, ver’ neobanuješ,
     <br/>
     pekne sa mi za to časom poďakuješ.
     <br/>
     <br/>
     Dobre sa všetci mávajte,
     <br/>
     ja mám zas cestu novú.
     <br/>
     Ďakujem vám, a to pekne,
     <br/>
     za tú triročnú chovu.
     <br/>
     <br/>
     Ďakujem vám za tri dary,
     <br/>
     za šabľu zhrdzavenú,
     <br/>
     veniec z tŕnia upletený
     <br/>
     a za guľu medenú.
     <br/>
     <br/>
     Chlapiatko, ešte pomysli,
     <br/>
     dávame ti na vôľu:
     <br/>
     Vyber si ty inšie veci,
     <br/>
     nie tak odplatu holú.
     <br/>
     <br/>
     Šabľa tá je nie pre šarhu,
     <br/>
     guľa krem kotlárovi —
     <br/>
     a ten veniec z tŕnia ibák
     <br/>
     len dákemu bláznovi.
     <br/>
     <br/>
     Čo som vybral, to som vybral,
     <br/>
     nechcem ťahať viac slová.
     <br/>
     Dobre sa maj, slnce jasné,
     <br/>
     dobre, pani domová.
     <br/>
     <br/>
     Dobre sa maj, palác jasný,
     <br/>
     ty mi nevyjdeš z umu —
     <br/>
     koľko razy začnem myslieť,
     <br/>
     prídeš mi do rozumu.
     <br/>
     <br/>
     Zbohom, kraje, cesta diaľna
     <br/>
     na mňa kýva zdeľaka:
     <br/>
     Rušaj, hybaj čím najskorej —
     <br/>
     drús zo sveta do mraka.
     <br/>
     <br/>
     Ešte si len kopec prešiel,
     <br/>
     štyri kopce ešte máš —
     <br/>
     drakovi si hlavu zrazil,
     <br/>
     ešte druhých osem máš.
     <br/>
     <br/>
     Letí, letí ak’ šíp dáky,
     <br/>
     nemáš v svete také vtáky,
     <br/>
     ani len tá lastovička
     <br/>
     neprelietla by Janíčka.
     <br/>
     <br/>
     Letí, letí ako strela,
     <br/>
     bežia hory a doliny,
     <br/>
     ako čo by plátno snoval.
     <br/>
     Hopsa, čo to za krajiny!
     <br/>
     <br/>
     Vchádza do mesta, brána je
     <br/>
     zo striebra, a to čistého,
     <br/>
     ľudia sem-tam, hore-dolu
     <br/>
     obleku všelijakého.
     <br/>
     <br/>
     Tam na hintovoch zastreté
     <br/>
     panie, tam zas na koníku
     <br/>
     ide pán len tak poľahky —
     <br/>
     naboku zas čuť muziku.
     <br/>
     <br/>
     Ulice sú ako lúky,
     <br/>
     keď na jar vojdú do kvetu —
     <br/>
     tam taký, taký, ak by mal
     <br/>
     pred sebou handru zastretú.
     <br/>
     <br/>
     Jeden drie sa cez tú hŕbu —
     <br/>
     — Nože, pane, len pomaly,
     <br/>
     nie ste sám — hej, vystúpte sa,
     <br/>
     tu pán ide jeden z diali.
     <br/>
     <br/>
     Tu pán ide jeden veľký.
     <br/>
     Ta, ta, ta sa všetci nabok.
     <br/>
     A ty, bruchaj, čo tam stojíš?
     <br/>
     Ľudstvo sa vlní ako tok.
     <br/>
     <br/>
     Žiaden nejde ako vietor,
     <br/>
     kŕdeľ ho tak sebou vlečie —
     <br/>
     kto sa do takej dostane
     <br/>
     chasy, ľahko neutečie.
     <br/>
     <br/>
     Janík medzi týmto zhlukom
     <br/>
     ako triesočka na mori:
     <br/>
     hneď ju tam, hneď tam zanesie,
     <br/>
     hneď hore, hneď ju zamorí.
     <br/>
     <br/>
     Hneď ho strčia, vlečú naspäť
     <br/>
     za hodný kus, odkiaľ prišiel.
     <br/>
     Hľadá, všeliako premýšľa,
     <br/>
     ako by z tej chasy vyšiel.
     <br/>
     <br/>
     Už chudáčik celkom ustal,
     <br/>
     ešte nikdy tak neschodil,
     <br/>
     rád by sa už dakde na zem,
     <br/>
     lebo na lavičku hodil.
     <br/>
     <br/>
     Už nestačí nohy dvíhať,
     <br/>
     predsa sa len dáko kýva —
     <br/>
     a už večer, chvalabohu —
     <br/>
     tmy čím diaľ, tým viac pribýva.
     <br/>
     <br/>
     Ľud sa rozpŕchne po kútoch,
     <br/>
     len kde-tu vidno človeka,
     <br/>
     čo ešte dakde ak’ vietor
     <br/>
     po práci beží, uteká.
     <br/>
     <br/>
     Čo tu robiť, kde sa podieť?
     <br/>
     Hej, pane, či vy neznáte,
     <br/>
     kde by ma prenocovali?
     <br/>
     Veď hádam tuná bývate.
     <br/>
     <br/>
     Ale darmo budeš kričať,
     <br/>
     tu ti nikto neodpovie —
     <br/>
     každý letí vedľa teba,
     <br/>
     ak’ by mal krídla vetrovie.
     <br/>
     <br/>
     Ani len sa neohliadne,
     <br/>
     čo by si hned vari skonal —
     <br/>
     nezdvihne ťa, čo bys’ mrzol,
     <br/>
     každý letí, ak’ by ho hnal.
     <br/>
     <br/>
     Boh zná, čo tu za ľud býva,
     <br/>
     aké sú to obyčaje.
     <br/>
     Za bláznov by takých mali,
     <br/>
     keby šli na naše kraje,
     <br/>
     <br/>
     alebo by sa divili:
     <br/>
     Pre Pána Boha večného,
     <br/>
     či ten, čo robí huj! — buj!, má
     <br/>
     v sebe dar Ducha svätého.
     <br/>
     <br/>
     Či to nie dáky kuryplach,
     <br/>
     alebo podšitý diablom.
     <br/>
     Bože, ak’ je to na svete!
     <br/>
     Kde je môj kraj, kde je môj dom…!
     <br/>
     <br/>
     Tu o človeka nedbajú,
     <br/>
     tu sa oňho nestarajú,
     <br/>
     všetci idú ako cudzí.
     <br/>
     Ako mňa to všetko mrzí.
     <br/>
     <br/>
     Ale už by bol čas dakde
     <br/>
     ľahnúť si, už zhasínajú
     <br/>
     v oknách svetlá, ale kdeže,
     <br/>
     kde mi tu nocľahy dajú.
     <br/>
     <br/>
     Táram sa, všade zapreté,
     <br/>
     blúdim celkom bez osohu.
     <br/>
     Ale tu je, hľa, lavica.
     <br/>
     Ľahnem, poručeno Bohu.
     <br/>
     <br/>
     Tanisterku sňal si z pleca,
     <br/>
     položil si pod lavičku,
     <br/>
     vtiahol sa a na ňu oprel
     <br/>
     ubedovanú hlavičku.
     <br/>
     <br/>
     Pomodlil sa Pánu Bohu,
     <br/>
     by zas ráno zdravý hor’ vstal,
     <br/>
     a zaspal, trebárs v perinách,
     <br/>
     akoby ho bol zarezal.
     <br/>
     <br/>
     Chudák, Janíčko, už je dávno v meste,
     <br/>
     preds’ ešte nebol v kráľovskom paláci.
     <br/>
     Keď sa dnu pýta, to mu odpovedia:
     <br/>
     Semka nepatria takí darebáci.
     <br/>
     <br/>
     Semka len patria páni a zemania,
     <br/>
     nie to by takí holomci, trhania.
     <br/>
     Čo deň na plači pred palácom stáva,
     <br/>
     neraz mu slzy horúce padajú.
     <br/>
     <br/>
     Ja tu len stojím, môj otec chorý,
     <br/>
     ak’ moji bratia úbohí sa majú?
     <br/>
     Či nepomreli, či nezahynuli,
     <br/>
     či ich už vetry prachom nezaduli?
     <br/>
     <br/>
     Myslí chudáčik, myslí neboráčik,
     <br/>
     na svoj obuštek stojac podoprený.
     <br/>
     Chlapi sa zhŕknu ak’ na komédiu,
     <br/>
     ľudia naň hľadia dokola zojdení.
     <br/>
     <br/>
     Čože tu stojíš taký podopretý?
     <br/>
     Či nemáš dákej pre seba roboty?
     <br/>
     Takto stáť, a to taký mladý chlapec —
     <br/>
     boj sa, šuhajko, boj sa v stari psoty.
     <br/>
     <br/>
     A chlapci hľadia ako na diváky,
     <br/>
     ako na vráta tie sprosté teľatá.
     <br/>
     Janík si myslí na chvíle detinské,
     <br/>
     ale mu inšie rozpomienky hatá.
     <br/>
     <br/>
     Nieto sa času tak hocako baviť
     <br/>
     a musí čas svoj naničhodne tráviť.
     <br/>
     Keby som už len dôjsť pred kráľa mohol,
     <br/>
     už by si dáko len v biede pomohol.
     <br/>
     <br/>
     Ale z dňa na deň len čakať a čakať
     <br/>
     a preds’ ani čo by mak nevyčakať!
     <br/>
     Ale vieš, jeden spôsob ti spomôže:
     <br/>
     Choď ku palácu, rubačov hľadajú.
     <br/>
     <br/>
     Vezmi sekeru a stoj ak’ robotník,
     <br/>
     iste ťa dnuká rúbať zavolajú.
     <br/>
     I tak si často po meste rúbaval,
     <br/>
     keď ťa kto kedy stáceho zavolal.
     <br/>
     <br/>
     K hocakým prácam si už privyknutý,
     <br/>
     či vo viniciach, či to dačo nosiť,
     <br/>
     vezmi sekeru, bež ku kráľovskému
     <br/>
     palácu dáku robotu si prosiť.
     <br/>
     <br/>
     Robotu teraz ti istotne dajú,
     <br/>
     bež, bo miesto teba druhých zavolajú.
     <br/>
     Keď je tak, pôjdem, čože by neišiel,
     <br/>
     aby dač’ robil, na to sem som prišiel.
     <br/>
     <br/>
     Aby dač’ robil, aby dač’ vykonal,
     <br/>
     aby môj tatík hocako neskonal,
     <br/>
     aby horeká vstal z postele zdravý;
     <br/>
     nech moju prácu Pán Boh blahoslaví.
     <br/>
     <br/>
     Sem robotníkov všetkých zavolajte,
     <br/>
     už je večierok, budem ich vyplácať.
     <br/>
     Kráľ rozkazuje. Sluhovia ak’ strely:
     <br/>
     Hej, robotníci, poďte odmeny brať.
     <br/>
     <br/>
     Už je večierok, pokoj prácam dajte,
     <br/>
     sem sa do izby všetci ponáhľajte.
     <br/>
     Odchodia všetci, každý, čo zaslúžil,
     <br/>
     dostal, s tým domov pokojne odchádza
     <br/>
     <br/>
     ženu potešiť a dom obveseliť.
     <br/>
     Len ešte samý posledný prichádza
     <br/>
     v halienke bielej, vzrastu vysokého,
     <br/>
     akoby videl bučka zeleného.
     <br/>
     <br/>
     Akoby videl ten javor zelený,
     <br/>
     chlapec prichádza pekný, utešený.
     <br/>
     — Pre plácu prišiels’, tu máš  — nie za prácu,
     <br/>
     tu ti darúvam meštek s dukátami.
     <br/>
     <br/>
     Chlapče, tys’ mladý, mohol by si skvitnúť
     <br/>
     ak’ divá hruška medzi dubinami —
     <br/>
     mohol bys’ skvitnúť, hodný si a mladý,
     <br/>
     slúž u mňa, uži otcovskej porady.
     <br/>
     <br/>
     Neprišiel som ja pre plácu dajakú
     <br/>
     a dar som ešte žiaden nezaslúžil.
     <br/>
     Prijať nemôžem, ale slúžiť budem,
     <br/>
     za tým som ja vždy od malička túžil.
     <br/>
     <br/>
     Slúžiť ti budem, ak mi dáš, čo žiadam.
     <br/>
     — Povedz, čokoľvek len v mojej moci mám,
     <br/>
     dám ti hocajčo, čokoľvek zažiadaš…
     <br/>
     — Hej, vladár mocný, ty jeden poklad máš -
     <br/>
     <br/>
     vtáka zlatého, za toho ti slúžim,
     <br/>
     za tým ja vtákom odmalička túžim.
     <br/>
     Kráľ sa zamračil, hlboko zamyslel.
     <br/>
     — Čo ti je po tom, buď len pozorlivý —
     <br/>
     <br/>
     žiadaj rozumne a buď o svoj život
     <br/>
     i o budúcnosť trošku starostlivý.
     <br/>
     Kto chce zlatého toho vtáka dostať,
     <br/>
     ten musí koni štyriadvadsať česať,
     <br/>
     <br/>
     a to pri jednej maličičkej svieci.
     <br/>
     Ak nedostihneš, súd na to je strašný:
     <br/>
     hnedky obesiť, ako dobre svitne.
     <br/>
     Chlapče, rozváž si, nebuď samopašný.
     <br/>
     <br/>
     Môžeš si vybrať ktorúkoľvek plácu,
     <br/>
     budeš mať ľahkú, len do hrania, prácu —
     <br/>
     a budeš pritom so mnou všade chodiť.
     <br/>
     Nemôže sa ti na svete zle vodiť,
     <br/>
     <br/>
     budeš mať všetko, čo oko zažiada,
     <br/>
     ba ďalej, hodnú dostaneš nevestu.
     <br/>
     Budeš ľahko žiť ako vtáča v hore,
     <br/>
     túto si vyber, čo ti radím, cestu.
     <br/>
     <br/>
     Pletky zanechaj, k ničomu nevedú,
     <br/>
     iba človeka donesú na biedu.
     <br/>
     Vidíš, už dvaja z ďalekej krajiny
     <br/>
     ten krok životom svojím zaplatili.
     <br/>
     <br/>
     A boli princi, to ti hockto povie,
     <br/>
     tam na tom kopci, hľa, ich obesili,
     <br/>
     tam na tej lúke ležia pochovaní.
     <br/>
     Strež sa, zaplatíš, pre Kristove rany.
     <br/>
     <br/>
     Ťažko dač’ je šuhajovi,
     <br/>
     ale on na svojom stojí.
     <br/>
     Strež sa, preboha, šuhajko!
     <br/>
     Tak je ale v samom boji.
     <br/>
     <br/>
     Strež sa, ešte raz ti vravím,
     <br/>
     sám si budeš skaze vina.
     <br/>
     — Ako bude, nech tak bude,
     <br/>
     chváľ každý duch Hospodina.
     <br/>
     <br/>
     Už sa brieždi, chlapci sú na nohy hore,
     <br/>
     už sa červenajú na východe zore.
     <br/>
     Hore sa, hore sa, skôr sa obliekajte
     <br/>
     a akoby strelil, do stajne behajte.
     <br/>
     <br/>
     Behajte, behajte, ak môžte skokami,
     <br/>
     čo ten šuhaj robí s mojimi koňami.
     <br/>
     Či plače, či zúfa, ak je človek podlý,
     <br/>
     či sa Pánu Bohu naostatok modlí.
     <br/>
     <br/>
     Chlapca niet pri koňoch, nie je človek podlý
     <br/>
     nezúfa, ba ani sa Bohu nemodlí
     <br/>
     a ani neplače — na krčme paratí —
     <br/>
     hop-sa-sa! sa-sa-sa! pite, kamaráti!
     <br/>
     <br/>
     Kto mi čo zabráni, kto mi čo rozkáže?
     <br/>
     Nech mi dáku chybu na konskách ukáže?
     <br/>
     Nech mi len ukáže trebárs malú špinu,
     <br/>
     dám sa hneď obesiť, a to v tú hodinu.
     <br/>
     <br/>
     Kráľ ustarostený v izbe sa prechodí.
     <br/>
     Čo to len môže byť, že sa mu tak vodí?
     <br/>
     Pri takej sviečočke konísk štyriadvadsať,
     <br/>
     nemôžem pochopiť, ak’ môže vyčesať.
     <br/>
     <br/>
     To je veľmi divné. Ako to len môže?
     <br/>
     Pôjde tam môj vtáčik — škoda, škoda, Bože.
     <br/>
     Ale to neverím, má ten pomocníka.
     <br/>
     Chlapci, dajte pozor na toho chlapíka.
     <br/>
     <br/>
     Strežte ho škárami, strežte ho dierkami,
     <br/>
     čo on bude robiť s mojima konskami.
     <br/>
     Strežte ho potichu, takže nezbadá vás,
     <br/>
     choďte už pomaly, už bude hnedky čas.
     <br/>
     <br/>
     Potom zavčas rána prineste novinu,
     <br/>
     aby ja to vedel, čo mám za chlapinu.
     <br/>
     Budem vás ja čakať, len prázdno nepríďte,
     <br/>
     čo robí, to robí, do konca prezrite.
     <br/>
     <br/>
     (Popoludní kráľ v záhrade dá zavolať Janka. Janko prichodí, pokloní sa.)
     <br/>
     <br/>
     <span class="emphasis">
      <em>
       Kráľ
      </em>
     </span>
     <br/>
     <br/>
     Hej, šuhaj, mal som jeden sen,
     <br/>
     akého som dosiaľ nemal.
     <br/>
     Bolo tak tma ako v rohu,
     <br/>
     nikdy takej tmy nevídal.
     <br/>
     <br/>
     Svete, nebe, nič nevídať,
     <br/>
     ani mak nemôž rozoznať —
     <br/>
     všetko vo tme ako v zemi
     <br/>
     je v hlbokom pohrúžení.
     <br/>
     <br/>
     Ale, Pavol, ty máš orať,
     <br/>
     ak nezorieš, zle pochodíš.
     <br/>
     Priahaj volky, čo je ako.
     <br/>
     Nechceš skapať — to ty musíš.
     <br/>
     <br/>
     Ten z toho si nič nerobí —
     <br/>
     do pluhu volky zapriaha,
     <br/>
     ide na zem, na zem pustú,
     <br/>
     pokojne ta krokom ťahá.
     <br/>
     <br/>
     I započne prácu v noci,
     <br/>
     ale kde sa vo tme pohneš?
     <br/>
     Ten si z toho nič nerobí:
     <br/>
     Hejsa, či ho, Rožko, ideš!
     <br/>
     <br/>
     Sa-sa. Jeleň! — A čo sa tu
     <br/>
     nestane za div, človiečku?
     <br/>
     Pluh mu sa rozsvieti najprv,
     <br/>
     ako keby zažal sviečku.
     <br/>
     Potom svetlo ďalej rastie
     <br/>
     až hen, až hen do svitania.
     <br/>
     A ten orie, ako orie,
     <br/>
     ak poháňa, tak poháňa.
     <br/>
     <br/>
     Poháňal, kým len nezoral,
     <br/>
     tak išiel domov pomaly.
     <br/>
     A ten sen v paláci mojom
     <br/>
     sluhy moji vykonali.
     <br/>
     <br/>
     Čože ty myslíš o tom sne,
     <br/>
     najmä o tom oráčovi?
     <br/>
     Keby si ty bol to, či bys’
     <br/>
     dal ten pluh svojmu kráľovi?
     <br/>
     <br/>
     Janík usmieva sa: Toto?
     <br/>
     Preč’ nie, keby prišlo na to.
     <br/>
     <br/>
     <span class="emphasis">
      <em>
       Kráľ
      </em>
     </span>
     <br/>
     <br/>
     Ten oráč, ty si, synak môj,
     <br/>
     ten pluh — tvoja šabľa zlatá,
     <br/>
     čo svietila, pokiaľ roľa
     <br/>
     nebola celkom zoratá.
     <br/>
     <br/>
     Teraz už roľa zoratá.
     <br/>
     Skonals’ službu tuhú, krátku.
     <br/>
     Mohol by si mi darovať
     <br/>
     tú šabličku na pamiatku.
     <br/>
     <br/>
     <span class="emphasis">
      <em>
       Janko
      </em>
     </span>
     <br/>
     <br/>
     Dám ju, mne nič neostane.
     <br/>
     No, ale vezmi si, pane.
     <br/>
     Teraz daj, za čím som túžil
     <br/>
     a čo som si aj vyslúžil.
     <br/>
     <br/>
     <span class="emphasis">
      <em>
       Kráľ
      </em>
     </span>
     <br/>
     <br/>
     Huby za jednu mokrú noc
     <br/>
     navidomoči sa rodia,
     <br/>
     veľké veci, synak drahý,
     <br/>
     ľahko v svete neprichodia.
     <br/>
     <br/>
     Kým podľa tejto mi šable
     <br/>
     spod vladára deviateho,
     <br/>
     spoza hôr, dôl neobstaráš
     <br/>
     koníka zlatohrivého,
     <br/>
     <br/>
     vtáčka naskrz neobsiahneš —
     <br/>
     to je nie vtáča z horičky.
     <br/>
     Choď šťastlive hneď tedy tam
     <br/>
     cez chodníčky, cez cestičky.
     <br/>
     <br/>
     Keď ťa vidím na ňom bežať,
     <br/>
     k môjmu palácu letieť,
     <br/>
     sám snímem klietku zo steny,
     <br/>
     viac vtáčka pre mňa niet.
     <br/>
     <br/>
     Vezmi, šuhaj, čo je tvoje,
     <br/>
     už sme oba v poriadku.
     <br/>
     Tu máš vtáčka aj s klietočkou —
     <br/>
     ukončil si pohádku.
     <br/>
     <br/>
     Ale ešte s’ neuhádol
     <br/>
     túto pohádku ťažkú,
     <br/>
     tam ešte na ceste tvojej
     <br/>
     máš velikú prekážku.
     <br/>
     <br/>
     Prekážku tú ak’ premôžeš,
     <br/>
     už je potom po boji.
     <br/>
     Pustím ťa, čo budeš chcieť,
     <br/>
     kde budeš chcieť, v pokoji.
     <br/>
     <br/>
     <span class="emphasis">
      <em>
       Janko
      </em>
     </span>
     <br/>
     <br/>
     Voda tečie, vždy len tečie,
     <br/>
     pomaličky odteká —
     <br/>
     mne čas, drahší ako všetko,
     <br/>
     len tak márne uteká.
     <br/>
     <br/>
     <span class="emphasis">
      <em>
       Kráľ
      </em>
     </span>
     <br/>
     <br/>
     Voda tečie a odteká
     <br/>
     do väčšieho potoka —
     <br/>
     nenarastie veľký buček
     <br/>
     lebo smrečok do roka.
     <br/>
     <br/>
     <span class="emphasis">
      <em>
       Janko
      </em>
     </span>
     <br/>
     <br/>
     Netreba bučkovi narásť,
     <br/>
     už je on vysoký dosť,
     <br/>
     ale kape, márne kape,
     <br/>
     trápi ho suchá bledosť.
     <br/>
     <br/>
     <span class="emphasis">
      <em>
       Kráľ
      </em>
     </span>
     <br/>
     <br/>
     Keď ho trápi, ta ho trápi,
     <br/>
     či zomrie, či hor’ vstane,
     <br/>
     dážď, preň čo sa ponáhľajú,
     <br/>
     ako z kuše nestane.
     <br/>
     <br/>
     <span class="emphasis">
      <em>
       Janko
      </em>
     </span>
     <br/>
     <br/>
     Nežiada on dážď nebeský,
     <br/>
     no len aspoň polievať,
     <br/>
     aby mohol hlávku hore,
     <br/>
     pekne sa rozzelenať!
     <br/>
     <br/>
     <span class="emphasis">
      <em>
       Kráľ
      </em>
     </span>
     <br/>
     <br/>
     Ale kde tú vlhu vezme?
     <br/>
     Musí ju najprv dostať —
     <br/>
     aby bolo šíre more,
     <br/>
     voda musí odtekať.
     <br/>
     <br/>
     Hor’ sa, vyber si koníka,
     <br/>
     ktorého len ty sám chceš,
     <br/>
     riad, ktorý sa ti len páči,
     <br/>
     odev si tiež vyberieš.
     <br/>
     <br/>
     A choď do krajiny deviatej
     <br/>
     pre koníka zlatého.
     <br/>
     Zbohom teda, dobré šťastie
     <br/>
     do návratu samého.
     <br/>
     <br/>
     Šuhajček sa poďakuje,
     <br/>
     ani stebla nežiada.
     <br/>
     Z mesta vyjde, tam mačičku
     <br/>
     stretne a na ňu sadá.
     <br/>
     <br/>
     Sadá, letí ako z kuše
     <br/>
     do sveta ďalekého,
     <br/>
     do krajiny neslýchanej
     <br/>
     pod kráľa deviateho.
     <br/>
     <br/>
     Letí, letí ako strela,
     <br/>
     pred ním kapú mestá, siela,
     <br/>
     letí ako orol dáky —
     <br/>
     nemáš v svete také vtáky.
     <br/>
     <br/>
     Hej, ty sokol, kde letíš,
     <br/>
     mladý sokolenko,
     <br/>
     obzri sa na našu horu,
     <br/>
     neleť tak, srdienko.
     <br/>
     <br/>
     Obzri sa na našu horu,
     <br/>
     horičku zelenú —
     <br/>
     obzri sa na mňa úbohú,
     <br/>
     ženu utrápenú.
     <br/>
     <br/>
     Mala som ja sokolenka,
     <br/>
     prišiel orlík mladý —
     <br/>
     Buďme naši, čo svet padne,
     <br/>
     keď sa nám tak sladí.
     <br/>
     <br/>
     Mala som ja sokolenka,
     <br/>
     zvrhla som ho zo srdienka,
     <br/>
     zvrhla som ho do mrákoty,
     <br/>
     teraz tu trpím trampoty.
     <br/>
     <br/>
     Pol hada som a pol ženy,
     <br/>
     mladý sokolenko,
     <br/>
     zem ma páli, zem ma škvarí,
     <br/>
     jaj, moje srdienko.
     <br/>
     <br/>
     Všetko na mňa ohňom sype
     <br/>
     a mňa biednu morí,
     <br/>
     osloboď ma, sokolenko,
     <br/>
     zbav ma tej potvory.
     <br/>
     <br/>
     Zbav ma od tejto potvory,
     <br/>
     by mohla slzy liať
     <br/>
     a sa z mojich veličizných
     <br/>
     hriechov ospovedať.
     <br/>
     <br/>
     Hriechy slzami pokropiť
     <br/>
     a zmývať pomaly.
     <br/>
     Nenechaj ma, sokolenko,
     <br/>
     v tomto veľkom žiali.
     <br/>
     <br/>
     Šuhajček zastane, dolu zíde,
     <br/>
     na zemičku kľakne a modlí sa.
     <br/>
     Modlitbu srdečnú pomodlí sa,
     <br/>
     ak’ ho naučili, prežehná sa,
     <br/>
     <br/>
     zemičku-matičku šíru bozká
     <br/>
     a hore povstane žehnajúcky.
     <br/>
     Modlitba čistého Bohu milá,
     <br/>
     modlitba srdečná prosto letí —
     <br/>
     žehnanie národné moci veľkej,
     <br/>
     mocnejšie ak’ všetka v svete kára.
     <br/>
     Na skale, na hore žena kľačí,
     <br/>
     ďakuje za lásku Hospodinu,
     <br/>
     ďakuje a slzy horúce leje.
     <br/>
     Na skale, na hore žena stojí,
     <br/>
     ďakuje za lásku junákovi,
     <br/>
     ďakuje, srdečne poďakúva;
     <br/>
     prútik mu dávajúc, to povedá:
     <br/>
     <br/>
     Tu máš prútik, moc jeho
     <br/>
     zastaviť letiaceho —
     <br/>
     letí búrka, divý hrom,
     <br/>
     kývni a stojí parom.
     <br/>
     <br/>
     Kývni, stojí ako klát,
     <br/>
     môžeš rukou preberať.
     <br/>
     Tu máš prútik, moc jeho
     <br/>
     zastaviť letiaceho.
     <br/>
     <br/>
     Tu máš prútik, moc jeho
     <br/>
     vzkriesiť hore mŕtveho.
     <br/>
     Prútik tento si schovaj,
     <br/>
     na pamiatku od mňa maj.
     <br/>
     <br/>
     Ale, zďaleka šuhaj,
     <br/>
     prútik múdro užívaj.
     <br/>
     Nekries bratov čierny mrak,
     <br/>
     beda tebe, ak nie tak.
     <br/>
     <br/>
     Ak nie tak, to ty si het,
     <br/>
     zamračí sa tebe svet,
     <br/>
     zamračí sa, srdienko,
     <br/>
     ty bystrý sokolenko.
     <br/>
     <br/>
     (To povedajúc, hore ide a ako dúha sa spraví a tratí sa, až sa celkom stratí.)
     <br/>
     <br/>
     Pokloní sa, zaďakuje
     <br/>
     a ta letí do sveta,
     <br/>
     ako strela vypálená
     <br/>
     do cieľa svojho lieta.
     <br/>
     Čakaj trošku, čakaj, čakaj,
     <br/>
     zastav svojho koníčka!
     <br/>
     Jeden starec na šuhajka
     <br/>
     vyvoláva z chodníčka.
     <br/>
     Čakaj trošku — skoro prídeš
     <br/>
     do deviatej krajiny.
     <br/>
     Čo tam počať, keď je šuhaj
     <br/>
     sám ak’ palec jediný.
     <br/>
     Budeš vartovať záhradu,
     <br/>
     ale čože — zadriemeš —
     <br/>
     previníš sa a odplatu,
     <br/>
     ako si prišiel, vezmeš.
     <br/>
     Ale vieš čo, tu máš vlahu;
     <br/>
     keď sa tejto napiješ,
     <br/>
     čo by si chcel mesiac nespať,
     <br/>
     to veru nezadriemeš.
     <br/>
     Ale musíš si gazdovať —
     <br/>
     zle je v hore ochorieť —
     <br/>
     človiečka niet — hej, šuhajko,
     <br/>
     musíš na seba starieť.
     <br/>
     Zbohom choď, tam ťa opatruj —
     <br/>
     Starý otec, ďakujem,
     <br/>
     Pán Boh vám buď milostivý,
     <br/>
     vám z môjho srdca prajem.
     <br/>
     <br/>
     Poklonil sa, hory sivé
     <br/>
     zďaleka vyzerajú.
     <br/>
     Aké vône z tamtých krajov
     <br/>
     vetry sem donášajú.
     <br/>
     <br/>
     Ako by nedonášali?
     <br/>
     Kraj je taký ako raj.
     <br/>
     Do mesta pomedzi stromy
     <br/>
     ide zďaleka šuhaj.
     <br/>
     <br/>
     Čo nového, ľudia boží,
     <br/>
     veď ste z tejto krajiny —
     <br/>
     povedzte mi, ja prichádzam
     <br/>
     z tamtej deviatej cudziny.
     <br/>
     <br/>
     Čože by nového bolo?
     <br/>
     Svet, ako bol, tak stojí,
     <br/>
     ale kráľ našej krajiny
     <br/>
     vo veľkom nepokoji.
     <br/>
     <br/>
     Má záhradu, strom, čo rodí
     <br/>
     zlaté jabĺčko ak’ kvet,
     <br/>
     ale čože — zmrkne, svitne
     <br/>
     a jabĺčka viacej niet.
     <br/>
     <br/>
     Poddaní moji, slúchajte:
     <br/>
     Kto dostrežie zlodeja,
     <br/>
     čokoľvek v svete zapýta,
     <br/>
     nesklame ho nádeja.
     <br/>
     <br/>
     Kto chce zlato, kto chce striebro,
     <br/>
     kto dediny, kto sady,
     <br/>
     kto paláce, pekné kone,
     <br/>
     nech ide do záhrady.
     <br/>
     <br/>
     Záhrada šťastie otvorí,
     <br/>
     alebo aj zatvorí.
     <br/>
     Kto sa chytí, nevykoná,
     <br/>
     naveky sa zamorí.
     <br/>
     <br/>
     Hrnuli sa ako včely,
     <br/>
     ale sa vyhrnuli.
     <br/>
     Koľko sa ich vzalo na to,
     <br/>
     do jedného zhynuli.
     <br/>
     <br/>
     Mrak obstúpil, oheň zhasol,
     <br/>
     ako drevo zaspali.
     <br/>
     Varujte sa, všetci slabí,
     <br/>
     by ste tak neobstáli.
     <br/>
     <br/>
     Strach pojal všetkých nad týmto,
     <br/>
     každý sa už obáva —
     <br/>
     nieto už ani jedného.
     <br/>
     Kráľ denne očakáva.
     <br/>
     <br/>
     Vyzerá z paláca svojho,
     <br/>
     prechodiac sa každý deň —
     <br/>
     pôjde krása dolu vodou,
     <br/>
     či už nepríde žiaden.
     <br/>
     <br/>
     Či zhynú moje nádeje,
     <br/>
     do vetrov práca moja,
     <br/>
     či práce, ktoré som konal,
     <br/>
     ani prášik nestoja?
     <br/>
     <br/>
     Zďaleka, chlapče, prichádzaš,
     <br/>
     a to po akej práci?
     <br/>
     Pýta sa kráľ tej krajiny,
     <br/>
     na diváne sediaci.
     <br/>
     <br/>
     Povedz, čo chceš. — Čože by chcel?
     <br/>
     Dobré slovo, peknú reč.
     <br/>
     Ak len to na všetok spôsob,
     <br/>
     bezpečne môžeš ísť preč.
     <br/>
     <br/>
     Preč by ľahko odtiaľ išiel,
     <br/>
     nebolo by čo konať —
     <br/>
     neprišiel som na návštevky,
     <br/>
     ani len tak čas mrhať.
     <br/>
     <br/>
     Netúlam sa len po svete,
     <br/>
     ak’ sa druhí túlajú,
     <br/>
     aby nemal hlavu kde skryť,
     <br/>
     ako mnohí nemajú.
     <br/>
     <br/>
     Chvalabohu, Boh požehnal
     <br/>
     i doma i na poli,
     <br/>
     ale čože, keď je to nie
     <br/>
     ešte po mojej vôli.
     <br/>
     <br/>
     Čože je javor zelený,
     <br/>
     od vtákov opustený —
     <br/>
     či bys’ nemal služby pre mňa,
     <br/>
     kráľ, svetom rozchýrený.
     <br/>
     <br/>
     Môže služba byť, aká chce —
     <br/>
     to sa srdce neľaká,
     <br/>
     čo by to hneď aká bola,
     <br/>
     ja som šuhaj zďaleka.
     <br/>
     <br/>
     Privyknutý som na biedu,
     <br/>
     ničoho sa nebojím —
     <br/>
     povedz, čo len potrebuješ,
     <br/>
     chcem byť zo srdca tvojím.
     <br/>
     <br/>
     Roboty všeliake máme,
     <br/>
     robotníkov nemáme —
     <br/>
     keby bolo hodných chlapcov,
     <br/>
     ďaleko ich hľadáme.
     <br/>
     <br/>
     Poslal som na všetky strany
     <br/>
     hľadať chlapca jedného —
     <br/>
     no nie takého ako ty,
     <br/>
     dákeho inakšieho.
     <br/>
     <br/>
     Husiaňov nepotrebujem,
     <br/>
     ani len čistiť bôty —
     <br/>
     na každý palec mám tisíc
     <br/>
     ja do takej roboty.
     <br/>
     <br/>
     Nejde krumple striezť od svíň,
     <br/>
     by neporyli rady,
     <br/>
     ale treba mi junáka
     <br/>
     do tej mojej záhrady.
     <br/>
     <br/>
     Moja záhrada je pekná,
     <br/>
     ale čo do peknosti,
     <br/>
     keď nemôžem potešenie
     <br/>
     mať pre bezbožných hostí.
     <br/>
     <br/>
     Mám ja strom jeden zelený,
     <br/>
     na záhrade vyrastený —
     <br/>
     kvitne, ovocie dozrieva,
     <br/>
     že sa len očiam usmieva.
     <br/>
     <br/>
     Príde čas ovociu dozrieť,
     <br/>
     ovoc hľadám — nikde ho niet,
     <br/>
     nikde, nikde, čo by maku,
     <br/>
     čo by len dákeho šľaku.
     <br/>
     <br/>
     Či nemám velikú škodu,
     <br/>
     akoby plesol na vodu?
     <br/>
     <br/>
     Vieš čo, pán kráľ, ja sa vezmem,
     <br/>
     rád by ti bol na pomoci —
     <br/>
     tvoju peknú záhradenku
     <br/>
     budem striezť tejto noci.
     <br/>
     <br/>
     Striezť budem pod dakým kríčkom
     <br/>
     ako gribček čušiaci —
     <br/>
     uvidím, či mi neprídu
     <br/>
     do rúk tí noční vtáci.
     <br/>
     <br/>
     Ľahko sa pribrať ku mise —
     <br/>
     kdeže sa lepšie vodí? —
     <br/>
     ale veďže tá najlepšia
     <br/>
     pečenôčka zaškodí.
     <br/>
     <br/>
     Nie je to stávka o misky,
     <br/>
     lebo holbu pálenky —
     <br/>
     varuj žitie svoje, chlapče,
     <br/>
     ešte s’ taký mladenký.
     <br/>
     <br/>
     Mladenký ako mladenký,
     <br/>
     kedyže chlap do skoku?
     <br/>
     Vari, keď má sivú bradu
     <br/>
     a ženičku pri boku?
     <br/>
     <br/>
     Mužovi dietky, ženička,
     <br/>
     starcovi česť za stolom —
     <br/>
     mladý junák musí letieť
     <br/>
     to vlkom, to sokolom.
     <br/>
     <br/>
     Na vôli je to každému,
     <br/>
     každý môže sa chytiť,
     <br/>
     ale nech dá tomu pokoj,
     <br/>
     kto chce ešte trošku žiť.
     <br/>
     <br/>
     Inakší chlapci tu boli,
     <br/>
     pozorom by ťa zjedli,
     <br/>
     ozory po tú povalu,
     <br/>
     predsa nič nevyviedli.
     <br/>
     <br/>
     Pováž toto, keď ale chceš,
     <br/>
     proti tomu nič nemám.
     <br/>
     Skúsim, próba nikam nedá,
     <br/>
     jedna próba — budeš tam.
     <br/>
     <br/>
     Hej, sluhovia, záhradu otvoriť!
     <br/>
     A ty, daj mu dačo zavečerať.
     <br/>
     Ty bež hnedky sem ho, kde je, volať.
     <br/>
     Len si smižne, treba sa čo skoriť.
     <br/>
     <br/>
     Prišiel, zajel, vyšiel do záhrady,
     <br/>
     ľahol pod strom. — Dobrú noc, sluhovia,
     <br/>
     zajtra ráno príďte ma zobudiť.
     <br/>
     Prídu, ale to budú katovia.
     <br/>
     <br/>
     Všetko jedno, ktoríkoľvek zbudia,
     <br/>
     nech len prídu ako dobrí ľudia.
     <br/>
     <br/>
     Sadol pod strom, pod zelený,
     <br/>
     zdúchal ohník — vietor duje,
     <br/>
     leckedy v hore zapraští,
     <br/>
     vietor oheň rozfukuje.
     <br/>
     <br/>
     Janík pri ohníčku sedí,
     <br/>
     do noci temnej pozerá —
     <br/>
     troška stíši vietor fúkať,
     <br/>
     zima už údy preberá.
     <br/>
     <br/>
     Pri ňom plno perín leží —
     <br/>
     nebolo by sa ukrútiť.
     <br/>
     To len pre takých maznákov,
     <br/>
     čo neznajú v svete žiť.
     <br/>
     <br/>
     Vystačí mi zem studená,
     <br/>
     poduška — tráva zelená.
     <br/>
     Nemá on nemecké kosti,
     <br/>
     zem preňho má dosť mäkkosti.
     <br/>
     <br/>
     Ale tu dák nežartuje,
     <br/>
     prší dáždik, poprchuje,
     <br/>
     dolu stromom pokvapkáva —
     <br/>
     nielen to — leja nastáva.
     <br/>
     <br/>
     Zmokne chudák ak’ myš dáka,
     <br/>
     vymrznutý, utrápený,
     <br/>
     Či by teraz dobre padol
     <br/>
     jeden domček zakúrený.
     <br/>
     <br/>
     Dobre by sa bolo skydnúť
     <br/>
     dakde trošku na lavicu.
     <br/>
     A hľa — nad ním okná svietia,
     <br/>
     má zakúrenú svetlicu.
     <br/>
     <br/>
     Dobrý človek, vám tu zima.
     <br/>
     Zohriať sa sem neprídete?
     <br/>
     Ľúto mi vás takto vidieť,
     <br/>
     veru vonka zamrznete.
     <br/>
     <br/>
     Jedna pani z okna kýva,
     <br/>
     ako tá ruža v pohári —
     <br/>
     ale on sa neobozrie,
     <br/>
     zná on také láry-fáry.
     <br/>
     <br/>
     Trasie sa ako tá ovca,
     <br/>
     čo je v zime ostrihaná. —
     <br/>
     Ako bude, tak sa stane,
     <br/>
     hádam len dožijem rána.
     <br/>
     . . . . . . . . . . . . .
     <br/>
     Šíry dvor, šíry dvor, niet takého dvora,
     <br/>
     keď v ňom zrnko nájdeš ako slepá kura.
     <br/>
     Čože chceš, šuhajko, budem sa ťa pýtať.
     <br/>
     Hej, páni za stolom, choďte mu vyčítať.
     <br/>
     Choďte mu vyčítať, čo si bude pýtať,
     <br/>
     aby nepovedal, že darmo slúžieval,
     <br/>
     by každá mu duša radšej spomínala:
     <br/>
     Nech Boh opatruje vždy takého kráľa!
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2507140" name="ftn.id2507140">
        1
       </a>
       ]
      </sup>
      Pod týmto titulom spojujeme dva odlišné texty z prvého vydania Súborného diela, a to text pod názvom Chorý kráľ (str. 379—388) a text Rozprávka (str. 414—448). Ukázalo sa, že ide o súvislý text jednej a tej istej básnickej skladby. Stalo sa tak potom, keď archivár Knižnice Matice slovenskej, dr. A. Baník, našiel v pozostalosti Jozefa Škultétyho spojujúci text, totiž dosiaľ chybujúce zošity pôvodného rukopisu Janka Kráľa, zošity č. 38, 40, 41 a 42. Súvislosť je celkom jasná, lebo scéna s chorým kráľom z prvého textu pokračuje logicky v texte Rozprávky. Text Chorý kráľ je v zošitoch R, č. 30, 31 a 32, bez nadpisu. Prvý raz bol uverejnený, hoci len čiastočne, v Slov. pohľadoch, roč. 1940, str. 534, v podaní St. Mečiara. Text Rozprávka je v R, v zošitoch č. 42, 46, 48, 51, 52 a 53, bez názvu. Prvý raz v Ňb pod názvom V ďeviatej krajiňe, str. 148—186. Spojujúci text bol v mojom prepise po prvý raz uverejnený v Slov. literatúre, roč. III, č. 4, str. 477—491.
     </p>
     <p>
      Táto najväčšia veršovaná skladba Janka Kráľa vychádza pod uvedeným názvom po prvý raz v tomto vydaní. Datujem ju do rokov 1844—1845 podľa pravopisu a umiestenia v R. J. Kráľ, ako aj J. Francisci v úvode ku svojim Slovenským povestiam (Levoča, 1845), videl v ľudových rozprávkach alegorický obraz svetonáhľadu ľudu, jeho mravného cítenia a súčasne aj tušenia budúcnosti. Francisci to vyjadril takto: „V nich máme i starý pohanský život a názor i svetlo budúcnosti: Hrdina povesti „Popolvár, najväčší na svete“ je zidealizované individuum Slovenska a v povestiach ostatných všade najmladší syn nad osudom sveta víťazí.“ Nie div, že Janko Kráľ vo svojej Rozprávke chcel alegoricky vyjadriť všetko, čo on sám v ľudových rozprávkach videl, alebo všetko to, čo by chcel vidieť. Jeho skladba je preto veľmi obšírna a zložitá. Spojuje rozprávkový i realistický živel neobyčajným, originálnym spôsobom. I u neho najmladší syn musí zvíťaziť a po mnohých útrapách a obetiach vybojuje a získa zlatého vtáčika, ktorý vylieči jeho chorého otca a jeho krajine prinesie šťastie. Zlatý vtáčik je teda symbolom slobody a poslom nového šťastného veku ľudstva. Hrdina víťazí čistým srdcom a ľudskosťou. Realizmus Janka Kráľa sa prejavuje najmä v prvej časti, v ktorej podáva obraz chorého kráľa a nešťastnej krajiny, pričom odsúdi neplodnú vedu a filozofiu, neschopnú liečiť a odstraňovať biedu a utrpenie. Kompozícia sa J. Kráľovi veľmi rozrástla, stratila charakter klasickej stručnosti, a preto ju ani nezakončil. Iste zapochyboval o možnosti ju uverejniť v takej obšírnosti. Inak čo do základnej idey, deja a básnických obrazov je jedinečným dokladom jeho zmýšľania, jeho vzťahu k ľudu i jeho umeleckej invencie.
     </p>
     <p>
      Oproti textu St. Mečiara v Ňb som opravil chybne čítané slová a chýbajúce doplnil. V zátvorkách bude text z Ňb s udaním strany: štipka ako prošta malá, čo si ešte nezaspala (vynechané 151); Tam vlčisko brúsi, vyje (búri, 101); kdekoľvek budem sa brávať (bývať, 154); nesišiel so sveta (ňeušieu, 156); každého (dákeho, 158); Mám rosu cúdiť, mám šaty čistiť (…a sa nešípim, 158); Vbehne do izby, z perál, zo zlata (…s barlou zo zlata, 159), Janík medzi týmto zhlukom (…klbkom, 163); boj sa v stari psoty (boj sa v stavi proťi, 166); Preč’ nie (Reč ňje, 172), Odev si tiež vyberieš (A deň si… 175); hory sivé (hori živje, 179); Ľahko sa pribrať ku mise (pritrať, 183); Starcovi česť za stolom (čert, 184); ozorní (obri, 184); smižne (smršne, 184). Iné, menej významné opravy neuvádzam.
     </p>
    </div>
   </div>
  </div>
 </body>
</html>
