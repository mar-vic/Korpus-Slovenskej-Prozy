<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523339">
       </a>
       Rusku
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2523353" name="id2523353">
      1
     </a>
     ]
    </sup>
   </p>
   <p>
   </p>
   <div class="literallayout">
    <p>
     Holomci gániaci mi do líc chceli pľuť.
     <br/>
     Pod štyrmi bodákmi, do krvi okutými
     <br/>
     rukami, zahnali ma v tmavý, mokrý kút,
     <br/>
     zavreli dverami v dva vrhy zamknutými,
     <br/>
     <br/>
     preč hnali s kliatbami od kúska obloka,
     <br/>
     zabrýzgali mi, čo mám k srdcu priľnuté:
     <br/>
     pre túžbu za tebou, zem ruská, široká,
     <br/>
     sťa nebo sinavé, nad hlavou rozpnuté.
     <br/>
     <br/>
     No predsa stúpil som na cesty tvoje prašné:
     <br/>
     Cez hory prechodím so smrekom, hájmi briez.
     <br/>
     Ku srdcu tiahnem ti a moje búcha hlasne,
     <br/>
     že trhám okovy, že rozbijem už mrež,
     <br/>
     že voľným budem raz…
     <br/>
     Ach, dostal som sa krásne
     <br/>
     na kasárnický dvor.
     <br/>
     A ty?
     <br/>
     Ma väzníš tiež.
     <br/>
     <br/>
     <span class="emphasis">
      <em>
       Charkov 17. VII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2523353" name="ftn.id2523353">
        1
       </a>
       ]
      </sup>
      <span class="emphasis">
       <em>
        Rusku
       </em>
      </span>
      — Charkov 17. VII. 1915. Jesenský napísal túto báseň
               pod vplyvom zážitkov minulých dní, v ktorých prežíval prvé dni zajatia. Báseň v
               rukopise má až štyri varianty. Dva sú uverejnené v rukopisnom denníku pod signatúrou
               RJJ č. 35. Z nich prvý, najstarší variant, je bez názvu. Druhý variant má názov
               Rossii. Tretí variant je v denníku so signatúrou RJJ č. 38 a je tiež bez názvu.
               Posledný rukopisný variant je v zošite RJJ č. 6. Aj tento variant sa však na mnohých
               miestach odlišuje od vydania, ktoré vyšlo v Tranosciu. No nie iba to. Báseň i v prvom
               knižnom vydaní, ktoré vyšlo v Jekaterinburgu v roku 1918, má značné odchýlky, ktoré
               sa nezachovali ani v jednom rukopisnom variante a ani v neskorších vydaniach knižných
               ich autor neprevzal. Uverejňujeme posledný rukopisný variant z rukopisného zošita RJJ
               č. 6:
     </p>
     <p>
     </p>
     <p>
     </p>
     <div class="literallayout">
      <p>
       Holomci gániaci mi do líc chceli pľuť.
       <br/>
       Pod štyrmi bodákmi s rukami sviazanými
       <br/>
       mňa kmána hlúpeho vohnali v tmavý kút,
       <br/>
       dverami zavreli v dva vrhy železnými
       <br/>
       <br/>
       a s kliatbou hnali preč od kúska obloka,
       <br/>
       tupili všetko, čo mám k srdcu prilnuté,
       <br/>
       pre túžby za Tebou, zem ruská široká,
       <br/>
       sťa nebo sinavé nad hlavou rozpnuté.
       <br/>
       <br/>
       A teraz vstúpil som na cesty Tvoje prašné
       <br/>
       vedúce cez hory smrekové, hájmi briez,
       <br/>
       ku srdcu tiahnem ti, čo zatrepalo hlasne
       <br/>
       <br/>
       roztrhať okovy, hrdzavú rozbiť mrež
       <br/>
       tlačiacich Slovákov. Ach, dostal som sa krásne
       <br/>
       na kasárnícky dvor. A ty? Ma väzníš tiež.
       <br/>
      </p>
     </div>
     <p>
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523458">
       </a>
       Zem Puškina
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2523473" name="id2523473">
      2
     </a>
     ]
    </sup>
   </p>
   <p>
   </p>
   <div class="literallayout">
    <p>
     Zem Puškina i Lermontova
     <sup>
      [
      <a class="footnote" href="#ftn.id2523503" name="id2523503">
       3
      </a>
      ]
     </sup>
     <br/>
     tam v izbičke u obloka
     <br/>
     narástla si dovysoka
     <br/>
     od ich ľubozvučného slova.
     <br/>
     <br/>
     A túžil som: ten čudný kraj,
     <br/>
     Taťjanu v moci Onegina
     <br/>
     i snežné vrchy Pečorina
     <br/>
     i Vieru uzrieť, bože, daj!
     <sup>
      [
      <a class="footnote" href="#ftn.id2523521" name="id2523521">
       4
      </a>
      ]
     </sup>
     <br/>
     <br/>
     Tu sedím o múr opretý
     <br/>
     na slnci, na kamennej dlážke
     <br/>
     v honvédsku blúzu odetý
     <sup>
      [
      <a class="footnote" href="#ftn.id2504832" name="id2504832">
       5
      </a>
      ]
     </sup>
     <br/>
     a dvaja tvoji poeti
     <br/>
     nerozprávajú mi o láske:
     <br/>
     Sú páni hrdí, zapätí.
     <br/>
     <br/>
     <span class="emphasis">
      <em>
       Charkov 18. VII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2523473" name="ftn.id2523473">
        2
       </a>
       ]
      </sup>
      <span class="emphasis">
       <em>
        Zem Puškina
       </em>
      </span>
      — Charkov 18. VIII. 1915. Rukopis básne je v
               zošite RJJ č. 6. K napísaniu básne Jesenského inšpirovali pravdepodobne dva momenty,
               ktoré spomína vo svojom denníku (RJJ č. 35). Prvým je rozhovor o Puškinovi dňa 16.
               júla 1915 jedným „perevodčikom“, druhým spev ako sám uvádza „brata Rusa“, ktorý bol
               zamestnaný v kancelárii a pri práci si hlučným tenorom pospevoval Lermontovove verše
               „Vychažu ja adin na darogu“ (17. júla 1915).
     </p>
    </div>
    <div class="footnote">
     <p>
      <sup>
       [
       <a class="para" href="#id2523503" name="ftn.id2523503">
        3
       </a>
       ]
      </sup>
      <span class="emphasis">
       <em>
        zem Puškina a Lermontova…
       </em>
      </span>
      — básnik označuje Rusko menami dvoch svojich najmilších ruských básnikov, ktorí neobyčajne vplývali na počiatky jeho tvorby.
     </p>
    </div>
    <div class="footnote">
     <p>
      <sup>
       [
       <a class="para" href="#id2523521" name="ftn.id2523521">
        4
       </a>
       ]
      </sup>
      <span class="emphasis">
       <em>
        Taťjanu v moci Onegina / i snežné vrchy Pečorina / i Vieru uzrieť, bože, daj!
       </em>
      </span>
      —
      <span class="emphasis">
       <em>
        Taťjana
       </em>
      </span>
      — hrdinka Puškinovho veršovaného románu Eugen Onegin;
      <span class="emphasis">
       <em>
        Pečorin, Viera
       </em>
      </span>
      — hrdinovia Lermontovovho románu Hrdina našich čias;
      <span class="emphasis">
       <em>
        … snežné vrchy Pečorina
       </em>
      </span>
      — severný svah Kaukazu, kde sa odohráva dej Lermontovovho románu.
     </p>
    </div>
    <div class="footnote">
     <p>
      <sup>
       [
       <a class="para" href="#id2504832" name="ftn.id2504832">
        5
       </a>
       ]
      </sup>
      <span class="emphasis">
       <em>
        … v honvédsku blúzu odetý…
       </em>
      </span>
      — V Rakúsko-Uhorsku bolo od vyrovnania r. 1867 dvojaké vojsko: spoločné vojsko, s veliacou rečou nemeckou, do ktorého dodávalo Uhorsko stanovený ročný kontingent brancov a ktoré podliehalo spoločnému ministerstvu vojny a spoločnému veleniu, a potom osobitné uhorské vojsko s veliacou rečou maďarskou, podliehajúce uhorskému ministerstvu národnej obrany a osobitnému uhorskému veleniu, tzv. honvédi (domobranci). Jesenský slúžil u honvédov.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2504861">
       </a>
       Zbohom
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2504875" name="id2504875">
      6
     </a>
     ]
    </sup>
   </p>
   <p>
   </p>
   <div class="literallayout">
    <p>
     Hej, zbohom to bolo, a nie do videnia,
     <br/>
     keď sme si posledný raz smutní ruky dali.
     <br/>
     <br/>
     Tvár tvoja zmizla mi, jak biela šatka v diali,
     <br/>
     čo viala ku šťastiu na púti trpenia.
     <br/>
     <br/>
     Nie, šťastia nebude: veď nám do lúčenia
     <br/>
     tie oči potichu na líca slzy liali,
     <br/>
     veď čo nás tešilo, zas hlúpi ľudia vzali,
     <br/>
     veď zostalo pre nás len večné túženia…
     <br/>
     <br/>
     Myšlienky moje sú sťa z pavučiny sieť.
     <br/>
     V nej stále trepoce sa jedna svetlá muška.
     <br/>
     Nemôžem pustiť ju, na krídlach jej je med,
     <br/>
     tým ona kŕmi ma, keď v holých poliach Ruska
     <br/>
     ma upomína na náš drahý, malý svet.
     <br/>
     <br/>
     <span class="emphasis">
      <em>
       Charkov 21. VII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2504875" name="ftn.id2504875">
        6
       </a>
       ]
      </sup>
      <span class="emphasis">
       <em>
        Zbohom
       </em>
      </span>
      — Charkov 21. VII. 1915. Báseň je v rukopise v denníku
               pod značkou RJJ č. 35 a tiež v RJJ č. 36. V deň, keď báseň napísal, má Jesenský v
               svojom denníku poznačené: „Ach Anča! Čo a koľko myslím o Tebe, o Vašom dome
               príjemnom, dvore, záhrade. Slzy mi idú do očí od diaľky, čo nás delí, od ďalekosti
               svidania sa, nad osudom čo ma odtrhol od Teba skoro celkom, ako by sme jeden pre
               druhého boli umreli akiste na dlhý čas. Neverím, že by listy moje prišly ku Tebe a
               následkom toho ani Tvoje ku mne. Už som skoro presvedčený, že i ja pôjdem niekam na
               dedinu… Bol som v pisárni sám a napísal som dva sonety. Jeden po obede, ktorý som Ti
               aj zaslal na karte (ide o sonet Žene) a ktorý iste nedostaneš. Druhý večer, už pri
               lampe“. Večer napísal práve Jesenský sonet Zbohom, v ktorom si pripomína lúčenie na
               žilinskej stanici pred odchodom na front. V rukopisných variantoch sú značné odchýlky
               (v rukopise RJJ č. 35 nemá báseň názov) od publikovaného znenia. Tieto odchýlky
               nemenia celkový zmysel i zameranie básne. Rukopis básne RJJ č. 6 znie takto:
     </p>
     <p>
     </p>
     <div class="literallayout">
      <p>
       Hej s Bohom to bolo a nie do videnia,
       <br/>
       keď sme si posledný raz smutné ruky dali
       <br/>
       a zmizla Tvoja tvár, sťa biela šatka v diali,
       <br/>
       čo viala ku šťastiu na púti trpenia
       <br/>
       <br/>
       na púti trpenia, že nám do lúčenia
       <br/>
       tie oči naše zas potíšky zaplakaly,
       <br/>
       že čo nás tešilo zas hlúpi ľudia vzali,
       <br/>
       že zostalo nám len zas večné túženia.
       <br/>
       <br/>
       Myšlienky moje sú pavučia teraz sieť.
       <br/>
       V ňom stále trepoce sa jedna svetlá muška.
       <br/>
       Nemôžem pustiť ju, nemôže uleteť:
       <br/>
       veď srdcom chovám ju, na krýdlach jej je mäd
       <br/>
       čím ona kŕmi ma, keď v holých poliach Ruska
       <br/>
       ma upomína na náš drahý, malý svet.
       <br/>
      </p>
     </div>
     <p>
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2504971">
       </a>
       Žene
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2504985" name="id2504985">
      7
     </a>
     ]
    </sup>
   </p>
   <p>
   </p>
   <div class="literallayout">
    <p>
     Ponad kasární strechy červené
     <br/>
     uzučká stuha stromov zelenie sa.
     <br/>
     Široké, siné nebo peklom plesá,
     <br/>
     dvor žltý zachvátilo v plamene.
     <br/>
     <br/>
     Šedivý, biedny plienny
     <sup>
      [
      <a class="footnote" href="#ftn.id2505017" name="id2505017">
       8
      </a>
      ]
     </sup>
     ku stene
     <br/>
     za troškou tône polonahý klesá,
     <br/>
     pot stiera hojný, hundre na nebesá,
     <br/>
     že bez hriechu byť môže trpenie.
     <br/>
     <br/>
     Mne v tomto ohni rovno v srdce padá
     <br/>
     objatý viničom tvoj rodný dom
     <br/>
     so záhradou, kde neraz deva mladá
     <br/>
     na jabloň sedala… Ľa, teraz hľadá
     <br/>
     tieň pod ňou iste. Bože, keby som
     <br/>
     tak sedieť mohol, ako sa mi žiada!
     <br/>
     <br/>
     <span class="emphasis">
      <em>
       Charkov 21. VII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2504985" name="ftn.id2504985">
        7
       </a>
       ]
      </sup>
      <span class="emphasis">
       <em>
        Žene
       </em>
      </span>
      — Charkov 21. VII. 1915. Báseň je v rukopise v denníku
               RJJ č. 35 a tiež v zošite RJJ č. 6. Vznik básne — pozri pozn. k predchádzajúcej
               básni. Na okraji RJJ č. 35 je autorova poznámka: Poslané!
     </p>
    </div>
    <div class="footnote">
     <p>
      <sup>
       [
       <a class="para" href="#id2505017" name="ftn.id2505017">
        8
       </a>
       ]
      </sup>
      <span class="emphasis">
       <em>
        plienny
       </em>
      </span>
      (z rus.) — zajatec
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505046">
       </a>
       Noc
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2505060" name="id2505060">
      9
     </a>
     ]
    </sup>
   </p>
   <p>
   </p>
   <div class="literallayout">
    <p>
     Noc. Nespím. Plný mesiac hľadí
     <br/>
     na lôžko: stolík dlhoký.
     <br/>
     Van rozbitými obloky
     <br/>
     mi ľahko tvár a boky hladí.
     <br/>
     <br/>
     V susedstve oživeli sady.
     <br/>
     Rus zabáva sa široký.
     <br/>
     Ľa, Lermontova na sloky
     <br/>
     vyspevuje tam tenor mladý:
     <br/>
     <br/>
     <span class="emphasis">
      <em>
       Vychažu ja adin na darohu.
      </em>
     </span>
     <sup>
      [
      <a class="footnote" href="#ftn.id2505110" name="id2505110">
       10
      </a>
      ]
     </sup>
     <br/>
     Piesenka schádza v publikum
     <br/>
     vraz valsom moderného slohu.
     <br/>
     Počúvam, hľadím na oblohu.
     <br/>
     Tu dolu tanec, láska, šum,
     <br/>
     tam tíška pokorená bohu.
     <br/>
     <br/>
     <span class="emphasis">
      <em>
       Charkov 25. VII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505060" name="ftn.id2505060">
        9
       </a>
       ]
      </sup>
      <span class="emphasis">
       <em>
        Noc
       </em>
      </span>
      — Charkov 25. VII. 1915. Obidva rukopisy (RJJ č. 35, RJJ
               č. 6) básne Noc, až na nepatrné odchýlky v posledných dvoch veršoch sa zhodujú.
               Jesenskému sa znovu vynorila postava Rusa, ktorého spomína v denníku RJJ č. 35 17.
               júla 1915 — poznámka k básni Zem Puškina — a tento zážitok dopĺňa skúsenosťami, ktoré
               prežil v minulých dňoch. V knižných vydaniach sa doteraz uvádzalo chybné označenie
               vzniku básne — 27. júl 1915. Podľa rukopisných materiálov báseň Jesenský napísal 25.
               júla 1915.
     </p>
    </div>
    <div class="footnote">
     <p>
      <sup>
       [
       <a class="para" href="#id2505110" name="ftn.id2505110">
        10
       </a>
       ]
      </sup>
      <span class="emphasis">
       <em>
        Vychažu ja adin na darohu
       </em>
      </span>
      (rus. fonetický prepis) — Idem ja sám na ulicu.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505134">
       </a>
       Padol som neraz…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2505149" name="id2505149">
      11
     </a>
     ]
    </sup>
   </p>
   <p>
   </p>
   <div class="literallayout">
    <p>
     Padol som neraz do kaluže
     <br/>
     pri rozputnanej zábave,
     <br/>
     no ideálom boli ruže
     <br/>
     čistučké, svieže, voňavé.
     <br/>
     <br/>
     Tak ako z čiernej zeme rastie
     <br/>
     i tá najbelšia ľalia,
     <br/>
     tak v močarine hľadal šťastie
     <br/>
     som v steble čistoty i ja.
     <br/>
     <br/>
     Nezafŕkaný obličaj
     <br/>
     a dušu, srdce vždycky čisté
     <br/>
     zachovaj pre mňa, drahý Kriste
     <br/>
     a opäť, opäť sily daj,
     <br/>
     keď satan vody pramenisté
     <br/>
     by v čarovný svoj zviesť chcel kraj.
     <br/>
     <br/>
     <span class="emphasis">
      <em>
       Charkov 27. VII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505149" name="ftn.id2505149">
        11
       </a>
       ]
      </sup>
      <span class="emphasis">
       <em>
        Padol som neraz
       </em>
      </span>
      — Charkov 27. VII. 1915. V denníku RJJ č. 35
               je poznámka: „Ináč dva dengľavé sonety som vystruhol. Či ich domov prinesiem,
               neviem.“ Báseň v RJJ č. 35 i v RJJ č. 38 je bez zmien, ale bez nadpisu. Názov básne
               Jesenský uviedol až v rukopise so signatúrou RJJ č. 6. Rukopisné i knižné znenie
               básne sa zhoduje.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505198">
       </a>
       Godovščina
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2505213" name="id2505213">
      12
     </a>
     ]
    </sup>
   </p>
   <p>
   </p>
   <div class="literallayout">
    <p>
     Oj, Bože, ktorý vidíš zhora,
     <br/>
     nalejže už raz oleja
     <br/>
     do tohto zbúreného mora…
     <br/>
     <br/>
     Veď mnohá Tvoja nádeja
     <br/>
     a túžba Tvojmu synu cenná,
     <br/>
     dosť vrelých sŕdc a životov,
     <br/>
     zachvátená vĺn besnotou,
     <br/>
     <br/>
     viac modlitieb ku Tebe nemá…
     <br/>
     <br/>
     Ak ale v tíške našu krev
     <br/>
     má cicať zas pysk satanáša,
     <br/>
     krv nech sa ďalej cedí naša,
     <br/>
     <br/>
     poľami rozlieha sa rev!
     <br/>
     O tvrdé brehy mora hnev
     <br/>
     a lebka vraha roztrieska sa!
     <br/>
     <br/>
     <span class="emphasis">
      <em>
       Charkov 27. VII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505213" name="ftn.id2505213">
        12
       </a>
       ]
      </sup>
      <span class="emphasis">
       <em>
        Godovščina
       </em>
      </span>
      — Charkov 27. VII. 1915. Poznámka k básni Padol
               som neraz sa vzťahuje aj na báseň Godovščina. Autorom spomínané dva sonety sú: Padol
               som neraz a Godovščina. Báseň je v denníku RJJ č. 35 s názvom Godovščina, v RJJ č. 38
               bez názvu. V RJJ č. 6 sa uvádza opäť s názvom Godovščina. Báseň v rukopise (RJJ č. 6)
               znie takto:
     </p>
     <p>
     </p>
     <div class="literallayout">
      <p>
       Oj, Bože, ktorý vidíš s hora,
       <br/>
       nalej že už raz oleja
       <br/>
       do tohto zbúreného mora!…
       <br/>
       Ved mnohá Tvoja nádeja
       <br/>
       <br/>
       a túžba Tvojmu synu cenná,
       <br/>
       dosť vrelých sŕdc a životov
       <br/>
       zachvátená vĺn besnotou
       <br/>
       viac modlitieb ku Tebe nemá.
       <br/>
       <br/>
       Nech kostolov nezhynie spev
       <br/>
       a nech sa s modlitbami vznáša
       <br/>
       s ktorými už raz zavďačia sa
       <br/>
       <br/>
       tí, ichž ku brehom viedla spása
       <br/>
       a nestihol Tvoj hrozný hnev,
       <br/>
       či zlostná rozkoš Satanáša.
       <br/>
      </p>
     </div>
     <p>
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505283">
       </a>
       31. VII. 1915
      </h2>
     </div>
    </div>
   </div>
   <p>
   </p>
   <p>
    <span class="emphasis">
     <em>
      (Keď som snubný prsteň predal)
     </em>
    </span>
   </p>
   <p>
   </p>
   <p>
    <sup>
     [
     <a class="footnote" href="#ftn.id2505305" name="id2505305">
      13
     </a>
     ]
    </sup>
   </p>
   <p>
   </p>
   <div class="literallayout">
    <p>
     Vo vojne tejto dneska prvý raz
     <br/>
     mi duša prebodnutá krvácala
     <br/>
     od údera, čo vlastná ruka dala,
     <br/>
     zahlušiac tichý, ponížený hlas:
     <br/>
     <br/>
     dnes prsteň s menom, ktoré len ty máš,
     <br/>
     s dňom, keď vo sľube si ma pobozkala,
     <br/>
     na veky vekov z prsta zosnímala
     <br/>
     a roztrhla kruh nekonečný náš
     <br/>
     <br/>
     za drobný groš. Oj, žena moja drahá,
     <br/>
     ty odpustíš mi, keď sa zídeme
     <br/>
     a ukážem ti nový krúžok blaha:
     <br/>
     môj objem verný, čo ťa nezanahá
     <br/>
     viac nikdy, kým ma vložia do zeme,
     <br/>
     hoc bude moja biedna ruka nahá.
     <br/>
     <br/>
     <span class="emphasis">
      <em>
       Charkov 31. VII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505305" name="ftn.id2505305">
        13
       </a>
       ]
      </sup>
      <span class="emphasis">
       <em>
        31. VII. 1915
       </em>
      </span>
      — Charkov 31. VII. 1915. Podtitul básne v
               rukopise: „Keď som snubný prsteň predal.“ V doterajších knižných vydaniach sa uvádzal
               chybný dátum vzniku básne (28. VII. 1915). Podľa záznamov v denníku i rukopisných
               variantov básne, báseň vznikla 31. júla. Autor v súvislosti so vznikom tejto básne v
               denníku (RJJ č. 35 i RJJ č. 38) uvádza: „Chcel som založiť snubný prsteň, ale to
               nešlo. K večeru po duševnom boji som ho predal. Bol som hladný, nemal som ani na
               dohán. Cena tri rubl. 75 kopejok. Hnusím sa sám sebe. Len keby došly groše, aby ho
               mohol naspäť odkúpiť… Večer som písal v kancelárii sonety…“ Medzi rukopisom (RJJ č.
               6) a knižným znením sú tieto odchýlky:
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verše 3 — 6:
        </em>
       </span>
       <br/>
       a moja vlastná ruka úder dala
       <br/>
       zahlušiac drzo ponížený hlas.
       <br/>
       <br/>
       Dnes prsteň s menom drahým, čo Ty máš,
       <br/>
       dátumom, keď si prvý bozk mi dala
       <br/>
      </p>
     </div>
     <p>
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505392">
       </a>
       Vychádza mesiac…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2505407" name="id2505407">
      14
     </a>
     ]
    </sup>
   </p>
   <p>
   </p>
   <div class="literallayout">
    <p>
     Vychádza mesiac nad komínom,
     <br/>
     v ďaleku striebri sadu lem,
     <br/>
     po daždi sviežo dýcha zem
     <br/>
     a vábi svojím vlažným stínom
     <br/>
     ta, ta, na polia ďaleké,
     <br/>
     kde vôňa materinskej dúšky,
     <br/>
     kde klonia sa ku domcom vŕšky
     <br/>
     a vŕby čupia pri rieke…
     <br/>
     <br/>
     Tam, tam by som ja našiel bránu,
     <br/>
     čo sa už dávno zavrela,
     <br/>
     tak ako oči, kvety z ľanu,
     <br/>
     po dlhej modlitbe ku Pánu…
     <br/>
     Noc jasná, krásna, veselá
     <br/>
     neskončila by sa ku ránu!
     <br/>
     <br/>
     <span class="emphasis">
      <em>
       Charkov 23. VII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505407" name="ftn.id2505407">
        14
       </a>
       ]
      </sup>
      <span class="emphasis">
       <em>
        Vychádza mesiac
       </em>
      </span>
      — Charkov 23. VII. 1915. V denníku RJJ č. 35
               i RJJ č. 38 Jesenský píše: „K večeru bol dážď, ktorý troška ochladil vzduch. Okolo
               desiatej vyšiel mesiac. Napísal som ešte jeden sonetík, kúriac machorku“. Za týmto
               textom nasleduje báseň, ktorú inšpirovala oná večerná nálada. V RJJ č. 35 je na
               okraji poznámka, napísaná perom: Poslané žene. Tu znovu sa uvádzal chybný dátum
               vzniku básne. Podľa rukopisných materiálov Jesenský báseň napísal 23. júla. V
               rukopise, v ôsmom verši, nad perom napísanom a tiež v knižných vydaniach vytlačenom
               verši je ceruzkou prečiarknutý tento verš: a vŕby čupia pri rieke (RJJ č. 6).
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505472">
       </a>
       30. VII. 1915
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2505486" name="id2505486">
      15
     </a>
     ]
    </sup>
   </p>
   <p>
    <span class="bold">
     <strong>
      I.
     </strong>
    </span>
   </p>
   <p>
   </p>
   <p>
   </p>
   <div class="literallayout">
    <p>
     Srdce ma bolí pri spomínaní,
     <br/>
     hrdlo mi stíska, oči mi kalí,
     <br/>
     roztieram slzy v hlbokom žiali,
     <br/>
     neuschýnajú na holej dlani:
     <br/>
     <br/>
     Dievčatko mladé mám pred očami,
     <br/>
     čo čaká na vlak idúci z diali,
     <br/>
     v ňom toho, čia je, komu ju dali
     <br/>
     s dôverou v žitie a nádejami.
     <br/>
     <br/>
     Šesť rokov tomu…
     <sup>
      [
      <a class="footnote" href="#ftn.id2505537" name="id2505537">
       16
      </a>
      ]
     </sup>
     Smejú sa oči,
     <br/>
     tvár drahá, známe jediné ústa.
     <br/>
     Dlaň ľahučko sa do dlane púšťa
     <br/>
     a láska s láskou párom sa točí
     <br/>
     ta do života na ľahkom koči.
     <br/>
     Hviezdy nám horia! Hory nám šuštia!
    </p>
   </div>
   <p>
   </p>
   <p>
   </p>
   <p>
    <span class="bold">
     <strong>
      II.
     </strong>
    </span>
   </p>
   <p>
   </p>
   <p>
   </p>
   <div class="literallayout">
    <p>
     Koč hrčí. V stínoch cesta sa belie.
     <br/>
     Svah do hlbiny púšťa sa zľava,
     <br/>
     napravo hora smreková, tmavá,
     <br/>
     v ďaleku dom pri domci sa stelie
     <br/>
     <br/>
     so svetielkami. To žitie celie
     <br/>
     jediná cesta nám vyrozpráva:
     <br/>
     stín so svetlom i nás očakáva.
     <br/>
     Z vŕška na vŕštek a na veselie!
     <br/>
     <br/>
     A po veselí… Šesť rokov vskutku
     <br/>
     už prešlo… Plačem, horko bezmála.
     <br/>
     Akoby si mi dnes povedala,
     <br/>
     keď hodil som ti neraz v tvár hrudku,
     <br/>
     keď ako smiechu viac bolo smútku —
     <br/>
     že si len za mnou banovávala?
     <br/>
     <br/>
     <span class="emphasis">
      <em>
       Charkov 26. VII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505486" name="ftn.id2505486">
        15
       </a>
       ]
      </sup>
      <span class="emphasis">
       <em>
        30. VII. 1909
       </em>
      </span>
      — Charkov 26. VII. 1915. Báseň Jesenský napísal
               pri príležitosti šiesteho výročia svojho sobáša. Rukopis básne je v zošite so
               signatúrou RJJ č. 6 i v denníkoch RJJ č. 35 a RJJ č. 38. Závažných a podstatných
               odchýliek medzi rukopisným a knižným znením básne niet.
     </p>
    </div>
    <div class="footnote">
     <p>
      <sup>
       [
       <a class="para" href="#id2505537" name="ftn.id2505537">
        16
       </a>
       ]
      </sup>
      <span class="emphasis">
       <em>
        Šesť rokov tomu…
       </em>
      </span>
      — Jesenský sa ženil 30. VII. 1909.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505598">
       </a>
       Večera
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2505612" name="id2505612">
      17
     </a>
     ]
    </sup>
   </p>
   <p>
   </p>
   <div class="literallayout">
    <p>
     Zavreskla trúba, ale k „užine“.
     <sup>
      [
      <a class="footnote" href="#ftn.id2505672" name="id2505672">
       18
      </a>
      ]
     </sup>
     <br/>
     Na dvore všetky mačky mravčia, psíci brešú.
     <br/>
     Plienni sa roja. Lavoáre nesú
     <br/>
     pre „zupu“
     <sup>
      [
      <a class="footnote" href="#ftn.id2505684" name="id2505684">
       19
      </a>
      ]
     </sup>
     s rybou hen do kuchyne.
     <br/>
     <br/>
     Desiati sadnú ku nej s hladnou tlamou.
     <br/>
     Ozlomkrk vypakúvam varešku.
     <br/>
     Ak nie, nuž môžem poslať pre sviečku
     <br/>
     a páliť ju nad kostrami a jamou.
     <br/>
     <br/>
     Ach, pred rokom len, práve do pery
     <br/>
     si hrýzla moja žena starostlivá,
     <br/>
     čo upiecť k veľmi dobrej večeri,
     <br/>
     kým sa ja vrátim z pohárčeka piva
     <br/>
     prv ku kuchárke, ako to už býva,
     <br/>
     potom ku stolu plný dôvery.
     <br/>
     <br/>
     <span class="emphasis">
      <em>
       Charkov 28. VII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505612" name="ftn.id2505612">
        17
       </a>
       ]
      </sup>
      <span class="emphasis">
       <em>
        Večera
       </em>
      </span>
      — Charkov 28. VII. 1915. Rukopis básne je v zošite RJJ
               č. 6 i v denníku RJJ č. 35. Pôvodný názov básne, ako o tom svedčí jej prvý rukopisný
               záznam, bol Užina. Na okraji v zátvorkách Jesenský napísal Večera. Tento názov
               neskoršie prevzal ako definitívny. Názov Užin je tiež v RJJ č. 6. V zátvorke je opäť
               uvedený názov Večera. Medzi rukopisom (RJJ č. 6) a knižným znením sú tieto odchýlky:
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 2:
        </em>
       </span>
       <br/>
       A všetky mačky mravčia, psíci brešú
       <br/>
      </p>
     </div>
     <p>
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 12:
        </em>
       </span>
       <br/>
       kým domov prídem s pohárčeka piva
       <br/>
      </p>
     </div>
     <p>
     </p>
    </div>
    <div class="footnote">
     <p>
      <sup>
       [
       <a class="para" href="#id2505672" name="ftn.id2505672">
        18
       </a>
       ]
      </sup>
      <span class="emphasis">
       <em>
        užin
       </em>
      </span>
      (rus.) — olovrant, tu značí večeru
     </p>
    </div>
    <div class="footnote">
     <p>
      <sup>
       [
       <a class="para" href="#id2505684" name="ftn.id2505684">
        19
       </a>
       ]
      </sup>
      <span class="emphasis">
       <em>
        zupa
       </em>
      </span>
      (z ruš.) — polievka
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505712">
       </a>
       Obzor sa šíri…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2505727" name="id2505727">
      20
     </a>
     ]
    </sup>
   </p>
   <p>
   </p>
   <div class="literallayout">
    <p>
     Obzor sa šíri. Väčšie okno mám.
     <br/>
     Kus mesta vidím v háji topoľov.
     <br/>
     Nad nimi skvie sa veža s kupolou
     <br/>
     a ďalej zase kríž a kríž a chrám.
     <br/>
     <br/>
     Pod snehobielou malou vilou tam
     <br/>
     fabrika dymí tupou svojvôľou
     <br/>
     a ďalej, ďalej priestor sokolov:
     <br/>
     holubie šíre nebo tvorí rám…
     <sup>
      [
      <a class="footnote" href="#ftn.id2505795" name="id2505795">
       21
      </a>
      ]
     </sup>
     <br/>
     <br/>
     Zapadá slnce. Guľa krvavá
     <br/>
     oblaky zapaľuje rudým plamom.
     <br/>
     Už horí vila malá. Chrám za chrámom,
     <br/>
     kríž za krížom sa chytá. Záplava
     <br/>
     zo striech na dvor sa valí bezhlavá.
     <br/>
     A čosi zablčalo v srdci samom.
     <br/>
     <br/>
     <span class="emphasis">
      <em>
       Charkov 29. VII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505727" name="ftn.id2505727">
        20
       </a>
       ]
      </sup>
      <span class="emphasis">
       <em>
        Obzor sa šíri
       </em>
      </span>
      — Charkov 29. VII. 1915. V denníku RJJ č. 35 i
               v RJJ č. 38 Jesenský napísal: „Ráno pekné. Vietor. Prehnali ma do druhej kancelárie…
               Na noc som šiel na moje starodávne stolíky. Na jednom som napísal sonet: Obzor sa
               šíri… na druhý som si ľahol…“ Medzi rukopisom básne (RJJ č. 6) a knižným znením sú
               tieto odchýlky:
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 1:
        </em>
       </span>
       <br/>
       Iné okno mám
       <br/>
      </p>
     </div>
     <p>
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verše 5 — 6:
        </em>
       </span>
       <br/>
       Pod snehobielou malou vilou tam
       <br/>
       fabrika dymí tupou svojvôľou
       <br/>
      </p>
     </div>
     <p>
     </p>
    </div>
    <div class="footnote">
     <p>
      <sup>
       [
       <a class="para" href="#id2505795" name="ftn.id2505795">
        21
       </a>
       ]
      </sup>
      <span class="emphasis">
       <em>
        … holubie šíre nebo tvorí rám…
       </em>
      </span>
      — básnik tu používa ruské slovo
      <span class="emphasis">
       <em>
        goluboj
       </em>
      </span>
      , belasý, takže veršu treba rozumieť takto:
      <span class="emphasis">
       <em>
        belasé
       </em>
      </span>
      nebo tvorí rám.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505827">
       </a>
       Obrážtek môj…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2505842" name="id2505842">
      22
     </a>
     ]
    </sup>
   </p>
   <p>
   </p>
   <div class="literallayout">
    <p>
     Obrážtek môj na srdce maľovaný.
     <br/>
     Či sa naň, moja drahá, pamätáš?
     <br/>
     Šesť rokov tomu maľoval ho čas,
     <br/>
     čo zviazal nás, čo sme si zaviazaní:
     <br/>
     <br/>
     Stôl nechali sme kvetmi posypaný,
     <br/>
     šum stolovania, nedopitú čaš,
     <br/>
     do záhrady nás zvábil tajný hlas,
     <br/>
     pod nebo, stromy, kde sme boli sami.
     <br/>
     <br/>
     Tam medzi rozkvitnutým krovím my
     <br/>
     podali sme si ruky presvedčení,
     <br/>
     s pohľadmi ako lúče čistými,
     <br/>
     že budeme si nerozlučnými.
     <br/>
     Teraz to vieme, čo sme rozlúčení,
     <br/>
     čo delia nás dve veľké krajiny.
     <br/>
     <br/>
     <span class="emphasis">
      <em>
       Charkov 31. VII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505842" name="ftn.id2505842">
        22
       </a>
       ]
      </sup>
      <span class="emphasis">
       <em>
        Obrážtek môj
       </em>
      </span>
      — Charkov 31. VII. 1915. Text básne v rukopisoch
               (RJJ č. 35, RJJ č. 38) je bez názvu. Prvý raz má báseň názov v rukopisnom zošite RJJ
               č. 6, v ktorom druhý verš znie takto:
     </p>
     <p>
     </p>
     <div class="literallayout">
      <p>
       Či sa naň, žena moja, pamätáš?
       <br/>
      </p>
     </div>
     <p>
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505900">
       </a>
       I kasárňa
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2505914" name="id2505914">
      23
     </a>
     ]
    </sup>
   </p>
   <p>
   </p>
   <div class="literallayout">
    <p>
     I kasárňa sa chladnou nocou plní.
     <br/>
     Vyliezli na kurínce plienni už.
     <br/>
     Pesničky z kraja hudú si pod fúz,
     <br/>
     niektorý píska, až tak v ušiach brní.
     <br/>
     Ba, drichme v chrapote tam jeden spáč.
     <br/>
     Hen súdruhom kmán o víťazstvách zhýba.
     <br/>
     Tam tvrdia, že je kaša ako ryba,
     <br/>
     len toho chleba keby bolo viac.
     <br/>
     <br/>
     Prichádza v ťažkých čižmách strážnik ruský,
     <br/>
     utícha pieseň rodná, milená,
     <br/>
     papiros
     <sup>
      [
      <a class="footnote" href="#ftn.id2505979" name="id2505979">
       24
      </a>
      ]
     </sup>
     zhasínajú rudé krúžky…
     <br/>
     <br/>
     Topole šuštia. Luny pásik úzky,
     <br/>
     trasúci zrazu padá do tieňa
     <br/>
     a s ním i pesnička:
     <span class="emphasis">
      <em>
       Nie dlja meňa…
      </em>
     </span>
     <sup>
      [
      <a class="footnote" href="#ftn.id2505994" name="id2505994">
       25
      </a>
      ]
     </sup>
     <br/>
     <br/>
     <span class="emphasis">
      <em>
       Charkov 3. VIII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505914" name="ftn.id2505914">
        23
       </a>
       ]
      </sup>
      <span class="emphasis">
       <em>
        I kasárňa
       </em>
      </span>
      — Charkov 3. VIII. 1915. Text básne je v zošite RJJ
               č. 6 pod názvom Večer. Aj tu je chybné označenie dňa, kedy báseň vznikla.
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 7:
        </em>
       </span>
       <br/>
       Výkrik, že kaša lepšia je, sťa ryba
       <br/>
      </p>
     </div>
     <p>
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 10:
        </em>
       </span>
       <br/>
       A tíchnu rodné piesne zejména
       <br/>
      </p>
     </div>
     <p>
     </p>
    </div>
    <div class="footnote">
     <p>
      <sup>
       [
       <a class="para" href="#id2505979" name="ftn.id2505979">
        24
       </a>
       ]
      </sup>
      <span class="emphasis">
       <em>
        papirosa
       </em>
      </span>
      (rus.) — cigareta
     </p>
    </div>
    <div class="footnote">
     <p>
      <sup>
       [
       <a class="para" href="#id2505994" name="ftn.id2505994">
        25
       </a>
       ]
      </sup>
      <span class="emphasis">
       <em>
        „Nie dlja meňa“
       </em>
      </span>
      (rus.) — nie pre mňa
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2506011">
       </a>
       Vzdych
      </h2>
     </div>
    </div>
   </div>
   <p>
   </p>
   <p>
    <sup>
     [
     <a class="footnote" href="#ftn.id2506022" name="id2506022">
      26
     </a>
     ]
    </sup>
   </p>
   <p>
   </p>
   <div class="literallayout">
    <p>
     Veď mnohí, mnohí zahynú,
     <br/>
     veď viem, že treba pominúť,
     <br/>
     no, nedaj, bože, zahynúť,
     <br/>
     kým neuvidím otčinu
     <br/>
     <br/>
     a tú, čo sa mi v objem vsunie,
     <br/>
     sťa prsteň snúbenia na prst,
     <br/>
     chcem z dlane jej mať lásky z hrsť,
     <br/>
     za hrsť dať svoje srdce plnie.
     <br/>
     <br/>
     A potom k bytu malému
     <br/>
     nech zanesú ma moji známi,
     <br/>
     keď drahí hodia mi do jamy
     <br/>
     <br/>
     kus hrudky k vencu skromnému:
     <br/>
     je ľahšie milujúcemu,
     <br/>
     keď sú nablízku milovaní.
     <br/>
     <br/>
     <span class="emphasis">
      <em>
       Charkov 4. VIII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2506022" name="ftn.id2506022">
        26
       </a>
       ]
      </sup>
      <span class="emphasis">
       <em>
        Vzdych
       </em>
      </span>
      — Charkov 4. VIII. 1915. Báseň je v rukopisnom znení v
               zošite RJJ č. 6. Viac veršov je poprečiarkovaných a nad nimi sú nadpísané iné.
               Poprečiarkované verše sú tieto:
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verše 4 — 5:
        </em>
       </span>
       <br/>
       kým nestretnem dlaň ženinu
       <br/>
       čo sa do mojej ruky vsunie
       <br/>
      </p>
     </div>
     <p>
     </p>
     <div class="literallayout">
      <p>
       <span class="emphasis">
        <em>
         verš 7:
        </em>
       </span>
       <br/>
       chcem z dlane jej mať lásky z hrsť
       <br/>
      </p>
     </div>
     <p>
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 11:
        </em>
       </span>
       <br/>
       keď ona hodí mi do jamy
       <br/>
      </p>
     </div>
     <p>
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 14:
        </em>
       </span>
       <br/>
       v hrobe, keď nad ním milovaný.
      </p>
     </div>
     <p>
     </p>
     <p>
     </p>
     <p>
      Z veršov, ktoré autor prepracoval až príliš zreteľne vidieť, že celkove zameranie
               básne bolo pôvodne iné, než aké je v konečnom štádiu.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2578130">
       </a>
       Už zase mrká…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2578143" name="id2578143">
      27
     </a>
     ]
    </sup>
   </p>
   <p>
   </p>
   <div class="literallayout">
    <p>
     Už zase mrká. Koľko ešte dní
     <br/>
     zahasne tam za palôt pestrým radom,
     <br/>
     obkrútených, sťa šatkou ňadrá, sadom,
     <br/>
     kým príde túžený a posledný?
     <br/>
     <br/>
     Či ozaj doma chladná jeseň skmáše
     <br/>
     zelenú odev mladých topoľov?
     <br/>
     Či zaplačú, sťa vietor, od bôľov
     <br/>
     v konároch uschnutých i túžby naše?
     <br/>
     <br/>
     I na čistinke háj sa rozrastá,
     <br/>
     les hustý, tmavý, neprístupný lúčom,
     <br/>
     a vlčích jám a tŕňov i na stá
     <br/>
     je v ceste k zámku, v srdci našom mrúcom.
     <br/>
     Ďaleko ešte izba trinásta
     <br/>
     s odklínajúcim čarodejným kľúčom.
     <br/>
     <br/>
     <span class="emphasis">
      <em>
       Charkov 5. VIII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578143" name="ftn.id2578143">
        27
       </a>
       ]
      </sup>
      <span class="emphasis">
       <em>
        Už zase mrká
       </em>
      </span>
      — Charkov 5. VIII. 1915. Rukopis básne je v
               zošite RJJ č. 6 a sa značne odlišuje od textu, ktorý vyšiel prvý raz vo vydaní v
               Jekaterinburgu 1918 i od vydania tranosciovského. Rukopisné znenie básne je takéto:
     </p>
     <p>
     </p>
     <div class="literallayout">
      <p>
       Už zase mrká. Koľko ešte dní
       <br/>
       zahasne tam za palôt pestrým radom,
       <br/>
       obkrútených, sťa šatkou ňádra sadom,
       <br/>
       kým príde túžený a posledný?
       <br/>
       <br/>
       Či ozaj doma zimný vietor zkmáše
       <br/>
       zelenú odev mladých topoľov,
       <br/>
       či zaplačú, sťa vietor, od bôľov
       <br/>
       v konároch zoschnutých i túžby naše?
       <br/>
       <br/>
       I na čistinky háj sa rozrastá,
       <br/>
       tma lesa nedovolí vniknúť lúčom,
       <br/>
       po nebi stopy nieto všemohúcom
       <br/>
       a priepastí a tŕňov i na stá.
       <br/>
       Ďaleko kaštieľ, izba trinásta,
       <br/>
       necvengnú ľahko čarodejným kľúčom.
       <br/>
      </p>
     </div>
     <p>
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2578210">
       </a>
       Rok tomu…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2578224" name="id2578224">
      28
     </a>
     ]
    </sup>
   </p>
   <p>
   </p>
   <div class="literallayout">
    <p>
     Rok tomu, čo ma za mreže
     <br/>
     a ťažké dvere zastrčila
     <br/>
     vlasť moja drahá, roztomilá,
     <br/>
     vlasť bezprávia a lúpeže.
     <br/>
     <br/>
     Šiel som ju brániť s druhými,
     <br/>
     lež gver mi zrazu z ruky vzala,
     <br/>
     ich želiezkami okovala,
     <br/>
     sťa ona sama hrubými.
     <br/>
     <br/>
     Z tmy mozgu nikdy nesvitá.
     <br/>
     Tam z golierov len zlato žiari
     <br/>
     a hviezda na buk prišitá.
     <br/>
     <br/>
     Tma bude cáriť večitá,
     <br/>
     kým temnú hlavu nepopári
     <br/>
     so zemou duša ubitá.
     <br/>
     <br/>
     <span class="emphasis">
      <em>
       Charkov 5. VIII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578224" name="ftn.id2578224">
        28
       </a>
       ]
      </sup>
      <span class="emphasis">
       <em>
        Rok tomu…
       </em>
      </span>
      — Charkov 5. VIII. 1915. V básni sa Jesenský vracia
               k udalostiam spred roka, kedy ho uväznili. Jesenský príčiny svojho uväznenia podrobne
               opisuje v próze Cestou k slobode (Tranoscius 1946, str. 11 — 18). Báseň v rukopise má
               názov Ročnica a je pomerne dosť odlišná od knižného znenia. Rukopis básne zo zošitu
               RJJ č. 6 má takéto znenie:
     </p>
     <p>
     </p>
     <div class="literallayout">
      <p>
       Rok tomu, čo ma za mreže
       <br/>
       a ťažké dvere zastrčila
       <br/>
       vlasť moja drahá roztomilá,
       <br/>
       vlasť bezprávia a lúpeže.
       <br/>
       <br/>
       Šiel som ju brániť s druhými,
       <br/>
       lež „kver“ mi zrazu z ruky vzala,
       <br/>
       ich želiezkami okovala,
       <br/>
       sťa ona sama hrubými.
       <br/>
       <br/>
       Ja viem, čo si sa rozplanula:
       <br/>
       ty svätila si iba chrám
       <br/>
       tej viery tvrdej, ako žula,
       <br/>
       že drahý brat sa blíži k nám,
       <br/>
       že nesie vrelej lásky plam,
       <br/>
       že duše si nám neokula.
       <br/>
      </p>
     </div>
     <p>
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2578293">
       </a>
       Duša, harfa stará…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2578308" name="id2578308">
      29
     </a>
     ]
    </sup>
   </p>
   <p>
   </p>
   <div class="literallayout">
    <p>
     Duša, harfa stará, dopukaná,
     <br/>
     natiahnutá struna tvoja zneje,
     <br/>
     keď sa svetlo prelestného rána
     <br/>
     do kasárne na prič ku mne leje.
     <br/>
     <br/>
     Prítomnosť sa, sťa noc, skryje planá,
     <br/>
     svetiel rad sa zapáli a smeje
     <br/>
     v rozoranom poli spomínania,
     <br/>
     osvecuje ťa a hreje, hreje…
     <br/>
     <br/>
     Trhám ruže v našom malom sade,
     <br/>
     prší rosa z nich na mokrú trávu:
     <br/>
     slzy radosti, že pre zábavu
     <br/>
     <br/>
     rvem ich žitie voňavé a mladé,
     <br/>
     pre zábavu ruže, ktorá v rade
     <br/>
     vykvitla a volá: „Poď na kávu!“
     <br/>
     <br/>
     <span class="emphasis">
      <em>
       Charkov 8. VIII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578308" name="ftn.id2578308">
        29
       </a>
       ]
      </sup>
      <span class="emphasis">
       <em>
        Duša, harfa stará…
       </em>
      </span>
      — Charkov 8. VIII. 1915. Rukopis básne
               (RJJ č. 6) a knižné znenie sa zhodujú.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2578350">
       </a>
       Chryzantémy
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2578364" name="id2578364">
      30
     </a>
     ]
    </sup>
   </p>
   <p>
   </p>
   <div class="literallayout">
    <p>
     Deň za dňom letí. Týždne uplynú.
     <br/>
     Noc tichá, studená, vrav, šepniže mi:
     <br/>
     či jeseň skrýva šťastnú hodinu,
     <br/>
     čo povedie do drahej, rodnej zemi,
     <br/>
     <br/>
     kde vidím i ja, jak sa rozvinú
     <br/>
     v strapaté biele hlávky chryzantémy,
     <br/>
     a jednu z nich, ich dušu rodinnú,
     <br/>
     ku srdcu priviniem zas potešený…?
     <br/>
     <br/>
     Ty mlčíš, ako mŕtva pri boku
     <br/>
     živého, ktorý hrôzou ledva dýcha,
     <br/>
     že strhneš ho raz v jamu hlbokú
     <br/>
     <br/>
     a chryzantémy tam na obloku,
     <br/>
     a jednu z nich, ich dušu, ktorá vzdychá,
     <br/>
     viac neuvidím z večitého ticha.
     <br/>
     <br/>
     <span class="emphasis">
      <em>
       Charkov 14. VIII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578364" name="ftn.id2578364">
        30
       </a>
       ]
      </sup>
      <span class="emphasis">
       <em>
        Chryzantémy
       </em>
      </span>
      — Charkov 14. VIII. 1915. Jesenský v súvislosti s
               touto básňou má v denníku RJJ č. 38 túto poznámku: „Poobede som sonetoval. Prišlo mi
               na um, čo mi žena raz v jednom liste písala: ako presádzala krizantémy a že až
               vykvitnú, bude koniec vojny a budeme sa spolu kochať v nich…“ Rukopis básne je v
               zošite RJJ č. 6.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2578412">
       </a>
       Ty, drahý bratre…
      </h2>
     </div>
    </div>
   </div>
   <p>
   </p>
   <p>
    <span class="emphasis">
     <em>
      (Pánu S. H.)
     </em>
    </span>
    <sup>
     [
     <a class="footnote" href="#ftn.id2578426" name="id2578426">
      31
     </a>
     ]
    </sup>
   </p>
   <p>
   </p>
   <p>
    <sup>
     [
     <a class="footnote" href="#ftn.id2578448" name="id2578448">
      32
     </a>
     ]
    </sup>
   </p>
   <p>
   </p>
   <div class="literallayout">
    <p>
     Ty, drahý bratre z Trenčína,
     <sup>
      [
      <a class="footnote" href="#ftn.id2578499" name="id2578499">
       33
      </a>
      ]
     </sup>
     <br/>
     ty otvoril si ťažkú bránu,
     <br/>
     ty vyviedol si zo stína
     <br/>
     ma v osvetlenú panorámu.
     <br/>
     <br/>
     Nech padne v žitie tvoje za to
     <br/>
     to svetlo, ktoré videl som,
     <br/>
     i šťastie sŕdc i rýdze zlato
     <br/>
     úsmevu jagavého v ňom.
     <br/>
     <br/>
     Ja utiahnem sa ticho v tieň
     <br/>
     kasárnického dvora zase
     <br/>
     a padnem opäť rád vo plen:
     <sup>
      [
      <a class="footnote" href="#ftn.id2578526" name="id2578526">
       34
      </a>
      ]
     </sup>
     <br/>
     <br/>
     veď je nablízku srdce naše,
     <br/>
     čo trepoce za národ ten,
     <br/>
     nad ktorým slzy mne na riase.
     <br/>
     <br/>
     <span class="emphasis">
      <em>
       Charkov 19. VIII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578426" name="ftn.id2578426">
        31
       </a>
       ]
      </sup>
      <span class="emphasis">
       <em>
        Pánu S. H.
       </em>
      </span>
      — báseň je pripísaná Samuelovi Huntošíkovi,
               spoločníkovi obchodnej firmy Krutošík a Huntošík v Odese, ktorý mu poslal peňažitú
               zásielku.
     </p>
    </div>
    <div class="footnote">
     <p>
      <sup>
       [
       <a class="para" href="#id2578448" name="ftn.id2578448">
        32
       </a>
       ]
      </sup>
      <span class="emphasis">
       <em>
        Ty, drahý bratre…
       </em>
      </span>
      — Charkov 19. VIII. 1915. Podľa rukopisných
               záznamov báseň Jesenský napísal 19. augusta a nie 14., ako sa doteraz uvádzalo. V
               rukopise RJJ č. 6 v podtitule je venovanie: „p. S. Hunčíkovi“, ktorý Jesenskému
               poslal peniaze. Rukopisné znenie básne je takéto:
     </p>
     <p>
     </p>
     <div class="literallayout">
      <p>
       Ty drahý bratre z Trenčína,
       <br/>
       Ty otvoril si ťažkú bránu
       <br/>
       zo dvora v pestrú panorámu
       <br/>
       do sveta svetiel zo stína.
       <br/>
       <br/>
       Nech padne bratre Tebe za to
       <br/>
       to svetlo, ktoré videl som
       <br/>
       a celý jasný úsmev v ňom
       <br/>
       i šťastie sŕdc i rýdze zlato.
       <br/>
       <br/>
       Ja utiahnem sa ticho v tieň
       <br/>
       kasárnickeho dvora zase
       <br/>
       a padnem opäť rád vo plen:
       <br/>
       veď je na blízku srdce naše,
       <br/>
       čo iste bije za kraj ten,
       <br/>
       za ktorým slzy mne na riase.
       <br/>
      </p>
     </div>
     <p>
     </p>
    </div>
    <div class="footnote">
     <p>
      <sup>
       [
       <a class="para" href="#id2578499" name="ftn.id2578499">
        33
       </a>
       ]
      </sup>
      <span class="emphasis">
       <em>
        Ty, drahý bratre z Trenčína
       </em>
      </span>
      — Huntošík, práve tak ako jeho spoločník, boli pôvodne drotári a peniaze na obchod si zadovážili podomovým predajom drotárskych výrobkov. Keďže drotári pochádzali z Trenčína, oslovuje básnik Huntošíka ako Trenčana a krajana, lebo od presídlenia do Bánoviec sa aj on pokladal za Trenčana.
     </p>
    </div>
    <div class="footnote">
     <p>
      <sup>
       [
       <a class="para" href="#id2578526" name="ftn.id2578526">
        34
       </a>
       ]
      </sup>
      <span class="emphasis">
       <em>
        plen
       </em>
      </span>
      (rus.) — zajatie
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2578545">
       </a>
       Večerom
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2578559" name="id2578559">
      35
     </a>
     ]
    </sup>
   </p>
   <p>
   </p>
   <div class="literallayout">
    <p>
     Koliesko žitia, vrť sa, vrť!
     <br/>
     Jednako klep, len klep, len klep!
     <br/>
     Hoc v každom skrute bližšia smrť,
     <br/>
     no ďalej ruská zem a step.
     <br/>
     <br/>
     Čím ďalej ruská step a zem,
     <br/>
     tým bližší život v diaľke tam.
     <br/>
     Žiť radšej, čo len chvíľu, chcem,
     <br/>
     jak roky umierať tu sám.
     <br/>
     <br/>
     Chcem doma, ako chodil som,
     <br/>
     keď mesiac zapaľuje sa,
     <br/>
     vyjsť hoci raz len do lesa,
     <br/>
     vydýchnuť z hĺbky hrudi v ňom,
     <br/>
     zadívať sa na nebesá,
     <br/>
     na malý sad, na malý dom.
     <br/>
     <br/>
     <span class="emphasis">
      <em>
       Charkov 20. VIII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578559" name="ftn.id2578559">
        35
       </a>
       ]
      </sup>
      <span class="emphasis">
       <em>
        Večerom
       </em>
      </span>
      — Charkov 20. VIII. 1915. Rukopis básne je v zošite
               RJJ č. 6. Medzi rukopisom a knižným znením básne sú tieto odchýlky:
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 2:
        </em>
       </span>
       <br/>
       Jednako klep len, klep len, klep!
       <br/>
      </p>
     </div>
     <p>
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 7:
        </em>
       </span>
       <br/>
       Žiť radšej s Tebou chvíľu chcem,
      </p>
     </div>
     <p>
     </p>
     <p>
     </p>
     <p>
      V rukopise je časť verša — „s Tebou“ — prečiarknutá a nad ňou napísané: „Čo len“.
     </p>
     <p>
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 9:
        </em>
       </span>
       <br/>
       Len doma, ako chodil som,
      </p>
     </div>
     <p>
     </p>
     <p>
     </p>
     <p>
      Slovo „doma“ je v rukopise prečiarknuté a miesto neho je „s Tebou“.
     </p>
     <p>
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verše 11 — 14:
        </em>
       </span>
       <br/>
       vychádzať zase do lesa,
       <br/>
       vydýchnuť zhĺbky hrudi v ňom,
       <br/>
       výnsť, pozerať na nebesá
       <br/>
       a dívať sa na malý dom!
       <br/>
      </p>
     </div>
     <p>
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2578683">
       </a>
       Na Nový rok
      </h2>
     </div>
    </div>
   </div>
   <p>
   </p>
   <p>
    <span class="emphasis">
     <em>
      1916
     </em>
    </span>
   </p>
   <p>
   </p>
   <p>
    <sup>
     [
     <a class="footnote" href="#ftn.id2578704" name="id2578704">
      36
     </a>
     ]
    </sup>
   </p>
   <p>
   </p>
   <div class="literallayout">
    <p>
     Kam ste sa podeli, vy roky drahocenné,
     <br/>
     bozkami končiace a láskou idúce,
     <br/>
     keď srdce plesalo a ústa horúce
     <br/>
     rok Nový volali národu, matke, žene?
     <br/>
     <br/>
     Kde veselý váš smiech, že prišiel zas rok Nový
     <br/>
     a že sa započal vo zdraví, veselí?
     <br/>
     Vy roky rozkošné, kam ste sa podeli,
     <br/>
     váš západ ružový a východ purpurový?
     <br/>
     <br/>
     Krv, krv zaliala vás, pozabíjali stony,
     <br/>
     potopil potok sĺz, popálil oheň miest,
     <br/>
     zahlušil hukot diel a pušiek milióny,
     <br/>
     roztrela odrazu tá mocná božia päsť.
     <br/>
     <br/>
     Rok Nový preklínam i všetky blbé tróny,
     <br/>
     i ten najvyšší trón, i ten najväčší trest!
     <br/>
     <br/>
     <span class="emphasis">
      <em>
       Berezovka 1. I. 1916
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578704" name="ftn.id2578704">
        36
       </a>
       ]
      </sup>
      <span class="emphasis">
       <em>
        Na Nový rok
       </em>
      </span>
      — Berezovka 1. I. 1916. Rukopis básne je v zošite
               RJJ č. 6. Má dosť odchýlok od knižného znenia. Aj jednotlivé vydania knižné majú text
               tejto básne odlišný. Rukopis básne znie takto:
     </p>
     <p>
     </p>
     <div class="literallayout">
      <p>
       Kam ste sa podeli vy roky drahocenné,
       <br/>
       s bozkami končiace, s bozkami idúce,
       <br/>
       čo srdce dávalo mladistvé horúce,
       <br/>
       na polnoc s prípitkom národu, matke, žene.
       <br/>
       <br/>
       Kde veselý náš smiech, že prišiel zas rok nový
       <br/>
       a že sa započal vo zdraví, veselí?
       <br/>
       Vy roky rozkošné, kam ste sa podely,
       <br/>
       váš západ ružový a východ purpurový?
       <br/>
       <br/>
       Krv, krv zaliala vás, pozabíjaly stony,
       <br/>
       potopil potok sĺz, popálil oheň miest,
       <br/>
       zahlušil hukot diel a pušiek milióny,
       <br/>
       roztrela odrazu zúrivá božia päsť.
       <br/>
       Rok nový preklínam a všetky blbé tróny
       <br/>
       i ten trôn najvyšší, i ten najväčší trest!
       <br/>
      </p>
     </div>
     <p>
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2578772">
       </a>
       Keď k spánku…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2578787" name="id2578787">
      37
     </a>
     ]
    </sup>
   </p>
   <p>
   </p>
   <div class="literallayout">
    <p>
     Keď k spánku sklonila už všetko noci tíš,
     <br/>
     bezhlasne sviečočku ja zavše zapaľujem
     <br/>
     a sumku
     <sup>
      [
      <a class="footnote" href="#ftn.id2578829" name="id2578829">
       38
      </a>
      ]
     </sup>
     otváram, môj poklad vyťahujem:
     <br/>
     tých tvojich listov pár a malý svetlopis.
     <sup>
      [
      <a class="footnote" href="#ftn.id2578843" name="id2578843">
       39
      </a>
      ]
     </sup>
     <br/>
     <br/>
     Sámbohvie, koľký raz ja drobné riadky čítam,
     <br/>
     sámbohvie, koľký raz ja na tvár pozerám,
     <br/>
     sámbohvie, koľký raz si diaľny, malý chrám
     <br/>
     od neho samého vo vrúcich vzdychoch pýtam,
     <br/>
     <br/>
     kde riadky slovami by hrali živými,
     <br/>
     tvár rozhorúčená sa k môjmu uchu nahla,
     <br/>
     trasúca milá dlaň ku mojej ruke siahla
     <br/>
     a duša pozrela očami modrými
     <br/>
     do môjho pohľadu a duše hlbiny,
     <br/>
     čo vďaku dáva, že je živé, za čím prahla.
     <br/>
     <br/>
     <span class="emphasis">
      <em>
       Charkov 19. VIII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578787" name="ftn.id2578787">
        37
       </a>
       ]
      </sup>
      <span class="emphasis">
       <em>
        Keď k spánku…
       </em>
      </span>
      — Charkov 19. VIII. 1915. Rukopisné znenie
               básne sa iba v jednom verši odlišuje od knižného znenia. Rukopis básne je v zošite
               RJJ č. 6.
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 11:
        </em>
       </span>
       <br/>
       a ruka trasúca ku mojej ruke siahla
       <br/>
      </p>
     </div>
     <p>
     </p>
    </div>
    <div class="footnote">
     <p>
      <sup>
       [
       <a class="para" href="#id2578829" name="ftn.id2578829">
        38
       </a>
       ]
      </sup>
      <span class="emphasis">
       <em>
        sumka
       </em>
      </span>
      (z rus.) — kapsa. Slovo sa ujalo za odboja v Rusku v zmysle
      <span class="emphasis">
       <em>
        patróntaška
       </em>
      </span>
      .
     </p>
    </div>
    <div class="footnote">
     <p>
      <sup>
       [
       <a class="para" href="#id2578843" name="ftn.id2578843">
        39
       </a>
       ]
      </sup>
      <span class="emphasis">
       <em>
        svetlopis
       </em>
      </span>
      — doslovný preklad z gréc. fotografia. Básnik užíva toto slovo pravdepodobne pod ruským vplyvom, hoci sa v polovici XIX. storočia prechodne užívalo aj u nás.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2578880">
       </a>
       „Što čuvstva dobrija…“
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2578895" name="id2578895">
      40
     </a>
     ]
    </sup>
   </p>
   <p>
    <span class="emphasis">
     <em>
      (U sochy Puškina)
     </em>
    </span>
   </p>
   <p>
    <sup>
     [
     <a class="footnote" href="#ftn.id2578918" name="id2578918">
      41
     </a>
     ]
    </sup>
   </p>
   <p>
   </p>
   <div class="literallayout">
    <p>
     Hnal ruský konvoir
     <sup>
      [
      <a class="footnote" href="#ftn.id2578968" name="id2578968">
       42
      </a>
      ]
     </sup>
     ma s kliatbou žeravou
     <br/>
     ta, kde sa za noci zvod neba netrblieta,
     <br/>
     lež rieky železa tečúce rudo svieťa
     <br/>
     nad chrbtom skriveným, sklonenou nad hlavou.
     <br/>
     <br/>
     Nemohol zastať som u sochy kamennej,
     <br/>
     nemohol pozrieť sa do Tvojej známej tvári,
     <br/>
     len stich
     <sup>
      [
      <a class="footnote" href="#ftn.id2578984" name="id2578984">
       43
      </a>
      ]
     </sup>
     Tvoj zamžikol tak slávny, ako starý
     <br/>
     a pustil ľadu kus do duše studenej.
     <br/>
     <br/>
     Tá Tvoja veliká a krásna Rossija
     <sup>
      [
      <a class="footnote" href="#ftn.id2578995" name="id2578995">
       44
      </a>
      ]
     </sup>
     <br/>
     nemôže rozkázať už svojmu konvoiru,
     <br/>
     tak ako preťala Ti hlúpa guľa lýru,
     <sup>
      [
      <a class="footnote" href="#ftn.id2579009" name="id2579009">
       45
      </a>
      ]
     </sup>
     <br/>
     <br/>
     Tvoj vďačný národ Ti dnes sochu rozbíja,
     <br/>
     i verš Tvoj rozkošný i
     <span class="emphasis">
      <em>
       čuvstva dobrija
      </em>
     </span>
     <br/>
     obracia so smiechom krvavú na satiru.
     <br/>
     <br/>
     <span class="emphasis">
      <em>
       Jekaterinoslav 12. IX. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578895" name="ftn.id2578895">
        40
       </a>
       ]
      </sup>
      <span class="emphasis">
       <em>
        „Što čuvstva dobrija…“
       </em>
      </span>
      (rus.) — Čo dobre city. Citát z
               Puškinovej slávnej básne Odkaz na Sibír.
     </p>
    </div>
    <div class="footnote">
     <p>
      <sup>
       [
       <a class="para" href="#id2578918" name="ftn.id2578918">
        41
       </a>
       ]
      </sup>
      <span class="emphasis">
       <em>
        „Što čuvstva dobrija…“
       </em>
      </span>
      — s podtitulom Pri soche Puškina —
               Jekaterinoslav 12. IX. 1915. Jesenského spolu s maďarskými zajatcami odexpedovali 5.
               septembra 1915 do Jekaterinoslavy, kde mal pracovať v železodielňach. Jesenskému sa v
               neskorších dňoch vynorila pred oči Puškinova socha na námestí, o ktorej napísal túto
               báseň. Medzi rukopisom (RJJ č. 6) a knižným znením básne sú značné odchýlky. Uvádzame
               rukopisné znenie básne:
     </p>
     <p>
     </p>
     <div class="literallayout">
      <p>
       Nemohol zastať som u sochy kamennej,
       <br/>
       nemohol pozreť sa do Tvojej známej tvári
       <br/>
       Len stich Tvoj začernel tak slávny, ako starý
       <br/>
       a zmizol za chrbtom a v duši studenej.
       <br/>
       <br/>
       Ta, kde nad úbohou, sklonenou nad hlavou
       <br/>
       už v nociach jasenných mi nebo netrblieta,
       <br/>
       lež rieky železa tečúce rudo svieťa,
       <br/>
       hnal ruský konvoir ma s kliatbou žeravou,
       <br/>
       <br/>
       Tak, ako preťala ti hlúpa guľa lýru,
       <br/>
       Tvoj vďačný národ Ti dnes sochu rozbíja,
       <br/>
       i verš Tvoj rozkošný i „čuvstva dobrija“
       <br/>
       obracia odrazu krvavú na satyru
       <br/>
       Umieraš druhý raz a umieram i ja:
       <br/>
       Nemôžme rozkázať mojemu konvoiru.
       <br/>
      </p>
     </div>
     <p>
     </p>
    </div>
    <div class="footnote">
     <p>
      <sup>
       [
       <a class="para" href="#id2578968" name="ftn.id2578968">
        42
       </a>
       ]
      </sup>
      <span class="emphasis">
       <em>
        konvoir
       </em>
      </span>
      (z franc.) — sprievodca, vojenská stráž
     </p>
    </div>
    <div class="footnote">
     <p>
      <sup>
       [
       <a class="para" href="#id2578984" name="ftn.id2578984">
        43
       </a>
       ]
      </sup>
      <span class="emphasis">
       <em>
        stich
       </em>
      </span>
      (rus.) — verš
     </p>
    </div>
    <div class="footnote">
     <p>
      <sup>
       [
       <a class="para" href="#id2578995" name="ftn.id2578995">
        44
       </a>
       ]
      </sup>
      <span class="emphasis">
       <em>
        Rossija
       </em>
      </span>
      — Rusko. Toto slovo užíva básnik v ruštine len v patetickom nadnesení alebo z posmechu. Tu je použité v druhom význame.
     </p>
    </div>
    <div class="footnote">
     <p>
      <sup>
       [
       <a class="para" href="#id2579009" name="ftn.id2579009">
        45
       </a>
       ]
      </sup>
      <span class="emphasis">
       <em>
        „tak ako preťala ti hlúpa guľa lýru…“
       </em>
      </span>
      — Puškin padol v súboji pištolmi ani nie tridsaťosemročný.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579034">
       </a>
       Nadarmo…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2579048" name="id2579048">
      46
     </a>
     ]
    </sup>
   </p>
   <p>
   </p>
   <div class="literallayout">
    <p>
     Nadarmo volám v diaľ, raz nieto ozveny
     <br/>
     za poľom ďalekým, za horou brezovou.
     <br/>
     A rád, tak rád by som už počul zopár slov
     <br/>
     z tých, ktoré rinuli sa ti z rtov v nadšení.
     <br/>
     <br/>
     Nadarmo píšem list za listom iskrenný,
     <br/>
     v ňom tisíc pobozkov a tisíc pozdravov,
     <br/>
     niet odpovede, niet a olovenosť snov
     <br/>
     by v život zmenili dve tvoje písmeny…
     <br/>
     <br/>
     Tým väčšie nešťastie, čím menej srdce žiada,
     <br/>
     tým ďalej ono je, čím bližšia drzá dlaň,
     <br/>
     čo ako kladivo na smutnú dušu padá
     <br/>
     do nezacelených, rozkrvavených rán…
     <br/>
     Len jeden papršlek keď sa do chyže vkráda,
     <br/>
     už osvieti sa hneď a veselší je pán.
     <br/>
     <br/>
     <span class="emphasis">
      <em>
       Tambov 5. X. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2579048" name="ftn.id2579048">
        46
       </a>
       ]
      </sup>
      <span class="emphasis">
       <em>
        Nadarmo
       </em>
      </span>
      — Tambov 5. X. 1915. Vo svojom denníku (RJJ č. 38)
               Jesenský napísal: „Partia Slovákov a Poliakov odišla… Ľúto mi bolo, že som nie medzi
               nimi, ako vôbec mi je smutno, keď myslím, čo je tam ďaleko za Ruskom a Austriou medzi
               našimi vŕškami“. Tieto úvahy a nálady inšpirovali Jesenského k napísaniu básne
               Nadarmo. Rukopis básne (RJJ č. 6) sa na viacerých miestach odlišuje od knižného
               textu:
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 1:
        </em>
       </span>
       <br/>
       Nadarmo kričím v diaľ raz nieto ozveny
       <br/>
      </p>
     </div>
     <p>
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 5:
        </em>
       </span>
       <br/>
       Nadarmo píšem list za listom stiesnený
       <br/>
      </p>
     </div>
     <p>
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verše 12 — 14:
        </em>
       </span>
       <br/>
       a hĺbi hlbokú a veľkú jazvu rán…
       <br/>
       Len jeden papršlek nech sa do chyžky vkráda,
       <br/>
       osvietila by sa, veselším bol by pán.
       <br/>
      </p>
     </div>
     <p>
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579142">
       </a>
       V izbe chorých
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2579157" name="id2579157">
      47
     </a>
     ]
    </sup>
   </p>
   <p>
   </p>
   <div class="literallayout">
    <p>
     Chytila si ma, vytriasla si ma,
     <br/>
     vinovatého banditu,
     <br/>
     hodila na prič bez citu,
     <br/>
     sverepá, slepá sibírska zima.
     <br/>
     <br/>
     Oči som privrel, um sa mi zmútil,
     <br/>
     raz triasol sa, raz horel som
     <br/>
     a zbohom dával pekným dňom,
     <br/>
     za ktorými som zavše smútil.
     <br/>
     <br/>
     Najväčšmi srdce bolelo ma,
     <br/>
     v ňom ostrým nožom túžba ryla,
     <br/>
     že jedna biela ruka doma,
     <br/>
     <br/>
     čo by ma našla medzi stoma,
     <br/>
     na nohy opäť postavila
     <br/>
     a domov, domov zachytila.
     <br/>
     <br/>
     <span class="emphasis">
      <em>
       Berezovka 12. XII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2579157" name="ftn.id2579157">
        47
       </a>
       ]
      </sup>
      <span class="emphasis">
       <em>
        V izbe chorých
       </em>
      </span>
      — Berezovka 12. XII. 1915. Vznik básne súvisí
               s Jesenského zážitkami v zajateckej nemocnici v Berezovke. Túto skutočnosť opisuje
               jednak v knihe Cestou k slobode a podrobnejšie rozvádza v denníku RJJ č. 36. V
               rukopise (RJJ č. 6) je táto odchýlka:
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 10:
        </em>
       </span>
       <br/>
       v ňom túžba, túžba nožom ryla,
       <br/>
      </p>
     </div>
     <p>
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579222">
       </a>
       Dohviezdny večer
      </h2>
     </div>
    </div>
   </div>
   <p>
   </p>
   <p>
    <span class="emphasis">
     <em>
      1915
     </em>
    </span>
   </p>
   <p>
   </p>
   <p>
    <sup>
     [
     <a class="footnote" href="#ftn.id2579243" name="id2579243">
      48
     </a>
     ]
    </sup>
   </p>
   <p>
   </p>
   <div class="literallayout">
    <p>
     Chrám porúcaný, zosňaté zvony.
     <br/>
     Zakrkla v pekle božia daň.
     <br/>
     Tma, púšť. Vyhnatý z neba Pán,
     <br/>
     almužny chladným svetom honí.
     <br/>
     <br/>
     Stolíky prázdne. Na večeru
     <br/>
     zostala voda solená,
     <br/>
     päsť rozdala ju studená,
     <br/>
     na príklad lásky, na znak mieru.
     <br/>
     <br/>
     Či horí v svetle rodný dom,
     <br/>
     či sadla k stolu drahá matka,
     <br/>
     ku ktorej niekdy sedal som,
     <br/>
     <br/>
     či modlitba už bola krátka,
     <br/>
     či zdvihli zlaté hriato k rtom,
     <br/>
     spomneli tých, čo sú bez sviatka?
     <br/>
     <br/>
     <span class="emphasis">
      <em>
       Berezovka (Zabajkal) 24. XII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2579243" name="ftn.id2579243">
        48
       </a>
       ]
      </sup>
      <span class="emphasis">
       <em>
        Dohviezdny večer
       </em>
      </span>
      — Berezovka 24. XII. 1915. V súvislosti s
               touto básňou Jesenský napísal v knihe Cestou k slobode (Tranoscius 1946, str. 63)
               toto: „Na Štedrý večer sme si dali guláš. Rusko nás poctilo slanou vodou s jedným
               zemiakom v plechovom lavóre pre desiatich.“ Rukopis básne RJJ č. 6 má od knižného
               znenia tieto odchýlky:
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verše 1 — 4:
        </em>
       </span>
       <br/>
       Chrám porúcaný, sosňaté zvony.
       <br/>
       Tma, púšť. Vyhnatý z neba pán,
       <br/>
       — zakrkla v pekle božia daň —
       <br/>
       almužny svetom chladným honí.
       <br/>
      </p>
     </div>
     <p>
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verše 13 — 14:
        </em>
       </span>
       <br/>
       či podvihli už hriato k rtom
       <br/>
       vzpomneli tých, čo sú bez sviatka?
       <br/>
      </p>
     </div>
     <p>
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579325">
       </a>
       Sibírska noc
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2579339" name="id2579339">
      49
     </a>
     ]
    </sup>
   </p>
   <p>
   </p>
   <div class="literallayout">
    <p>
     Hustou tmou je dusná chyža plná.
     <br/>
     V hrubom ľade okna, sťa na svite,
     <br/>
     belie sa a stojí zanovite
     <br/>
     sibírska noc snehová a lunná.
     <br/>
     <br/>
     Ráno ešte spí za holým vŕškom.
     <br/>
     Privreté sú jeho mihalnice,
     <br/>
     priložené svieže, bledé líce
     <br/>
     o perinu tam na svahu klzkom.
     <br/>
     <br/>
     Pod kepeňom čínskym učupený
     <sup>
      [
      <a class="footnote" href="#ftn.id2579373" name="id2579373">
       50
      </a>
      ]
     </sup>
     <br/>
     čakám oceľový pohľad rána,
     <br/>
     pred ktorým noc beží naľakaná,
     <br/>
     <br/>
     bledne mesiac strachom predesený,
     <br/>
     ešte hlbšie sklonia hlavy plienni
     <br/>
     a odkuľhá nádej oklamaná.
     <br/>
     <br/>
     <span class="emphasis">
      <em>
       Berezovka 4. II. 1916
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2579339" name="ftn.id2579339">
        49
       </a>
       ]
      </sup>
      <span class="emphasis">
       <em>
        Sibírska noc
       </em>
      </span>
      — Berezovka 4. II. 1916. V rukopise RJJ č. 6 sú
               trojveršia spojené do jednej šesťveršovej slohy ako vôbec bezmála pri každom
               sonete.
     </p>
    </div>
    <div class="footnote">
     <p>
      <sup>
       [
       <a class="para" href="#id2579373" name="ftn.id2579373">
        50
       </a>
       ]
      </sup>
      <span class="emphasis">
       <em>
        Pod kepeňom čínskym učupený
       </em>
      </span>
      — básnik spomína ho aj v knihe Cestou k slobode.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579395">
       </a>
       Dážď jarný…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2579409" name="id2579409">
      51
     </a>
     ]
    </sup>
   </p>
   <p>
   </p>
   <div class="literallayout">
    <p>
     Dážď jarný, padaj len. Ty zmyješ tvrdé kôry.
     <br/>
     Budeme objímať zem v mäkkej pažiti.
     <br/>
     Len padaj! Vyženieš pisk vetra z čiernej hory
     <br/>
     a zaštebocú nám v nej vtáci ukrytí.
     <br/>
     <br/>
     Duj, jarný vietor, duj! Ty osušíš nám cesty
     <br/>
     ku riečkam slobodným, k rozzeleneným krom.
     <br/>
     Duj, duj! My spravíme si píšťal z ratolesti,
     <br/>
     vraz zanôtime si so šedým škovránkom.
     <br/>
     <br/>
     Svieť, slnce, svieť len, svieť. Nech tvoje drahé lúče
     <br/>
     osvieťa konečne a rozohrejú svet,
     <br/>
     v topenom zlate ich nech dotkne sa rtu ret,
     <br/>
     pohľady pohľadu i ruky milujúce;
     <br/>
     nech láska zrodí sa a ako z hrudy kvet
     <br/>
     vyrastie, rozrastie, naplní srdcia vrúce!
     <br/>
     <br/>
     <span class="emphasis">
      <em>
       Voronež 2. IV. 1916
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2579409" name="ftn.id2579409">
        51
       </a>
       ]
      </sup>
      <span class="emphasis">
       <em>
        Dážď jarný…
       </em>
      </span>
      — Voronež 2. IV. 1916. V rukopise RJJ č. 6 je
               názov básne Dážď jarný padaj len… Knižné znenie básne sa podstatne odlišuje od
               rukopisného znenia:
     </p>
     <p>
     </p>
     <div class="literallayout">
      <p>
       Dážď jarný padaj len. Ty zmyješ tvrdé kôry
       <br/>
       a objímeme zas zem v mäkkej pažiti.
       <br/>
       Len padaj! Vyženieš pisk vetra z čiernej hory
       <br/>
       a zaštebocú v nej tí vtáci ukrytí.
       <br/>
       <br/>
       Duj, jarný vietor duj. Ty osušíš nám cesty
       <br/>
       ku riečkam, slobodným, ta ku zeleným krom.
       <br/>
       Duj, duj! My spravíme si píšťal z ratolesti
       <br/>
       a zapískame vráz so šedým škrovánkom.
       <br/>
       <br/>
       Svieť slnce svieť len svieť. Nech tvoje drahé lúče
       <br/>
       osvieťa konečne a rozhrejú svet
       <br/>
       v teplom zlate ich nech dotkne sa rtu ret,
       <br/>
       pohľady pohľadu i ruky milujúce,
       <br/>
       nech láska zrodí sa a ako z hrudy kvet
       <br/>
       vyrastie, rozrastie, naplní srdcia vrúce.
       <br/>
      </p>
     </div>
     <p>
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579497">
       </a>
       Čo robíš?…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2579511" name="id2579511">
      52
     </a>
     ]
    </sup>
   </p>
   <p>
   </p>
   <div class="literallayout">
    <p>
     Čo robíš? Otázkou je ustavične mojou.
     <br/>
     Či hľadíš, ako ja, do mrku oblokom?
     <br/>
     Či vidíš ako ja, za reťazami bojov
     <br/>
     stáť lásku u okna, vo smútku hlbokom?
     <br/>
     <br/>
     Či cítiš, ako ja, že životom by platil,
     <br/>
     môcť priblížiť sa k nej, šat zdriapať zármutku,
     <br/>
     keby ju v ramená rozradostenú schvátil
     <br/>
     a držal v náručí, čo len na minútku?
     <br/>
     <br/>
     Ja vidím: s úprimným ty vravíš hlavy sklonom:
     <br/>
     Veď koľko zalkne sa bez svetla životov.
     <br/>
     A šťastia okamih! Jak ľahko mrieť je po ňom,
     <br/>
     a ešte ležať tam za známym malým domom,
     <br/>
     kam láska prišla by so svojou teplotou,
     <br/>
     so slzou horúcou, so svojím drahým stonom!
     <br/>
     <br/>
     <span class="emphasis">
      <em>
       Voronež 14. IV. 1916
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2579511" name="ftn.id2579511">
        52
       </a>
       ]
      </sup>
      <span class="emphasis">
       <em>
        Čo robíš?…
       </em>
      </span>
      — Voronež 14. IV. 1916. Rukopis básne RJJ č. 6 sa
               iba na niektorých miestach odlišuje od knižného znenia:
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 1:
        </em>
       </span>
       <br/>
       Čo robíš? Otázkou je ustavičnou mojou
       <br/>
      </p>
     </div>
     <p>
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 6:
        </em>
       </span>
       <br/>
       Môcť priblížiť sa k nej, šat sorvať zármutku
       <br/>
      </p>
     </div>
     <p>
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 8:
        </em>
       </span>
       <br/>
       a držal v náručí, čo priam na minútku.
       <br/>
      </p>
     </div>
     <p>
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 9:
        </em>
       </span>
       <br/>
       Počúvam. S úprimným ty vravíš hlavy sklonom.
       <br/>
      </p>
     </div>
     <p>
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579621">
       </a>
       Za papirosou papirosku…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2579636" name="id2579636">
      53
     </a>
     ]
    </sup>
   </p>
   <p>
   </p>
   <div class="literallayout">
    <p>
     Za papirosou papirosku
     <br/>
     zapaľujem a fúkam dym
     <br/>
     v ústrety lúčom slnečným,
     <br/>
     čo cez obed sem hľadia trošku.
     <br/>
     <br/>
     Jak sa on vlní v páse ich,
     <br/>
     do zlata šedosť neba dáva
     <br/>
     a v kusku toho neba pláva
     <br/>
     milión práškov strieborných.
     <br/>
     <br/>
     Obrážtek z ďalekého kraja
     <br/>
     sa kreslí v úzky, svetlý rám,
     <br/>
     načrtané sú chvíľky tam,
     <br/>
     jak na kanapke sedia dvaja
     <br/>
     a fúkajú dym, ako aj ja,
     <br/>
     si navzájom — do obličaja.
     <br/>
     <br/>
     <span class="emphasis">
      <em>
       Voronež 17. IV. 1916
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2579636" name="ftn.id2579636">
        53
       </a>
       ]
      </sup>
      <span class="emphasis">
       <em>
        Za papirosou papirosku…
       </em>
      </span>
      — Voronež 17. IV. 1916. Rukopis básne
               RJJ č. 6 sa odlišuje od knižného znenia posledných šiestich veršov, ktoré sú takéto:
     </p>
     <p>
     </p>
     <div class="literallayout">
      <p>
       A všetko sa to vrtí, spája
       <br/>
       rozchádza, behá sem a tam
       <br/>
       do okola, ba i ja sám,
       <br/>
       ba nie som sám, sme tam my dvaja
       <br/>
       dym fúkame ľa, aj ty, aj ja
       <br/>
       si navzájom do obličaja.
       <br/>
      </p>
     </div>
     <p>
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579698">
       </a>
       Ruská vesna
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2579712" name="id2579712">
      54
     </a>
     ]
    </sup>
   </p>
   <p>
   </p>
   <div class="literallayout">
    <p>
     O ruskej vesne nie, nebásni, že
     <br/>
     je tu už, milostivý pán.
     <br/>
     Otvor si okno dokorán,
     <br/>
     pozri na jaro, čo vidíš z chyže:
     <br/>
     <br/>
     Komíny, okná, strechy a kríže,
     <br/>
     po stromoch čierne hniezda vrán,
     <br/>
     chodníky, cesty hmla sivá líže
     <br/>
     za ťažko budiacich sa rán.
     <br/>
     <br/>
     Tam na „Dvorianskej“ čapice, šuby,
     <br/>
     galoše, čižmy, snehu kúr…
     <br/>
     Ba, predsa, zima zlámala zuby:
     <br/>
     <br/>
     v priehľadných pančuškách — ažúr,
     <sup>
      [
      <a class="footnote" href="#ftn.id2579760" name="id2579760">
       55
      </a>
      ]
     </sup>
     <br/>
     v črievičkách ľahkých ako ich sľuby
     <br/>
     a tenkých sukniach — zvesti búr.
     <br/>
     <br/>
     <span class="emphasis">
      <em>
       Voronež 18. IV. 1916
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2579712" name="ftn.id2579712">
        54
       </a>
       ]
      </sup>
      <span class="emphasis">
       <em>
        Ruská vesna
       </em>
      </span>
      — Voronež 18. IV. 1916. Rukopisné znenie básne sa
               zhoduje až na druhý verš, ktorý je takýto:
      <span class="emphasis">
       <em>
        Je tu už fantasie pán
       </em>
      </span>
      s knižným znením. Báseň do určitej miery súvisí s Jesenského súkromnými pomerami.
               Jesenský totiž v denníku RJJ č. 37 z 12. apríla v stati, kde opisuje svoj nový byt na
               Dubnickej ulici okrem iného napísal toto: „Výhľad na plechové strechy Voroneži, okná,
               komíny, veže, kríže a nebo.“ V tejto básni spomínaná Dvorianska ulica bola vtedy
               hlavnou voronežskou ulicou.
     </p>
    </div>
    <div class="footnote">
     <p>
      <sup>
       [
       <a class="para" href="#id2579760" name="ftn.id2579760">
        55
       </a>
       ]
      </sup>
      <span class="emphasis">
       <em>
        … v priehľadných pančuškách ažúr…
       </em>
      </span>
      —
      <span class="emphasis">
       <em>
        ažúr
       </em>
      </span>
      — látka alebo pletivo prelamované prázdnymi očkami. Pančušky ažúr — prelamované pančušky, aké sa nosia iba za pokročilej jari.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579789">
       </a>
       Nenahradí mi…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2579803" name="id2579803">
      56
     </a>
     ]
    </sup>
   </p>
   <p>
   </p>
   <div class="literallayout">
    <p>
     Nenahradí mi krásu vesny
     <br/>
     len neba kus a slnka jas,
     <br/>
     čo za deň dlhý pozrie raz
     <br/>
     do izbice cez oblok tesný.
     <br/>
     <br/>
     Nevidím stužky stezkov lesmi,
     <br/>
     ni hustej hory tmavý pás,
     <br/>
     ni pažiťou zarastlý laz,
     <br/>
     ni škovránka, čo plesá v piesni.
     <br/>
     <br/>
     Nevychádzam ti v ústrety.
     <br/>
     A ako niekdy niesla si mi,
     <br/>
     neprinesieš mi bukréty
     <br/>
     sem s fialkami voňavými,
     <br/>
     neobjímem ťa v zápätí,
     <br/>
     čo ozdobila si ma nimi…
     <br/>
     <br/>
     <span class="emphasis">
      <em>
       Voronež 23. IV. 1916
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2579803" name="ftn.id2579803">
        56
       </a>
       ]
      </sup>
      <span class="emphasis">
       <em>
        Nenahradí mi…
       </em>
      </span>
      — Voronež 23. IV. 1916. Rukopis básne RJJ č. 6
               sa zhoduje s knižným znením. Väčšie zmeny a odchýlky sú vo veršoch 10 — 12:
     </p>
     <p>
     </p>
     <div class="literallayout">
      <p>
       Nedonesieš, jak niesla si mi
       <br/>
       prv s fialkami voňavými
       <br/>
       malinké drahé bukréty.
       <br/>
      </p>
     </div>
     <p>
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579861">
       </a>
       V máji
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2579875" name="id2579875">
      57
     </a>
     ]
    </sup>
   </p>
   <p>
   </p>
   <div class="literallayout">
    <p>
     Zasvietil mesiac v malý sad.
     <br/>
     Jablone kvitnú, bazica vonia.
     <br/>
     Na chodník smutné vŕby sa klonia,
     <br/>
     trasie sa tieňov tmavý šat
     <br/>
     <br/>
     na mäkkej, vábnej pažiti,
     <br/>
     čo v mladých listoch noc tichá zvanie.
     <br/>
     Pri tomto nie je na zaplakanie
     <br/>
     len tomu, kto už necíti,
     <br/>
     <br/>
     za chvíľami, čo minuli,
     <br/>
     keď drahé ústa ku tvojej perne
     <br/>
     v pobozku nežnom priľnuli,
     <br/>
     <br/>
     že sa nik k tebe netúli,
     <br/>
     že slzy blaha tiché a mierne
     <br/>
     už dávno, dávno skanuli.
     <br/>
     <br/>
     <span class="emphasis">
      <em>
       Voronež 17. V. 1916
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2579875" name="ftn.id2579875">
        57
       </a>
       ]
      </sup>
      <span class="emphasis">
       <em>
        V máji
       </em>
      </span>
      — Voronež 17. V. 1916. Vo svojom denníku RJJ č. 37.
               17. mája 1916 si Jesenský poznačil: „Nebo zamračené. Vetrisko fučí. Jablone, ovocné
               stromy, basica kvitnú. Tráva po parkoch sa dokonale rozzeleňala. Ako by krásne bolo
               doma. Nedivím sa tým, ktorým je jedno ako sa skončí válka, nech sa len skončí, že by
               mohli ísť domov.“ V ďalšom texte Jesenský spomína svojich známych — Novotného a
               Štepánka — ktorí mu doniesli list od jeho spolužiaka. Tieto momenty inšpirovali
               Jesenského k napísaniu básne. Rukopis básne (RJJ č. 6) sa odchyľuje od knižného
               znenia v siedmom a ôsmom verši:
     </p>
     <p>
     </p>
     <div class="literallayout">
      <p>
       Ach, popritom nie na zaplakanie
       <br/>
       je tomu len, kto necíti,
       <br/>
      </p>
     </div>
     <p>
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579952">
       </a>
       Už polnoc…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2579965" name="id2579965">
      58
     </a>
     ]
    </sup>
   </p>
   <p>
   </p>
   <div class="literallayout">
    <p>
     Už polnoc minula. Z rozševelených stromov
     <br/>
     na hlavu sypú sa mi kvety, ako sňah.
     <br/>
     Agáty voňajú a kĺžu sa s ich tôňou
     <br/>
     ku lune zamrevšej vo Dnepra ramenách,
     <br/>
     akoby žiarlivo ju zaháňali domov.
     <br/>
     V les cesta uteká, tam mizne v jeho tmách.
     <br/>
     Van vetra sleduje ju šeptom nežných stonov
     <br/>
     až ta, kde bozkáva zvod neba zeme prach.
     <br/>
     <br/>
     Tak všetko schádza sa a ľúbi v rozochvení
     <br/>
     v tej noci rozkošnej pri plnom súzvuku,
     <br/>
     len človek môže byť tak bôľne opustený,
     <br/>
     keď toho, koho chcel by chytiť za ruku
     <br/>
     a slovo povedať mu krátke, toho neni.
     <br/>
     Len človek môže tak preklínať rozluku.
     <br/>
     <br/>
     <span class="emphasis">
      <em>
       Kijev 16. VI. 1917
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2579965" name="ftn.id2579965">
        58
       </a>
       ]
      </sup>
      <span class="emphasis">
       <em>
        Už polnoc…
       </em>
      </span>
      — Kijev 16. VI. 1917. V rukopise RJJ č. 6 uvádza
               Jesenský dvojaké datovanie (3/16 júna 1917). Prvý dátum je podľa pravoslávneho
               kalendára, druhý podľa nášho. V rukopise má báseň názov V noci a sa podstatne
               odlišuje od knižného znenia:
     </p>
     <p>
     </p>
     <div class="literallayout">
      <p>
       Už polnoc minula. Z rozševelených stromov
       <br/>
       na hlavu sypú sa mi kvety, ako sňah.
       <br/>
       Agáty voňajú a kĺžu sa s ich tôňou
       <br/>
       ku lune zamrevšej vo Dniepra ramenách,
       <br/>
       <br/>
       akoby žiarlive ju zaháňaly domov.
       <br/>
       V les cesta uteká, tam mizne v jeho tmách.
       <br/>
       Van vetra sleduje ju šeptom nežných stonov
       <br/>
       až ta, kde bozkáva svod neba zeme prach.
       <br/>
       <br/>
       Tak všetko schádza sa i ľúbi v v rozochvení
       <br/>
       v tej noci rozkošnej pri plnom súzvuku,
       <br/>
       len človek môže byť tak bôľne opustený,
       <br/>
       keď toho, koho chcel by chytiť za ruku,
       <br/>
       a slovko povedať mu krátke, toho neni.
       <br/>
       Len človek môže tak preklínať rozluku.
      </p>
     </div>
     <p>
     </p>
     <p>
     </p>
     <p>
      V rukopise je namiesto posledných dvoch veršov ešte tento prečiarknutý text:
     </p>
     <p>
     </p>
     <div class="literallayout">
      <p>
       ku sebe priviazať naveky, toho neni
       <br/>
       a prosí za lásku a kľaje rozluku.
       <br/>
      </p>
     </div>
     <p>
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580066">
       </a>
       Či nikdy…?
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2580080" name="id2580080">
      59
     </a>
     ]
    </sup>
   </p>
   <p>
   </p>
   <div class="literallayout">
    <p>
     Či nikdy konca nebude?
     <br/>
     Namiesto hlavy sto vyrastie
     <br/>
     tej blbej, rudej oblude,
     <br/>
     čo hlce životy a šťastie?
     <br/>
     <br/>
     Či nie je pre ňu ešte dosť
     <br/>
     to, čo už dosiaľ pohltila?
     <br/>
     Čo prinúti ju, aká sila
     <br/>
     konečne raz na dlhý pôst?
     <br/>
     <br/>
     Ľa, Svätá Pascha
     <sup>
      [
      <a class="footnote" href="#ftn.id2580147" name="id2580147">
       60
      </a>
      ]
     </sup>
     na dvere
     <br/>
     už po druhý raz hlasne klepe
     <br/>
     a zunia slová veľkolepé
     <br/>
     v neprelomenej dôvere:
     <br/>
     Otvorme naše oči slepé,
     <br/>
     obluda seba zožerie!
     <br/>
     <br/>
     <span class="emphasis">
      <em>
       Voronež 21. IV. 1916
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2580080" name="ftn.id2580080">
        59
       </a>
       ]
      </sup>
      <span class="emphasis">
       <em>
        Či nikdy…?
       </em>
      </span>
      — Voronež 21. IV. 1916. Rukopis (RJJ č. 6) sa
               odlišuje od knižného znenia na týchto miestach:
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 6:
        </em>
       </span>
       <br/>
       hoc skoro všetko pohltila
       <br/>
      </p>
     </div>
     <p>
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 11:
        </em>
       </span>
       <br/>
       a zvučia slová veľkolepé
       <br/>
      </p>
     </div>
     <p>
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 13:
        </em>
       </span>
       <br/>
       Raz otvoria sa oči slepé
       <br/>
      </p>
     </div>
     <p>
     </p>
    </div>
    <div class="footnote">
     <p>
      <sup>
       [
       <a class="para" href="#id2580147" name="ftn.id2580147">
        60
       </a>
       ]
      </sup>
      <span class="emphasis">
       <em>
        Svätá Pascha
       </em>
      </span>
      (zo židov. pesah) — Veľká noc, Veľkonočné sviatky.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580172">
       </a>
       Ktože zviaže?…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2580187" name="id2580187">
      61
     </a>
     ]
    </sup>
   </p>
   <p>
   </p>
   <div class="literallayout">
    <p>
     Ktože zviaže potrhané cesty,
     <br/>
     kto ukáže domov našu púť,
     <br/>
     kde nebude bajonetov, pästi,
     <br/>
     ani smútku, čo nám zviera hruď?
     <br/>
     <br/>
     V zemských súdoch oheň zloby treští,
     <br/>
     boží dávno zvrhnutý je súd.
     <br/>
     Nikto nemá sily, ani česti
     <br/>
     staviť krvi valiaci sa prúd.
     <br/>
     <br/>
     Voľnosť, voľnosť draho vykúpenú,
     <br/>
     robotné dni, sviatky, nedele
     <br/>
     dá nám národ, ktorý napred ženú,
     <br/>
     <br/>
     čo krvavé berie kúpele,
     <br/>
     ohňom suší sa — keď skrvavenú
     <br/>
     posteľ raz pre kráľov postelie.
     <br/>
     <br/>
     <span class="emphasis">
      <em>
       Voronež 20. V. 1916
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2580187" name="ftn.id2580187">
        61
       </a>
       ]
      </sup>
      <span class="emphasis">
       <em>
        Ktože zviaže…?
       </em>
      </span>
      — Voronež 20. V. 1916. V rukopise (RJJ č. 6)
               má tretí a štvrtý verš takéto znenie:
     </p>
     <p>
     </p>
     <div class="literallayout">
      <p>
       slobodnú, bez štykov a bez pästí
       <br/>
       a bez smútku, čo nám sviera hruď?
       <br/>
      </p>
     </div>
     <p>
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580243">
       </a>
       Za Vajanským
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2580257" name="id2580257">
      62
     </a>
     ]
    </sup>
   </p>
   <p>
   </p>
   <div class="literallayout">
    <p>
     V tej zemi, ktorej si bol vždycky bojovníkom,
     <br/>
     kým hlava neklesla na chladnúcu ti hruď
     <br/>
     a neodišiel si na tichú, večnú púť,
     <br/>
     pár čiernych riadkov len je Tvojím pamätníkom.
     <br/>
     <br/>
     Na tento veniec Tvoj, čo moje oči zhliadli
     <br/>
     vo smútku hlbokom, kde plač sa pramení,
     <br/>
     pre srdcia studené, pre pobozk studený,
     <br/>
     horúce, iskriace vraz slzy moje padli.
     <br/>
     <br/>
     A možno, možno je, že zaplakal som sám
     <br/>
     za Tebou, Baťko môj, tu v tomto bratskom kraji,
     <br/>
     kde toľko rovov sa a cintorínov tají,
     <br/>
     <br/>
     že z muky jeho sa nedostáva i nám…
     <br/>
     kde toľko životov nás dvíha k výšinám,
     <br/>
     že načim slzy strieť na chmúrnom obličaji.
     <br/>
     <br/>
     <span class="emphasis">
      <em>
       Voronež 26. VIII. 1916
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2580257" name="ftn.id2580257">
        62
       </a>
       ]
      </sup>
      <span class="emphasis">
       <em>
        Za Vajanským
       </em>
      </span>
      — Voronež 26. VIII. 1916. V rukopise RJJ č. 6
               uvádza Jesenský v zátvorke aj datovanie podľa pravoslávneho kalendára (13. VIII.).
               Pod titulom básne Jesenský píše toto: „Keď som sa dočítal vo Voronežskom Telegrafe,
               že zomrel.“ V rukopise majú iba dva posledné verše iné znenie:
     </p>
     <p>
     </p>
     <div class="literallayout">
      <p>
       No, radosť vidím ľa, na tvojom obličaji,
       <br/>
       že toľko životov nás dvíha k výšinám.
      </p>
     </div>
     <p>
     </p>
     <p>
     </p>
     <p>
      Tieto dva posledné verše Jesenský viacej ráz prepracovával. Svedčí o tom aj od
               tohto rukopisného znenia odlišné znenie od takzvaného amerického vydania.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580333">
       </a>
       Pamiatke J. M. Hurbana
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2580347" name="id2580347">
      63
     </a>
     ]
    </sup>
   </p>
   <p>
   </p>
   <p>
    <span class="bold">
     <strong>
      I.
     </strong>
    </span>
   </p>
   <p>
   </p>
   <p>
   </p>
   <div class="literallayout">
    <p>
     By dušu slovenskú, na kríži rozopätú,
     <br/>
     zachránil pred smrťou, kríž viery vrhol preč,
     <br/>
     zrval rúcho posvätné, začapil knihu svätú,
     <br/>
     pretrhol nábožnú, pokornú, tichú reč.
     <br/>
     <br/>
     Opásal hrdzavý a zabudnutý meč,
     <br/>
     nadšeným výkrikom sa rútil proti katu.
     <sup>
      [
      <a class="footnote" href="#ftn.id2580407" name="id2580407">
       64
      </a>
      ]
     </sup>
     <br/>
     Tisíci šli za ním v nerovnú, ľútu seč,
     <br/>
     za dušu slovenskú, za dušu z kríža sňatú.
     <br/>
     <br/>
     A duša ožila. V nej ohňa veleba,
     <br/>
     čo nechce kostolné len zapaľovať sviece,
     <br/>
     čo nechce modliť sa a čakať od neba,
     <br/>
     <br/>
     kým hviezda spasenia nad nami zatrbliece,
     <br/>
     lež boj viesť úporný, biť, biť sa za seba,
     <br/>
     až bude zmetený, kto v porobu nás mece.
     <br/>
     <br/>
     <span class="emphasis">
      <em>
       Kijev 26. II. 1917
      </em>
     </span>
     <br/>
    </p>
   </div>
   <p>
   </p>
   <p>
   </p>
   <p>
    <span class="bold">
     <strong>
      II.
     </strong>
    </span>
   </p>
   <p>
   </p>
   <p>
   </p>
   <div class="literallayout">
    <p>
     Rozžaté nadchnutie sa stále duší chyce,
     <br/>
     blesk meča zaplavil kraj žiarou širokou,
     <br/>
     vše nové tisíce sa hrnú na tisíce
     <br/>
     do boja starého od rokov do rokov.
     <br/>
     <br/>
     A ako niekedy zo známych oblokov
     <br/>
     videlo stvorenie od strachu bledolíce —
     <br/>
     kým víťaz vpisoval sa medzi prorokov —
     <br/>
     namiesto „buriča“ len prázdne šibenice:
     <br/>
     <br/>
     tak, hoci prebledlí i my od úžasa,
     <br/>
     vidíme po dvoroch tie smrtonosné drevá,
     <br/>
     už presvedčení sme, že galgan v žlči hneva
     <br/>
     <br/>
     po temných žalároch nás darmo roztriasa,
     <br/>
     nadarmo výrokom sa smrtným zapodieva,
     <br/>
     tie rady šibeníc — pre neho pýšia sa!
     <br/>
     <br/>
     <span class="emphasis">
      <em>
       Kijev 27. II. 1917
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2580347" name="ftn.id2580347">
        63
       </a>
       ]
      </sup>
      <span class="emphasis">
       <em>
        Pamiatke J. M. Hurbana
       </em>
      </span>
      I. — Kijev 26. II. 1917, II. — Kijev
               27. II. 1917. Rukopis básne RJJ č. 6 má v trinástom a štrnástom verši takéto znenie:
     </p>
     <p>
     </p>
     <div class="literallayout">
      <p>
       keď národ ešte sa od krivdy v bôli mece:
       <br/>
       lež boj viesť úporný, biť, biť sa za seba
       <br/>
      </p>
     </div>
     <p>
     </p>
    </div>
    <div class="footnote">
     <p>
      <sup>
       [
       <a class="para" href="#id2580407" name="ftn.id2580407">
        64
       </a>
       ]
      </sup>
      <span class="emphasis">
       <em>
        … zrval rúcho posvätné, začapil knihu svätú, / pretrhol nábožnú, pokornú, tichú reč. / Opásal hrdzavý a zabudnutý meč, / nadšeným výkrikom sa rútil proti katu.
       </em>
      </span>
      — Všetkým tým zdôrazňuje básnik, že J. M. Hurban stal sa veliteľom slovenských dobrovoľníkov hoci bol kňaz, čo sa mu v tie časy nesmierne zazlievalo a využívalo proti nemu aj agitačne.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580482">
       </a>
       Na vzkriesenie
      </h2>
     </div>
    </div>
   </div>
   <p>
   </p>
   <p>
   </p>
   <p>
    <span class="emphasis">
     <em>
      1917
     </em>
    </span>
   </p>
   <p>
   </p>
   <p>
    <sup>
     [
     <a class="footnote" href="#ftn.id2580506" name="id2580506">
      65
     </a>
     ]
    </sup>
   </p>
   <p>
   </p>
   <div class="literallayout">
    <p>
     Nechže mi nevravia, že bolo vykúpenie.
     <br/>
     Veď načim pod bičom mi reťaz ešte kuť
     <br/>
     na lásku, ktorou chcem ku materčine ľnúť,
     <br/>
     na nenávisť, čo ma vše proti vrahu ženie,
     <br/>
     <br/>
     na vlastnej myšlienky hanebné uhnetenie,
     <br/>
     na slova sladkého očarujúci prúd,
     <br/>
     na srdce, čo chce dom, nie kurhan mŕtvych z hrúd,
     <br/>
     na život na veky a nie na pokolenie.
     <br/>
     <br/>
     Neožil Kristus Pán! Lžou bozk je na Vzkriesenie.
     <br/>
     Neožil Kristus Pán! Vrie pomstou moja hruď.
     <br/>
     Neožil Kristus Pán! Sĺz s krvou tečie prúd.
     <br/>
     <br/>
     Neožil Kristus Pán! Bo žije utrpenie.
     <br/>
     Až padne pokory kríž, ktorý nesie ľud,
     <br/>
     až vtedy uverím, že príde vykúpenie.
     <br/>
     <br/>
     <span class="emphasis">
      <em>
       Kijev 19. III. 1917
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2580506" name="ftn.id2580506">
        65
       </a>
       ]
      </sup>
      <span class="emphasis">
       <em>
        Na Vzkriesenie
       </em>
      </span>
      — Kijev 19. III. 1917. Rukopisné znenie básne
               (RJJ č. 6) sa zhoduje s knižným znením až na siedmy verš:
     </p>
     <p>
     </p>
     <div class="literallayout">
      <p>
       na ruky, čo chcú dom, nie kurhan mŕtvych z hrúd
      </p>
     </div>
     <p>
     </p>
     <p>
     </p>
     <p>
      Báseň je do určitej miery variantom básne takého istého názvu, ktorú Jesenský
               napísal o dva roky skôr; je uverejnená v druhom zväzku Spisov.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580583">
       </a>
       Slovenčine
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2580597" name="id2580597">
      66
     </a>
     ]
    </sup>
   </p>
   <p>
   </p>
   <div class="literallayout">
    <p>
     Mňa z tisíc ciest len jedna cesta láka,
     <br/>
     čo vedie domov, v kraj’nu otrokov,
     <br/>
     do diery krvavého vlkolaka,
     <br/>
     kde s láskou čistou, láskou hlbokou
     <br/>
     <br/>
     ma moja biela otrokyňa čaká
     <br/>
     jak bohatiera s pomstou divokou,
     <br/>
     a nie viac pokorného úbožiaka,
     <br/>
     rozplakaného chabo od okov.
     <br/>
     <br/>
     Tou cestou pôjdem, no neprídem prv,
     <br/>
     kým hnev, nímž srdce vrie a horí líce,
     <br/>
     čo zasadol, sťa mrak, do mladých bŕv,
     <br/>
     <br/>
     nevlejem v holubičie státisíce,
     <br/>
     by vycedili vraha čiernu krv
     <br/>
     za hanobenie mojej krásavice.
     <br/>
     <br/>
     <span class="emphasis">
      <em>
       Kijev 22. V. 1917
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2580597" name="ftn.id2580597">
        66
       </a>
       ]
      </sup>
      <span class="emphasis">
       <em>
        Slovenčine
       </em>
      </span>
      — Kijev 22. V. 1917. Báseň má v rukopise RJJ č. 6
               dve znenia. Jedno znenie sa zhoduje až na členenie do sloh s knižným znením. Druhé je
               takéto:
     </p>
     <p>
     </p>
     <div class="literallayout">
      <p>
       Mňa z tisíc ciest len jedna cesta láka,
       <br/>
       čo vedie v temnú krajnu otrokov,
       <br/>
       do diery krvavého vlkolaka,
       <br/>
       kde s láskou čistou, s láskou hlbokou
       <br/>
       nie viacej pokorného úbožiaka,
       <br/>
       lež bohatiera s pomstou divokou
       <br/>
       ma moja biela otrokyňa čaká.
       <br/>
       <br/>
       Kým sadá hnev do mojich mladých bŕv,
       <br/>
       kým srdce tlčie mstou a horí líce,
       <br/>
       kým tvrdá, pevná dlaň meč hybký chyce,
       <br/>
       kým kojí nenávisť len vraha krv
       <br/>
       ja pôjdem domov a neprídem prv
       <br/>
       len s jeho s hlavou k mojej krasavice.
      </p>
     </div>
     <p>
     </p>
     <p>
     </p>
     <p>
      V rukopise toto druhé znenie básne Slovenčine je prečiarknuté. Za desiatym veršom
               nasleduje veľmi poprečiarkované trojveršie:
     </p>
     <p>
     </p>
     <div class="literallayout">
      <p>
       ja pôjdem domov a neprídem prv
       <br/>
       len keď krv čistú splákne vraha krv
       <br/>
       dám jeho hlavu mojej krasavice.
      </p>
     </div>
     <p>
     </p>
     <p>
     </p>
     <p>
      V rukopisnom zošite (RJJ č. 6) uvádza pri všetkých básniach, ktoré napísal v
               Kijeve, dvojitý dátum: prvý podľa nášho kalendára a druhý podľa kalendára
               pravoslávneho. Podľa pravoslávneho kalendára napísal Jesenský túto báseň (aj variant)
               9. mája 1917.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580704">
       </a>
       Ja hľadám…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2580719" name="id2580719">
      67
     </a>
     ]
    </sup>
   </p>
   <p>
   </p>
   <div class="literallayout">
    <p>
     Ja hľadám riešenie v tom veľkom súde,
     <br/>
     čo kladie šedý popol na líce,
     <br/>
     vyberá svetlá z oka zrenice,
     <br/>
     žíl spúšťa struny, telo dáva hrude,
     <br/>
     <br/>
     či ten náš život zakončíme v stude,
     <br/>
     či vydobyjú naše pravice
     <br/>
     pre život voľný nové hranice,
     <br/>
     či boj náš aspoň krásnou smrťou bude?
     <br/>
     <br/>
     A vidím v duchu lúky, hory, stráne,
     <br/>
     kde zúrievali boje krvavé,
     <br/>
     tie kríže z dreva tiché, rozmetané:
     <br/>
     <br/>
     nik, nik tým krížom dlžen nezostane,
     <br/>
     lež mimo idúc kvety voňavé
     <br/>
     so srdcom rozvlneným kladie na ne.
     <br/>
     <br/>
     <span class="emphasis">
      <em>
       Kijev 1. VI. 1917
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2580719" name="ftn.id2580719">
        67
       </a>
       ]
      </sup>
      <span class="emphasis">
       <em>
        Ja hľadám
       </em>
      </span>
      — Kijev 1. VI. 1917 (podľa pravoslávneho kalendára
               je označenie 18. V. 1917). V dvanástom verši rukopisu RJJ č. 6 sú prečiarknuté dva
               varianty tohto verša:
     </p>
     <p>
     </p>
     <div class="literallayout">
      <p>
       1. ako im nikto dlžen nezostane
       <br/>
       2. A vidím nik im dlžen nezostane
       <br/>
      </p>
     </div>
     <p>
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580776">
       </a>
       Čo ruka…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2580790" name="id2580790">
      68
     </a>
     ]
    </sup>
   </p>
   <p>
   </p>
   <div class="literallayout">
    <p>
     Čo ruka — dvíha sa, čo oko — blčí,
     <br/>
     čo ústa — repcú, čo človek — boj.
     <br/>
     Nie, to je nie pravda, že národ môj
     <br/>
     by bol už onemel, že tupo mlčí.
     <br/>
     <br/>
     Prevŕtal tisíc ráz už zeme kôru,
     <br/>
     nastaval palácov až do nebies,
     <br/>
     nejeden hlboký vyrúbal les,
     <br/>
     nejednu skalnatú rozkopal horu.
     <br/>
     <br/>
     Čo vyškrabal z pekla, to hádže do piec,
     <br/>
     pod jeho rukou železo horí,
     <br/>
     tečie a stuhnuté rozláme preds’.
     <br/>
     <br/>
     Hej, tvrdou sa päsťou so žitím borí.
     <br/>
     Tvrdá to bude pre vraha reč,
     <br/>
     keď zrak zdvihne z práce, keď zahovorí!
     <br/>
     <br/>
     <span class="emphasis">
      <em>
       Petrohrad 27. IX. 1917
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2580790" name="ftn.id2580790">
        68
       </a>
       ]
      </sup>
      <span class="emphasis">
       <em>
        Čo ruka…
       </em>
      </span>
      — Petrohrad 27. IX. 1917 (14. IX. 1917). Rukopisné
               znenie básne RJJ č. 6 sa zhoduje s knižným.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580839">
       </a>
       Nemôžem…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2580853" name="id2580853">
      69
     </a>
     ]
    </sup>
   </p>
   <p>
   </p>
   <div class="literallayout">
    <p>
     Nemôžem vyspievať tú svoju túhu.
     <br/>
     Čo skončím pesničku, už počnem druhú.
     <br/>
     Každá sa podobá sťa kvapke kvapka,
     <br/>
     čo niekde zo skaly v údolie kvapká.
     <br/>
     Rinie sa za prvou druhá i tretia,
     <br/>
     všetky sa rozbijú, no na mih svietia,
     <br/>
     na mih sa blysnú, ovlažia kameň;
     <br/>
     novými kvapkami plní sa prameň…
     <br/>
     Nemôžem vyspievať tú svoju túhu.
     <br/>
     Čo skončím pesničku, už počnem druhú.
     <br/>
     <br/>
     <span class="emphasis">
      <em>
       Voronež 15. IV. 1916
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2580853" name="ftn.id2580853">
        69
       </a>
       ]
      </sup>
      <span class="emphasis">
       <em>
        Nemôžem…
       </em>
      </span>
      — Voronež 15. IV. 1916. Rukopisné znenie básne RJJ
               č. 6 a knižné znenie sa zhoduje. V rukopise je odlišný iba názov básne — Nemôžem
               vyspievať…
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580898">
       </a>
       Čože ti dať?…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2580912" name="id2580912">
      70
     </a>
     ]
    </sup>
   </p>
   <p>
   </p>
   <div class="literallayout">
    <p>
     Čože ti dať, moja milá?
     <br/>
     Vlasť mi všetko spečatila.
     <br/>
     <br/>
     Na čapicu s menom kráľa
     <sup>
      [
      <a class="footnote" href="#ftn.id2580953" name="id2580953">
       71
      </a>
      ]
     </sup>
     <br/>
     pätnáste mi číslo dala.
     <br/>
     <br/>
     I na blúzu, ako prišlo,
     <br/>
     uderila svoje číslo,
     <br/>
     <br/>
     i na úzke nohavice,
     <br/>
     baganče a rukavice,
     <br/>
     <br/>
     i na vrecká i na šatky,
     <br/>
     uteráčik sťa piaď krátky,
     <br/>
     <br/>
     na pár košieľ, na pár gätí,
     <br/>
     na onucky priam na päty,
     <br/>
     <br/>
     šálku, kulač, gomby, háčky,
     <br/>
     ihly, cverny, miešky, pačky,
     <br/>
     <br/>
     remeň, pušku, patróntašku
     <br/>
     i na srdce i na lásku,
     <br/>
     <br/>
     i na myseľ, i na kroky,
     <br/>
     i na moje mladé roky,
     <br/>
     <br/>
     i na život tak na suchu,
     <br/>
     jak na mori a vo vzduchu.
     <br/>
     <br/>
     Všetko je to cisárovo,
     <br/>
     i s tým musím pred olovo…
     <br/>
     <br/>
     Čože ti dať, moja milá?
     <br/>
     Vlasť mi všetko spečatila.
     <br/>
     <br/>
     <span class="emphasis">
      <em>
       Petrohrad 23. X. 1917
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2580912" name="ftn.id2580912">
        70
       </a>
       ]
      </sup>
      <span class="emphasis">
       <em>
        Čože ti dať…?
       </em>
      </span>
      — Petrohrad 23. X. 1917 (10. X. 1917). V
               rukopise RJJ č. 6 šieste dvojveršie je viac ráz poprečiarkované. Tento text je
               nečitateľný. Možno však súdiť, že prepracované verše nemenia pôvodné prvotné znenie a
               zmysel básne. V trinástom verši je takáto odchýlka:
     </p>
     <p>
     </p>
     <div class="literallayout">
      <p>
       Šalku, kulač, gomby, háčky,
       <br/>
      </p>
     </div>
     <p>
     </p>
    </div>
    <div class="footnote">
     <p>
      <sup>
       [
       <a class="para" href="#id2580953" name="ftn.id2580953">
        71
       </a>
       ]
      </sup>
      <span class="emphasis">
       <em>
        Na čapicu s menom kráľa…
       </em>
      </span>
      — na prednom rohu vojenskej čiapky rakúsko-uhorskej armády bola gombička s vystrihnutým nadpisom F J I, to jest František Jozef I.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580985">
       </a>
       Rozlúčka
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2580999" name="id2580999">
      72
     </a>
     ]
    </sup>
   </p>
   <p>
   </p>
   <div class="literallayout">
    <p>
     Od čiapky rozlúčil sa šilt,
     <br/>
     gombičky od blúzy
     <br/>
     a od uhorských nohavíc
     <br/>
     víťazné motúzy.
     <sup>
      [
      <a class="footnote" href="#ftn.id2581067" name="id2581067">
       73
      </a>
      ]
     </sup>
     <br/>
     <br/>
     Od pysku jazyk baganča
     <br/>
     a čiastka od časti,
     <br/>
     len podkovičky zostali
     <br/>
     sťa láska ku vlasti.
     <br/>
     <br/>
     I ony skoro opätky
     <br/>
     samotné nechajú,
     <br/>
     čo kročím, ako na pohreb
     <br/>
     žalostne cengajú.
     <br/>
     <br/>
     Kopejky s vreckom vo hneve,
     <br/>
     tabačník s tabakom,
     <br/>
     tri hviezdy ušli do pekla
     <sup>
      [
      <a class="footnote" href="#ftn.id2581083" name="id2581083">
       74
      </a>
      ]
     </sup>
     <br/>
     a rešpekt k oblakom.
     <br/>
     <br/>
     Bulky a plné pirohy —
     <sup>
      [
      <a class="footnote" href="#ftn.id2581097" name="id2581097">
       75
      </a>
      ]
     </sup>
     <br/>
     sneh lanský o Ďure.
     <br/>
     Postretnem sa snáď s nimi už
     <br/>
     len v literatúre.
     <br/>
     <br/>
     Machorku kúrim štipľavú
     <br/>
     a pijem horký čaj.
     <br/>
     Pre mňa viac nemá cukríkov
     <br/>
     široký ruský kraj.
     <br/>
     <br/>
     Zostala kaša žobrácka
     <br/>
     a „čorti“ kuchára.
     <br/>
     Ísť na ponosu?… Vytrhli
     <br/>
     sme z čiapok cisára!
     <sup>
      [
      <a class="footnote" href="#ftn.id2581123" name="id2581123">
       76
      </a>
      ]
     </sup>
     <br/>
     <br/>
     <span class="emphasis">
      <em>
       Charkov 23. VII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2580999" name="ftn.id2580999">
        72
       </a>
       ]
      </sup>
      <span class="emphasis">
       <em>
        Rozlúčka
       </em>
      </span>
      — Charkov 23. VII. 1915. Jesenský v denníku (RJJ č.
               35) v súvislosti s touto básňou píše: „Včera večer som ešte bakanče šil, pral… Po
               čaji som napísal veršík: Zajatý. Klappuje všetko s pravdou.“ V spomínanom denníku je
               napísaný aj prvý variant básne, ktorý má názov Pieseň zajatého. Na okraji je autorova
               poznámka: Poslané Elene Šoltészovej. Tento názov má aj báseň v rukopise RJJ č. 6.
               Názov Rozlúčka má báseň až v knižnom vydaní. Rukopisné znenie básne je značne odlišné
               od knižného znenia. Aj v rukopisoch (RJJ č. 35 a RJJ č. 6) sú v básni značné
               odchýlky. Uverejňujeme znenie básne z RJJ č. 6:
     </p>
     <p>
     </p>
     <div class="literallayout">
      <p>
       Od čiapky rozlúčil sa šild,
       <br/>
       gombičky od blúzy
       <br/>
       a od uhorských nohavíc
       <br/>
       víťazné motúzy.
       <br/>
       <br/>
       Od pysku jazyk bakanča
       <br/>
       a čiastka od časti,
       <br/>
       len podkovičky zostaly,
       <br/>
       sťa láska ku vlasti.
       <br/>
       <br/>
       Kopejky vále dali mi
       <br/>
       nesmierne pred časom.
       <br/>
       Proščaj, ó tabak, volal som
       <br/>
       posledným za vlasom.
       <br/>
       <br/>
       Bulky a plné pirohy —
       <br/>
       sňah lanský o Jure.
       <br/>
       Postretnem sa snáď s nimi už
       <br/>
       len v literatúre.
       <br/>
       <br/>
       Machorku kúrim štipľavú
       <br/>
       a pijem horký čaj.
       <br/>
       Pre mňa viac nemá cukríkov
       <br/>
       široký ruský kraj.
       <br/>
       <br/>
       Zostala kaša žobrácka
       <br/>
       a „čorti“ kuchára.
       <br/>
       Niet divu, keď nám vytrhli
       <br/>
       aj z čiapok cisára.
       <br/>
      </p>
     </div>
     <p>
     </p>
    </div>
    <div class="footnote">
     <p>
      <sup>
       [
       <a class="para" href="#id2581067" name="ftn.id2581067">
        73
       </a>
       ]
      </sup>
      <span class="emphasis">
       <em>
        … a od uhorských nohavíc / víťazné motúzy.
       </em>
      </span>
      — Uhorské nohavice boli dolu zúžené na zapasovanie do čižiem. Vpredu boli cifrované šnúrovým prámom.
     </p>
    </div>
    <div class="footnote">
     <p>
      <sup>
       [
       <a class="para" href="#id2581083" name="ftn.id2581083">
        74
       </a>
       ]
      </sup>
      <span class="emphasis">
       <em>
        … tri hviezdy ušli do pekla…
       </em>
      </span>
      — v rakúskej armáde sa hodnosť vyznačovala hviezdičkami na golieri. Tri hviezdičky — odznak jednoročného dobrovoľníka alebo dôstojníckeho zástupcu.
     </p>
    </div>
    <div class="footnote">
     <p>
      <sup>
       [
       <a class="para" href="#id2581097" name="ftn.id2581097">
        75
       </a>
       ]
      </sup>
      <span class="emphasis">
       <em>
        Bulky a plné pirohy…
       </em>
      </span>
      —
      <span class="emphasis">
       <em>
        Bulky
       </em>
      </span>
      (z rus.) — žemle.
      <span class="emphasis">
       <em>
        Pirohy
       </em>
      </span>
      (z rus.) — múčnik s mäsovou alebo so sladkou plnkou.
     </p>
    </div>
    <div class="footnote">
     <p>
      <sup>
       [
       <a class="para" href="#id2581123" name="ftn.id2581123">
        76
       </a>
       ]
      </sup>
      <span class="emphasis">
       <em>
        … vytrhli sme z čiapok cisára…
       </em>
      </span>
      — to značí, že sa prestali pokladať za vojakov rakúskouhorskej armády.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2581143">
       </a>
       Predpoludním, popoludní
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2581158" name="id2581158">
      77
     </a>
     ]
    </sup>
   </p>
   <p>
   </p>
   <div class="literallayout">
    <p>
     Predpoludním, popoludní
     <br/>
     košieľku som pral pri studni,
     <br/>
     roztrhanú, čiernu z bojov,
     <br/>
     aby poznal, že je mojou.
     <br/>
     Slnce hrialo ako peklo,
     <br/>
     voda tiekla, z čela tieklo
     <br/>
     a že i sĺz padlo veľa —
     <br/>
     košeľôčka obelela.
     <br/>
     Obelela, už je suchá,
     <br/>
     tichý vietor na ňu dúcha…
     <br/>
     <br/>
     Ale čierny smútok v duši
     <br/>
     kto operie, kto obsuší?
     <br/>
     Darmo srdce moje plače,
     <br/>
     nadarmo ho do sĺz máče,
     <br/>
     do sĺz, čo mi v očiach hrajú,
     <br/>
     čo sa dolu kotúľajú…
     <br/>
     Keby myseľ priniesla mi
     <br/>
     sivé oči, domec známy
     <br/>
     a tie ruky, ktoré v žiali
     <br/>
     košeľôčku moju prali.
     <br/>
     <br/>
     <span class="emphasis">
      <em>
       Charkov 28. VII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2581158" name="ftn.id2581158">
        77
       </a>
       ]
      </sup>
      <span class="emphasis">
       <em>
        Predpoludním, popoludní
       </em>
      </span>
      — Charkov 28. VII. 1915. Báseň, ktorú
               napísal Jesenský v Charkove, má názov Košieľku… Jej prvý variant je v RJJ č. 35,
               ďalší v RJJ č. 6, kde je vedľa variantu tejto básne tiež jej definitívne znenie.
               Autor báseň Košieľku prepracoval niekedy v novembri 1916 a nazval ju Predpoludním,
               popoludní… V podtitule básne v zátvorkách uvádza, že ide o variant básne Košieľky.
               Báseň sa zrodila pravdepodobne pod vplyvom celodenných trampôt a hlavne pod vplyvom
               jeho večernej práce, o ktorej v denníku (RJJ č. 35) píše: „K večeru som šaty pral,
               ale vyprať bez mydla, v studenej vode to nelzä. Všetko je také, ako bolo…“
               Uverejňujeme variant básne, ktorý sa pod titulom Košieľku nachádza v RJJ č. 6:
     </p>
     <p>
     </p>
     <div class="literallayout">
      <p>
       Košieľku ešte čiernu z bojov
       <br/>
       som dneska pral po poludní,
       <br/>
       pral, pral, vypieral pri studni,
       <br/>
       aby sa priznal, že je mojou.
       <br/>
       <br/>
       Pral, pral, vypieral zaveľa.
       <br/>
       Pálilo slnko, ako peklo
       <br/>
       a že na ňu aj s čela tieklo
       <br/>
       i košieľka obelela.
       <br/>
       <br/>
       Obelela a teraz suším.
       <br/>
       Schne košieločka pomaly.
       <br/>
       Len, čert vie, líca sušiť musím:
       <br/>
       žiaľ pofŕkal ich, ktorý dusím
       <br/>
       za rukami, čo opraly
       <br/>
       ju posledný raz vo žiali.
       <br/>
      </p>
     </div>
     <p>
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2581247">
       </a>
       Otvor sa brána…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2581261" name="id2581261">
      78
     </a>
     ]
    </sup>
   </p>
   <p>
   </p>
   <div class="literallayout">
    <p>
     Otvor sa brána — vyslyš mi túhu:
     <br/>
     chcem miesto teba len bránu druhú.
     <br/>
     <br/>
     Vypusť ma dvor už z piesku a hliny:
     <br/>
     namiesto teba chcem len dvor iný.
     <br/>
     <br/>
     Odstúpže strážnik s vintovkou, štykom:
     <sup>
      [
      <a class="footnote" href="#ftn.id2581294" name="id2581294">
       79
      </a>
      ]
     </sup>
     <br/>
     chcem ťa zameniť s druhým strážnikom.
     <br/>
     <br/>
     <span class="emphasis">
      <em>
       Charkov 6. VIII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2581261" name="ftn.id2581261">
        78
       </a>
       ]
      </sup>
      <span class="emphasis">
       <em>
        Otvor sa brána…
       </em>
      </span>
      — Charkov 6. VIII. 1915. V rukopise RJJ č. 6
               je zle označený dátum vzniku básne (6. VII.). Podľa celkového systému, aký sa v
               rukopise zachováva, je zreteľné, že ide o autorovu chybu.
     </p>
    </div>
    <div class="footnote">
     <p>
      <sup>
       [
       <a class="para" href="#id2581294" name="ftn.id2581294">
        79
       </a>
       ]
      </sup>
      <span class="emphasis">
       <em>
        Odstúpže strážnik s vintovkou, štykom…
       </em>
      </span>
      —
      <span class="emphasis">
       <em>
        Vintovka
       </em>
      </span>
      — vojenská flinta, nazvaná podľa trojčiarového žliabkovania (rus. „vint“), kalibru 7,62 mm, zavedená pre ruskú pechotu i jazdu r. 1893. —
      <span class="emphasis">
       <em>
        Štyk
       </em>
      </span>
      (z nem.) — bajonet.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2581326">
       </a>
       Prestali…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2581340" name="id2581340">
      80
     </a>
     ]
    </sup>
   </p>
   <p>
   </p>
   <div class="literallayout">
    <p>
     Prestali hlúpe pochody
     <br/>
     cez blatá, piesky, cez vody,
     <br/>
     <br/>
     raz vrchom a raz dolinou,
     <br/>
     bučinou, brezím, smrečinou,
     <br/>
     <br/>
     keď cesta rovnou nebola,
     <br/>
     raz dohora, raz dodola,
     <br/>
     <br/>
     raz výcval a bez oddychu,
     <br/>
     raz s oddychom a potichu,
     <br/>
     <br/>
     raz naholo — bez príveta,
     <br/>
     raz bez cieľa, raz do sveta,
     <br/>
     <br/>
     raz celí a raz bez kožky,
     <br/>
     raz na bruchu, raz štvornožky,
     <br/>
     <br/>
     raz slávne, raz bez výsledku,
     <br/>
     raz nazadok, raz dopredku
     <br/>
     <br/>
     a aká stála figúra,
     <br/>
     raz s hurá a raz bez hurá…
     <br/>
     <br/>
     Tu sedím, sťa kus lekvára.
     <br/>
     Nik sa viac o mňa nestará.
     <br/>
     <br/>
     Ja by sa tiež nič nestaral,
     <br/>
     len by sa baganč nepáral,
     <br/>
     <br/>
     len by sa blúza posledná
     <br/>
     držala troška dovedna,
     <br/>
     <br/>
     len by sa pudlo nemilo
     <br/>
     za švíkami nedvojilo,
     <br/>
     <br/>
     len by sa čierna košeľa
     <br/>
     vše oprala a belela,
     <br/>
     <br/>
     len by cigáni v žalúdku
     <br/>
     prestali kovať naskutku…
     <br/>
     <br/>
     <span class="emphasis">
      <em>
       Charkov 2. VIII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2581340" name="ftn.id2581340">
        80
       </a>
       ]
      </sup>
      <span class="emphasis">
       <em>
        Prestali…
       </em>
      </span>
      — Charkov 2. VIII. 1915. V rukopise RJJ č. 6 sú dva
               varianty tejto básne. Prvý variant sa podstatne odlišuje od knižného znenia:
     </p>
     <p>
     </p>
     <div class="literallayout">
      <p>
       Prestaly hlúpe pochody
       <br/>
       cez blata, piesky, cez vody
       <br/>
       <br/>
       a keď púť rovnou nebola
       <br/>
       raz do hora, raz do dola,
       <br/>
       <br/>
       raz horou a raz dolinou
       <br/>
       bučinou, briezím, smrečinou,
       <br/>
       <br/>
       raz s hurrá a raz bez hurrá
       <br/>
       a ako stála figúra
       <br/>
       <br/>
       raz odkryte, raz štvornožky,
       <br/>
       raz nebeský, raz čertovský.
       <br/>
       <br/>
       Prestaly pre mňa na veky
       <br/>
       napredovanie, úteky.
       <br/>
       <br/>
       Tu trčím, sťa stín lekvára.
       <br/>
       Nik sa viac o mňa nestará.
       <br/>
       <br/>
       A ja by sa tiež nestaral,
       <br/>
       keby sa bakanč nepáral,
       <br/>
       <br/>
       keby tí diaľni boli tu
       <br/>
       a mal by bluzu zašitú,
       <br/>
       <br/>
       pocítil ruku ženinu
       <br/>
       jak napráva mi perinu,
       <br/>
       <br/>
       sa kloní, kloní ku priču,
       <br/>
       pod hlavu dáva hlavnicu
       <br/>
       <br/>
       a spod nej hrnček vyberá
       <br/>
       s úsmevom na mňa pozerá,
       <br/>
       <br/>
       hovorí: Už je po boji,
       <br/>
       vyspi sa ešte v pokoji
       <br/>
       <br/>
       a potom v mojom objeme
       <br/>
       konečne domov pôjdeme.
      </p>
     </div>
     <p>
     </p>
     <p>
     </p>
     <p>
      Druhý variant sa odlišuje od knižného znenia v týchto veršoch:
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 5:
        </em>
       </span>
       <br/>
       a keď púť rovnou nebola
       <br/>
      </p>
     </div>
     <p>
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verše 21 — 22:
        </em>
       </span>
       <br/>
       len by tá blúza posledná
       <br/>
       sa chcela držať dovedna,
      </p>
     </div>
     <p>
     </p>
     <p>
     </p>
     <p>
      Ostatné odchýlky sú nepatrné a sú zväčša hláskoslovného charakteru.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2581482">
       </a>
       Ako vás hviezdy…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2581497" name="id2581497">
      81
     </a>
     ]
    </sup>
   </p>
   <p>
   </p>
   <div class="literallayout">
    <p>
     Ako vás hviezdy na nebi
     <br/>
     duch môj za noci velebí,
     <br/>
     tak za dňa, keď sa trblietate
     <br/>
     na vyhladenej rovnošate
     <br/>
     ulicami a po sadoch,
     <br/>
     v kaviarňach, sálach veľkolepých,
     <br/>
     divadlách, plesoch, výkladoch —
     <br/>
     pripadáte mi ako prepych
     <br/>
     márnivej biednej kokety,
     <br/>
     čo s lacnou vôňou šíri hanu,
     <br/>
     čo si na sukňu ucundranú
     <br/>
     falošné vešia klenoty,
     <br/>
     čo symbol, ktorý v pravej viere
     <br/>
     pastierov viesť sa ponúkal,
     <br/>
     prišíva ľstivo na goliere,
     <br/>
     raz na plecia, raz na rukáv.
     <sup>
      [
      <a class="footnote" href="#ftn.id2581543" name="id2581543">
       82
      </a>
      ]
     </sup>
     <br/>
     Len tam, len tam, kde gule švištia,
     <br/>
     skvie hviezda spásy parádna,
     <br/>
     tam drobné hviezdy aj za dňa
     <br/>
     sa bleskom vykúpenia blyštia.
     <br/>
     <br/>
     <span class="emphasis">
      <em>
       Charkov 6. VIII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2581497" name="ftn.id2581497">
        81
       </a>
       ]
      </sup>
      <span class="emphasis">
       <em>
        Ako vás hviezdy…
       </em>
      </span>
      — Charkov 6. VIII. 1915. Rukopisné znenie
               básne RJJ č. 6 sa až na posledný verš zhoduje s knižným znením. Posledný verš znie
               takto:
     </p>
     <p>
     </p>
     <div class="literallayout">
      <p>
       sa svetcom vykúpenia blyštia.
       <br/>
      </p>
     </div>
     <p>
     </p>
    </div>
    <div class="footnote">
     <p>
      <sup>
       [
       <a class="para" href="#id2581543" name="ftn.id2581543">
        82
       </a>
       ]
      </sup>
      <span class="emphasis">
       <em>
        … prišíva ľstivo na goliere, / raz na plecia, raz na rukáv.
       </em>
      </span>
      — Jesenský poznal tri spôsoby vojenských dištinkcií, lebo v rakúskouhorskej armáde sa hodnosť vyznačovala hviezdičkami na golieroch, v ruskej hviezdičkami na náplecníkoch, vo francúzskej a americkej pásikmi na rukávoch.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2581573">
       </a>
       Kasárne veľké…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2581588" name="id2581588">
      83
     </a>
     ]
    </sup>
   </p>
   <p>
   </p>
   <div class="literallayout">
    <p>
     Kasárne veľké, kasárne ruské,
     <br/>
     aké ste veľké, také ste úzke,
     <br/>
     aké široké, také ste malé,
     <br/>
     pre šíre šírky, ďaleké diale,
     <br/>
     kde úzke polia a malé byty,
     <br/>
     na úzkych poliach široké city,
     <br/>
     a v malých domcoch krajina celá:
     <br/>
     pár sŕdc a lásky v nich veľa, veľa!
     <br/>
     <br/>
     <span class="emphasis">
      <em>
       Charkov 6. VIII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2581588" name="ftn.id2581588">
        83
       </a>
       ]
      </sup>
      <span class="emphasis">
       <em>
        Kasárne veľké
       </em>
      </span>
      — Charkov 6. VIII. 1915. Rukopis básne RJJ č. 6
               sa zhoduje s knižným znením.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2581629">
       </a>
       Čaj
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2581643" name="id2581643">
      84
     </a>
     ]
    </sup>
   </p>
   <p>
   </p>
   <div class="literallayout">
    <p>
     Špinavý „soldat“
     <sup>
      [
      <a class="footnote" href="#ftn.id2581759" name="id2581759">
       85
      </a>
      ]
     </sup>
     z družiny,
     <br/>
     pánboh mu zdravia daj,
     <br/>
     otvára oči pomaly
     <br/>
     a bystro volá: „Čaj!“
     <br/>
     <br/>
     Sapógy
     <sup>
      [
      <a class="footnote" href="#ftn.id2581769" name="id2581769">
       86
      </a>
      ]
     </sup>
     spúšťa z postele
     <br/>
     a sadá na jej kraj,
     <br/>
     zaspal by, ale „efrajtor“
     <sup>
      [
      <a class="footnote" href="#ftn.id2581778" name="id2581778">
       87
      </a>
      ]
     </sup>
     <br/>
     už i priniesol čaj.
     <br/>
     <br/>
     Zakúsli už do cukríkov,
     <br/>
     do politiky, aj —
     <br/>
     do bielych buliek ako sneh
     <br/>
     a pijú ranný čaj.
     <br/>
     <br/>
     Pricválal kozák. To noví
     <br/>
     zajatci nebodaj.
     <br/>
     Kasáreň vymiesť bolo by…
     <br/>
     Len nech dopijú čaj.
     <br/>
     <br/>
     I troška lepšie umyť sa,
     <br/>
     bo je to zdravé vraj
     <br/>
     a slúži ku cti človeka…
     <br/>
     Len nech dopijú čaj.
     <br/>
     <br/>
     A pije ďalej družina
     <br/>
     a celý ruský kraj.
     <br/>
     Už obed blíži sa a ľa,
     <br/>
     furt trvá ranný čaj.
     <br/>
     <br/>
     Zatrúbil žiaľne na obed.
     <br/>
     Hospodin pomáhaj
     <br/>
     od ryby, aby bola šči!
     <sup>
      [
      <a class="footnote" href="#ftn.id2581796" name="id2581796">
       88
      </a>
      ]
     </sup>
     <br/>
     A ďalej pijú čaj.
     <br/>
     <br/>
     Po boršči
     <sup>
      [
      <a class="footnote" href="#ftn.id2581805" name="id2581805">
       89
      </a>
      ]
     </sup>
     čaj, po kaši čaj,
     <br/>
     to život, to je raj.
     <br/>
     Od rána až do polnoci
     <br/>
     čaj, čaj, čaj, čaj, čaj, čaj.
     <br/>
     <br/>
     Veselá služba „cárska“ to,
     <br/>
     bože im zdravia daj!
     <br/>
     Len nech je boršč, nech kaša je
     <br/>
     a nech je ranný čaj.
     <br/>
     <br/>
     <span class="emphasis">
      <em>
       Charkov 9. VIII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2581643" name="ftn.id2581643">
        84
       </a>
       ]
      </sup>
      <span class="emphasis">
       <em>
        Čaj
       </em>
      </span>
      — Charkov 9. VIII. 1915. Rukopisné znenie RJJ č. 6 má o
               jednu slohu viac. Za treťou slohou nasleduje toto štvorveršie:
     </p>
     <p>
     </p>
     <div class="literallayout">
      <p>
       Stakanček, dva, tri, štyri, päť.
       <br/>
       „Kollega nalievaj!“
       <br/>
       A milá malá družina
       <br/>
       upíja ranný čaj.
      </p>
     </div>
     <p>
     </p>
     <p>
     </p>
     <p>
      Okrem tejto zmeny sú v rukopise v zrovnaní s knižným znením básne ešte tieto
               odchýlky:
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verše 7 — 8:
        </em>
       </span>
       <br/>
       zaspal by, ale „jefrajter“
       <br/>
       už aj priniesol čaj
       <br/>
      </p>
     </div>
     <p>
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 11:
        </em>
       </span>
       <br/>
       do buliek bielych, ako sneh
       <br/>
      </p>
     </div>
     <p>
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 14:
        </em>
       </span>
       <br/>
       zajatí nebodaj
       <br/>
      </p>
     </div>
     <p>
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 25:
        </em>
       </span>
       <br/>
       od ryby, aby šči bola
       <br/>
      </p>
     </div>
     <p>
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 29:
        </em>
       </span>
       <br/>
       od rána až po Užinu.
       <br/>
      </p>
     </div>
     <p>
     </p>
    </div>
    <div class="footnote">
     <p>
      <sup>
       [
       <a class="para" href="#id2581759" name="ftn.id2581759">
        85
       </a>
       ]
      </sup>
      <span class="emphasis">
       <em>
        soldat
       </em>
      </span>
      (z rus.) — vojak
     </p>
    </div>
    <div class="footnote">
     <p>
      <sup>
       [
       <a class="para" href="#id2581769" name="ftn.id2581769">
        86
       </a>
       ]
      </sup>
      <span class="emphasis">
       <em>
        sapógy
       </em>
      </span>
      — čižmy
     </p>
    </div>
    <div class="footnote">
     <p>
      <sup>
       [
       <a class="para" href="#id2581778" name="ftn.id2581778">
        87
       </a>
       ]
      </sup>
      <span class="emphasis">
       <em>
        Efrajtor
       </em>
      </span>
      (z nem. Freiter) — slobodník
     </p>
    </div>
    <div class="footnote">
     <p>
      <sup>
       [
       <a class="para" href="#id2581796" name="ftn.id2581796">
        88
       </a>
       ]
      </sup>
      <span class="emphasis">
       <em>
        šči
       </em>
      </span>
      (rus.) polievka z čerstvej kapusty a mäsa
     </p>
    </div>
    <div class="footnote">
     <p>
      <sup>
       [
       <a class="para" href="#id2581805" name="ftn.id2581805">
        89
       </a>
       ]
      </sup>
      <span class="emphasis">
       <em>
        boršč
       </em>
      </span>
      (rus.) — kyslá polievka zafarbená červenou cviklou
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2581831">
       </a>
       Gver by zas vzal…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2581846" name="id2581846">
      90
     </a>
     ]
    </sup>
   </p>
   <p>
   </p>
   <div class="literallayout">
    <p>
     Gver by zas vzal s patrónami,
     <br/>
     išiel, išiel so štykami.
     <br/>
     Kŕmil by sa chleba troškou,
     <br/>
     stlal si zemou, stlal si doskou.
     <br/>
     Paplón by bol nebo šumné,
     <br/>
     vietor by si líhal ku mne,
     <br/>
     pod hlavou mal kulač s hrnkom,
     <br/>
     budieval sa s ranným slnkom,
     <br/>
     umýval sa z vlastnej dlani,
     <br/>
     sušil by ma závan ranný!
     <br/>
     Čo by denne dieru zašil,
     <br/>
     bagančeky čiapkou prášil,
     <br/>
     čiapkou blúzu, blúzou čiapku,
     <br/>
     vlasy dával do poriadku
     <br/>
     v gombičke, čo zostala mi
     <br/>
     na mantli, sťa starý známy…
     <br/>
     Šiel by zdravý, šiel by slabý,
     <br/>
     hoci guľka trafila by.
     <br/>
     Krátky život, nech sa skráti!
     <br/>
     Nech zaplače žena, mati!
     <br/>
     Len keby tam v hmlistej diali
     <br/>
     Slováci viac neplakali!
     <br/>
     <br/>
     <span class="emphasis">
      <em>
       Charkov 19. VIII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2581846" name="ftn.id2581846">
        90
       </a>
       ]
      </sup>
      <span class="emphasis">
       <em>
        Gver by zas vzal…
       </em>
      </span>
      — Charkov 19. VIII. 1915. V rukopise RJJ č.
               6 je táto báseň bez nadpisu pod poznámkou „variant“. Ide o variant básne Gver mi
               vzali, ktorá sa podstatne odlišuje od knižného znenia básne:
     </p>
     <p>
     </p>
     <div class="literallayout">
      <p>
       Kver mi vzali s patrónami.
       <br/>
       Hnali, hnali pod štykami.
       <br/>
       <br/>
       Kŕmili ma chleba troškou.
       <br/>
       Postielali holou doskou.
       <br/>
       <br/>
       Paplón bolo nebo šumné
       <br/>
       nočný vietor líhal ku mne.
       <br/>
       <br/>
       Pod hlavou mal kulač s hrnkom.
       <br/>
       Zobúdzal sa s ranným slnkom.
       <br/>
       <br/>
       Umýval sa z vlastnej dlani,
       <br/>
       utieral ma závan ranný.
       <br/>
       <br/>
       Každé ráno dieru zašil.
       <br/>
       Bakančeky čiapkou prášil,
       <br/>
       <br/>
       čiapkou blúzu, blúzou čiapku
       <br/>
       vlasy dával do poriadku
       <br/>
       <br/>
       gombička, čo zostala mi
       <br/>
       na mantli, sťa starý známy…
      </p>
     </div>
     <p>
     </p>
     <p>
     </p>
     <p>
      Spomínaný variant sa zhoduje s knižným znením až na verše 5 — 10 ktoré sú takéto:
     </p>
     <p>
     </p>
     <p>
     </p>
     <div class="literallayout">
      <p>
       Nech je dekou nebo šumné,
       <br/>
       nech si vietor líha ku mne,
       <br/>
       nech pod hlavou kulač s hrnkom
       <br/>
       nech sa budím s ranným slnkom,
       <br/>
       nech sa myjem z vlastnej dlani,
       <br/>
       nech ma suší závan ranný.
      </p>
     </div>
     <p>
     </p>
     <p>
     </p>
     <p>
      Báseň je akýmsi zhrnutím istých skutočností, ktoré Jesenský prežíval po svojom
               zajatí.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2581966">
       </a>
       Horúce srdce…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2581980" name="id2581980">
      91
     </a>
     ]
    </sup>
   </p>
   <p>
   </p>
   <div class="literallayout">
    <p>
     Horúce srdce — blúza šedivá,
     <br/>
     horúcu hlavu — čiapka zakrýva.
     <br/>
     Myšlienky, city zakryté máme,
     <br/>
     tak sa my sami zakopávame.
     <br/>
     Preto sa na nás každý za živa
     <br/>
     zvysoka, hrdo, potupne díva,
     <br/>
     preto je ešte čachtická pani
     <br/>
     hore na zámku nie po kúpaní,
     <br/>
     preto sa v slzách a krvi kúpe.
     <br/>
     Prervime naše mlčanie hlúpe!
     <br/>
     <br/>
     <span class="emphasis">
      <em>
       Charkov 19. VIII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2581980" name="ftn.id2581980">
        91
       </a>
       ]
      </sup>
      <span class="emphasis">
       <em>
        Horúce srdce…
       </em>
      </span>
      — Charkov 19. VIII. 1915. Rukopis básne (RJJ č.
               6) je zhodný s knižným znením. Iba štvrtý verš má v rukopise toto znenie: Tak sa mi
               živí pochovávame.
     </p>
     <p>
      Treba poznamenať, že určité odchýlky sú od rukopisu vo vydaní zbierky zajateckých
               básní, ktoré vyšli v Jekaterinburgu 1918.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2582034">
       </a>
       Bola by nedeľa
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2582048" name="id2582048">
      92
     </a>
     ]
    </sup>
   </p>
   <p>
   </p>
   <div class="literallayout">
    <p>
     Bola by nedeľa, bola by deň celý,
     <br/>
     keby sa obliekol do čistej košeli.
     <br/>
     <br/>
     Bola by nedeľa, svätil by deň svätý,
     <br/>
     keby si mohol vziať nedeľňajšie šaty.
     <br/>
     <br/>
     Bola by, bola by, nedeľa by bola,
     <br/>
     keby som mohol ísť aj ja do kostola.
     <br/>
     <br/>
     Bola by nedeľa, keby bola ona,
     <br/>
     keby bola ona, keby bola doma.
     <br/>
     <br/>
     <span class="emphasis">
      <em>
       Charkov 22. VIII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2582048" name="ftn.id2582048">
        92
       </a>
       ]
      </sup>
      <span class="emphasis">
       <em>
        Bola by nedeľa…
       </em>
      </span>
      — 22. VIII. 1915. Celkovú atmosféru, za
               ktorej Jesenský napísal túto báseň, najlepšie objasní úryvok z jeho rukopisného
               denníka (RJJ č. 35), v ktorom dňa 22. VIII. 1915 medzi iným napísal: „Bože, takto
               rok, aké pekné časy sme zažívali v Trenčíne, Anča moja. Vyslobodil som sa z háreštu a
               Ty si ma navštevovala. Ach, keby to teraz mohlo byť tak. Takto mi je niekedy do
               skapania. Srdce ma fyzicky bolí od túžby a niekedy myslím, že nevydržím. Keby aspoň
               riadoček prišiel, že si zdravá, a vieš, kde som; alebo, keby Ťa tak mohol videť
               teraz, čo robíš v túto smutnú chladnú nedeľu? Či sa dožijem ešte Teba a domova? Či je
               už na veky po našom šťastí? 40. deň, čo som tu.“ Medzi rukopisným znením RJJ č. 6 a
               knižným znením nie sú žiadne odchýlky.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2582117">
       </a>
       Rozpáleným
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2582131" name="id2582131">
      93
     </a>
     ]
    </sup>
   </p>
   <p>
   </p>
   <div class="literallayout">
    <p>
     Sťa slnca svetlo sklená prizma,
     <br/>
     tak farbí rozkoš satanova
     <br/>
     tie staré, krásne, jasné slová,
     <br/>
     tie utešené, čisté písma,
     <br/>
     čo zapálili lásku vrelú
     <br/>
     a ukázali, jak sa letí
     <br/>
     v nadchnutí ponad jasné méty
     <br/>
     ku nášmu spoločnému cieľu…
     <br/>
     <br/>
     Včuľ každý iba farbu chápe,
     <br/>
     len lživé osvetlenie mámi,
     <br/>
     čert depce svetlo kopytami,
     <br/>
     čert čistotu nám z tvári zdriape.
     <br/>
     Čert rehce sa nám natešený,
     <br/>
     že srdcia sa do žlče máču,
     <br/>
     že peklo spopod čiernej zemi
     <br/>
     do dolín škrípania a plaču
     <br/>
     už vyšlo a v nich rozpálení
     <br/>
     namiesto ľudí — čerti skáču.
     <br/>
     <br/>
     <span class="emphasis">
      <em>
       Voronež 23. V. 1916
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2582131" name="ftn.id2582131">
        93
       </a>
       ]
      </sup>
      <span class="emphasis">
       <em>
        Rozpáleným
       </em>
      </span>
      — Voronež 23. V. 1916. Rukopis básne sa nám
               nepodarilo zistiť. Báseň Satan, Satan, ktorá je v rukopise RJJ č. 6, má motívy
               spoločné s touto básňou, takže ju môžeme považovať za variant:
     </p>
     <p>
     </p>
     <div class="literallayout">
      <p>
       Satan, Satan! Umučíš ma:
       <br/>
       Nieto úprimného slova,
       <br/>
       úprimného riadka, písma,
       <br/>
       vychytiť ma z tohto rova.
       <br/>
       Všetko zdrapíš v svoje zdrapy
       <br/>
       krutou nenávisťou s nami.
       <br/>
       Ty sa rehceš natešený,
       <br/>
       jak sa srdcia v žlči máču
       <br/>
       a že peklo zpopod zemi
       <br/>
       do údolia túh a plaču
       <br/>
       vyšlo, a v ňom rozpálení,
       <br/>
       miesto ľudí, čerti skáču.
       <br/>
      </p>
     </div>
     <p>
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2582198">
       </a>
       Strom
      </h2>
     </div>
    </div>
   </div>
   <p>
   </p>
   <p>
    <span class="emphasis">
     <em>
      (Alegória)
     </em>
    </span>
   </p>
   <p>
   </p>
   <p>
    <sup>
     [
     <a class="footnote" href="#ftn.id2582218" name="id2582218">
      94
     </a>
     ]
    </sup>
   </p>
   <p>
   </p>
   <div class="literallayout">
    <p>
     Zaštepila očko ruka.
     <br/>
     Nová vetev šibla z puka.
     <br/>
     <br/>
     Už sa vetev s vetvou pári,
     <br/>
     už sa stromec rozkonári.
     <br/>
     <br/>
     Už sa v slnci listy blyštia,
     <br/>
     už vo šviste šuští lístia.
     <br/>
     <br/>
     Už ono pred búrkou mlčí,
     <br/>
     už pri hromoch ohňom blčí.
     <br/>
     <br/>
     Kvet sa sype plný vône,
     <br/>
     už pod stromom plno tône.
     <br/>
     <br/>
     Pri chodníkoch ešte kvety,
     <br/>
     už ovocie v listoch svieti.
     <br/>
     <br/>
     Lež čo prvý lístok padne,
     <br/>
     už ovocie sused kradne,
     <br/>
     <br/>
     a že hore plody samé,
     <br/>
     lístie kmáše, vetvy láme,
     <br/>
     <br/>
     a že je plod iste sladký,
     <br/>
     chodí s pílou do záhradky,
     <br/>
     <br/>
     aby nikto nebral z neho,
     <br/>
     zapiľuje do živého,
     <br/>
     <br/>
     prepiľuje stromec mladý
     <br/>
     a odnáša v svoje sady.
     <br/>
     <br/>
     Duša ťažká, srdce bolí:
     <br/>
     peň na mieste zostal holý.
     <br/>
     <br/>
     Príde vetrík rozihraný,
     <br/>
     nezahrá sa s lístočkami.
     <br/>
     <br/>
     Príde pútnik v trudné časy,
     <br/>
     ovocím smäd nezahasí.
     <br/>
     <br/>
     Prídu dvaja zaľúbení,
     <br/>
     neposedia viacej v tieni.
     <br/>
     <br/>
     Mesiac v listoch nezablýska
     <br/>
     ani slávik nezapíska.
     <br/>
     <br/>
     Duša ťažká, srdce bolí,
     <br/>
     peň na mieste zostal holý…
     <br/>
     <br/>
     Ale už do čiernej zeme
     <br/>
     padlo úrodlivé semä.
     <br/>
     <br/>
     Starý stromec neuschnutý,
     <br/>
     už vyrástli nové prúty.
     <br/>
     <br/>
     Ešte staré listy šuštia,
     <br/>
     a už koreň nové púšťa.
     <br/>
     <br/>
     Ešte peň nie porúbaný,
     <br/>
     už prút s prútom v šepotaní.
     <br/>
     <br/>
     Ešte drevo nezvezené,
     <br/>
     už to nové šumí, stene.
     <br/>
     <br/>
     Ešte ho je za náručia,
     <br/>
     a už nové stromy hučia.
     <br/>
     <br/>
     Darmo sused gáni hrubý:
     <br/>
     sad náš viacej nevyhubí.
     <br/>
     <br/>
     <span class="emphasis">
      <em>
       Kijev 6. X. 1916
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2582218" name="ftn.id2582218">
        94
       </a>
       ]
      </sup>
      <span class="emphasis">
       <em>
        Strom
       </em>
      </span>
      — Kijev 6. X. 1916. Rukopis básne RJJ č. 6 sa na
               viacerých miestach odlišuje od knižného znenia. Je to v týchto prípadoch: Za štvrtým
               štvorverším nasleduje dvojveršie, ktoré v knižnom vydaní chýba:
     </p>
     <p>
     </p>
     <div class="literallayout">
      <p>
       Už v ňom príval plieska bičom,
       <br/>
       už chce s vetrom pohoničom
       <br/>
      </p>
     </div>
     <p>
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 11:
        </em>
       </span>
       <br/>
       Ešte je kvet nerozkvetý
       <br/>
      </p>
     </div>
     <p>
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 14:
        </em>
       </span>
       <br/>
       už ho ktosi nocou kradne
       <br/>
      </p>
     </div>
     <p>
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2582325">
       </a>
       Na Štedrý večer
      </h2>
     </div>
    </div>
   </div>
   <p>
   </p>
   <p>
    <span class="emphasis">
     <em>
      1916
     </em>
    </span>
   </p>
   <p>
   </p>
   <p>
    <sup>
     [
     <a class="footnote" href="#ftn.id2582346" name="id2582346">
      95
     </a>
     ]
    </sup>
   </p>
   <p>
   </p>
   <div class="literallayout">
    <p>
     Zase zvonia, zase svietia, zase sa spev k nebu vznáša:
     <br/>
     dvetisíc je skoro rokov, ako láska zrodila sa,
     <br/>
     ako sa jej poklonili, dary svoje položili,
     <br/>
     ako všetci svetom pošli, aby ľúbiť naučili.
     <br/>
     I ja sa jej klaniam nízko, ako prví, až ku zemi:
     <br/>
     krásny Štedrý večer aspoň troška šťastia prinesie mi.
     <br/>
     — — — — — — — — — — — —
     <br/>
     Troška šťastia, málo šťastia! Dážď so slncom — dúha rastie.
     <br/>
     Smiech cez slzy — a na zvode žitia dúhou svieti šťastie.
     <br/>
     V očiach ti je, v ume žije, je na zemi, je nad zemou,
     <br/>
     ale ho ty nezachytíš, nezachvátiš do objemov,
     <br/>
     platíš plačom, platíš smiechom, jeho úsmev nepodkúpiš,
     <br/>
     platíš srdcom, platíš žitím, ale k nemu nepristúpiš.
     <br/>
     Nepros sa mu, netúž za ním, nevzdychaj a nenariekaj:
     <br/>
     nepriblížiš sa mu nikdy, nedohoníš — neutekaj!
     <br/>
     Kdeby šťastie! Veď si i tak postihnutý večným pôstom.
     <br/>
     Ani radosť neuvítaš volaným, no pyšným hosťom.
     <br/>
     Kozub chladný, vietor fučí, zavriže tie dvercia tvoje,
     <br/>
     domec pustý, stolík holý, tvoja radosť ďaleko je,
     <br/>
     nedočkáš sa jej už viacej, a keby si išiel za ňou,
     <br/>
     ak bys’ ju aj našiel, bola by len s tvárou uplakanou.
     <br/>
     Kdeby radosť! Keby pokoj pristúpil až ku posteli,
     <br/>
     zavrel oči tvoje smutné, aby viacej nevideli,
     <br/>
     pečať dal na ústa, aby všetko zôkol-vôkol zmĺklo,
     <br/>
     zovrel srdce, aby ani ono viacej nezatĺklo,
     <br/>
     chytil ruky, siahajúce za tým, čo už nezachytia!
     <br/>
     ani šťastie nepodkupné, ani krátku radosť žitia.
     <br/>
     <br/>
     Kdeby pokoj! Ku pokoju treba miesta v čiernej zemi,
     <br/>
     kde ho je dosť — nedajú ti, kde je zdarma, tam ho neni,
     <br/>
     treba dosky aspoň štyri, nikto ti ich nenapíli,
     <br/>
     nieto zvonov, ktoré by ti na rozlučnú zazvonili,
     <br/>
     nieto hlavy, ktorá smútkom jatá k lôžku by ti klesla,
     <br/>
     nieto jedných očú, v ktorých by sa jedna slza blesla,
     <br/>
     nieto duše, ktorá by sa pomodlila k trónu Pána,
     <br/>
     ak je, tú sem nepripustia, ak je, pri nej umrieť bráňa.
     <br/>
     Kdeby pokoj! Kým sa telo zemi, duša bohu vráti
     <br/>
     z lásky, lásky omrvinka, omrvinka žiada sa ti.
     <br/>
     Pre tú lásku mrieť sa nechce, pre ňu žitie žitím nenie,
     <br/>
     kdeže vezmeš, keď jej nieto, kdeže vezmeš potešenie,
     <br/>
     kdeže vezmeš, keď jej nieto, kdeže vezmeš šťastia lúče,
     <br/>
     kdeže vezmeš, keď jej nieto, jedno srdce milujúce?
     <br/>
     <br/>
     Kdeby láska! Toľko rokov tomu, čo sa narodila,
     <br/>
     oči svoje roztvorila, ale nikdy neľúbila.
     <br/>
     Chrámy vzrástli, veže pnú sa, vysoko do nebasklona,
     <br/>
     ale ona nenarástla, nemým deckom v jasliach stoná.
     <br/>
     Zvony zvonia, vyzváňajú. Bože milý, ako je to?
     <br/>
     Tomu zvonia, vyzváňajú, čoho v celom svete nieto.
     <br/>
     Kostoly sa rozspievali. Každá pieseň o nej zneje,
     <br/>
     ale o čom piesne vravia, nikto, nikto nevie, kde je.
     <br/>
     Na laviciach svietia sviece, žltý plameň na oltári,
     <br/>
     ale iskierečka lásky v ľudských očiach nezažiari.
     <br/>
     Vo sviatočnom rúchu toľko zhrnulo sa ku nej sveta,
     <br/>
     ale ľudská duša holá, vychudnutá, neodetá.
     <br/>
     Farár káže o nej, všetko sťaby uverené mlčí,
     <br/>
     ale ľudské srdce bije, a v tom srdci — plno žlči.
     <br/>
     — — — — — — — — — — — —
     <br/>
     Štedrý večer! Nechoď mimo! Zastav sa u našich dverí!
     <br/>
     Ak máš medzi darmi vieru, milostive udeľ viery.
     <br/>
     Kde je viera, tam sú srdcia na kríž žitia nie pribitie,
     <br/>
     tam je šťastie, tam je radosť, tam je láska, tam je žitie,
     <br/>
     tam je ohlásený pokoj medzi ľuďmi dobrej vôle,
     <br/>
     tam je dneská Štedrý večer, hoci aj pri holom stole.
     <br/>
     <br/>
     <span class="emphasis">
      <em>
       Kijev 24. XII. 1916
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2582346" name="ftn.id2582346">
        95
       </a>
       ]
      </sup>
      <span class="emphasis">
       <em>
        Na Štedrý večer
       </em>
      </span>
      — Kijev 24. XII. 1916. Rukopis básne RJJ č. 6
               i knižné znenie sa zhodujú.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2582454">
       </a>
       Politikom
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2582468" name="id2582468">
      96
     </a>
     ]
    </sup>
   </p>
   <p>
   </p>
   <div class="literallayout">
    <p>
     Čože je to za robota?
     <br/>
     Jeden čihí, druhý hota.
     <br/>
     K oju, k oju, kone čierne:
     <br/>
     prasknú úzdy, prasknú štverne,
     <br/>
     a to ešte v časy také,
     <br/>
     keď je voz po osi v mláke,
     <br/>
     a to v takom okamžiku,
     <br/>
     keď je národ na vozíku.
     <br/>
     <br/>
     Nie je na to statok statkom,
     <br/>
     aby iba hádzal zadkom.
     <br/>
     <br/>
     <span class="emphasis">
      <em>
       Kijev 15. I. 1917
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2582468" name="ftn.id2582468">
        96
       </a>
       ]
      </sup>
      <span class="emphasis">
       <em>
        Politikom
       </em>
      </span>
      — Kijev 15. I. 1917. Rukopis básne RJJ č. 6 má v
               porovnaní s knižným znením zmenené iba poradie veršov. Prvý verš knižného znenia je v
               rukopise druhý a druhý verš je prvý.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2582508">
       </a>
       Modlitba jedna…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2582522" name="id2582522">
      97
     </a>
     ]
    </sup>
   </p>
   <p>
   </p>
   <div class="literallayout">
    <p>
     Modlitba jedna u miliónov:
     <br/>
     len ešte raz ísť, vrátiť sa domov…
     <br/>
     A my Slováci keby sme v šťastí
     <br/>
     šli už do našej slovenskej vlasti…
     <br/>
     <br/>
     Vybité oči — ako by mihli,
     <br/>
     rozbité nohy — či by sa zdvihli,
     <br/>
     narovnala by sa ruka chromá
     <br/>
     v nádeji, že ju pohladia doma.
     <br/>
     Všetci by skočili, všetci by zvýskli,
     <br/>
     všetkým by do očú slzy sa tiskli,
     <br/>
     slzy sa tiskli, slzy sa liali,
     <br/>
     všetko pre chalupy ukryté v diali,
     <br/>
     všetko pre chodníky, čo vedú ku nim
     <br/>
     horami, hájmi, tôňou i slním,
     <br/>
     čo vedú ku bránam, do ktorých stane,
     <br/>
     čo najradšej má — na privítanie.
     <br/>
     <br/>
     Kiež by ten stál tam, kiež by ten vítal,
     <br/>
     čo najhorkejšie horké dni čítal,
     <br/>
     koho si deň i noc kládol do stonov,
     <br/>
     pre koho najväčšmi chce sa ti domov!
     <br/>
     <br/>
     <span class="emphasis">
      <em>
       Voronež 30. III. 1916
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2582522" name="ftn.id2582522">
        97
       </a>
       ]
      </sup>
      <span class="emphasis">
       <em>
        Modlitba jedna
       </em>
      </span>
      — Voronež 30. III. 1917. Jesenský báseň viac
               ráz prepracovával. Svedčí o tom rukopis básne, ktorý je značne poprečiarkovaný a
               poprepisovaný. Rukopis RJJ č. 6 a knižné znenie sa odlišujú v týchto prípadoch:
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 2:
        </em>
       </span>
       <br/>
       Len ešte raz ísť dostať sa domov!
       <br/>
      </p>
     </div>
     <p>
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 4:
        </em>
       </span>
       <br/>
       Šli už raz do tej slovenskej vlasti.
      </p>
     </div>
     <p>
     </p>
     <p>
     </p>
     <p>
      Prečiarknuté znenie básne je takéto:
     </p>
     <p>
     </p>
     <div class="literallayout">
      <p>
       Modlitba jedna u miliónov:
       <br/>
       Len ešte raz ísť a dostať sa domov!
       <br/>
       Ej, keby ona z milosti Pána
       <br/>
       bola konečne už vyslyšaná:
       <br/>
       Vybité oči, akoby mihly,
       <br/>
       rozbité nohy, či by sa zdvihly,
       <br/>
       narovnala by sa ruka chromá
       <br/>
       v nádeji, že ju pohladia doma
       <br/>
       a duše biedne viem že by zvískly
       <br/>
       tak, že by v pohľad slzy sa tiskly
       <br/>
       slzy sa tiskly, slzy sa liali
       <br/>
       pre malé domce ukryté v diali
       <br/>
       pre známe cesty, čo vedú ku nim
       <br/>
       horami, hájmi, tôňou, úslním,
       <br/>
       čo vedú k bránkam, do ktorých stane,
       <br/>
       čo najradšej má — na privítanie.
       <br/>
       Kiež by ten stál tam, kiež by ten vítal,
       <br/>
       čo najhorkejšie, horké dni čítal.
       <br/>
       O, Pane, vyslyš modlitbu stonov.
       <br/>
       Len ešte raz ísť a dostať sa domov.
      </p>
     </div>
     <p>
     </p>
     <p>
     </p>
     <p>
      Na konci básne sú dopísané ešte štyri verše. Prvé dva básnik uverejnil vo vydaní,
               ktoré vyšlo v Tranosciu, ďalšie dva sú prečiarknuté a znejú takto:
     </p>
     <p>
     </p>
     <div class="literallayout">
      <p>
       Oj Bože, ak že si všemocným vskutku,
       <br/>
       daj že tej radosti po toľkom smútku.
       <br/>
      </p>
     </div>
     <p>
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2582680">
       </a>
       Generálom
      </h2>
     </div>
    </div>
   </div>
   <p>
   </p>
   <p>
    <span class="emphasis">
     <em>
      (Reflexia)
     </em>
    </span>
   </p>
   <p>
   </p>
   <p>
    <sup>
     [
     <a class="footnote" href="#ftn.id2582701" name="id2582701">
      98
     </a>
     ]
    </sup>
   </p>
   <p>
   </p>
   <div class="literallayout">
    <p>
     Je to tak krásne bojovať
     <br/>
     za národ so zápalom,
     <br/>
     je to tak krásne, ale keď
     <br/>
     je človek generálom.
     <br/>
     <br/>
     Vojaci brodia červení
     <br/>
     krvavou mlákou, blatom,
     <br/>
     a generál je červený
     <br/>
     od futra pod kabátom.
     <br/>
     <br/>
     Z tých tisíc búrok, tisíc bitv,
     <br/>
     čo duby drobia v triesky,
     <br/>
     vojakom — hromy zostanú,
     <br/>
     generálovi — blesky.
     <br/>
     <br/>
     Vojaci lezú po bruchu,
     <br/>
     sneh biely na nich padá,
     <br/>
     kým vodca v lôžko ako sneh
     <br/>
     „zmorené údy“ skladá.
     <br/>
     <br/>
     Nad druhým krížik očernie
     <br/>
     a hôrne šumí lístia,
     <br/>
     pokým na hrudi vodcovej
     <br/>
     sa zlaté kríže blyštia.
     <br/>
     <br/>
     Generál stojí na koni
     <br/>
     za rezervami smele,
     <br/>
     a predsa naňho povedia,
     <br/>
     že stojí vojsku v čele.
     <br/>
     <br/>
     Generál hádže odzadku
     <br/>
     do boja chrabré voje,
     <br/>
     a riekne v páde víťazstva:
     <br/>
     To je víťazstvo moje.
     <br/>
     <br/>
     Len generál nás môže raz
     <br/>
     od okov oslobodiť,
     <br/>
     a keď to nejde odrazu,
     <br/>
     na retiazke nás vodiť.
     <br/>
     <br/>
     Kto v čele je, ten môže stať
     <br/>
     si v boji do úzadia,
     <br/>
     bo kde sú hlavy bezpečné,
     <br/>
     sa veľké umy radia.
     <br/>
     <br/>
     Ký teda div, že pokým niet
     <br/>
     československých kráľov,
     <br/>
     boj ide nie tak o národ,
     <br/>
     ako o generálov.
     <br/>
     <br/>
     Je to tak krásne bojovať
     <br/>
     za národ so zápalom,
     <br/>
     je to tak krásne, ale keď
     <br/>
     je človek — generálom.
     <br/>
     <br/>
     <span class="emphasis">
      <em>
       Kijev 20. I. 1917
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2582701" name="ftn.id2582701">
        98
       </a>
       ]
      </sup>
      <span class="emphasis">
       <em>
        Generálom
       </em>
      </span>
      — Kijev 20. I. 1917. V rukopise je pod čiarou RJJ
               č. 6 poznámka: Cenzúrou neprepustené. Táto poznámka pravdepodobne súvisí so zaradením
               básne do vydania, ktoré vyšlo v Jekaterinburgu. Rukopis básne má jedenásť
               štvorveršových slôh. V tranosciovskom vydaní nie je predposledná štvorveršová sloha,
               ktorá znie takto:
     </p>
     <p>
     </p>
     <div class="literallayout">
      <p>
       Ký teda div, že pokým niet
       <br/>
       československých kráľov
       <br/>
       boj ide nie tak o národ
       <br/>
       ako o generálov.
      </p>
     </div>
     <p>
     </p>
     <p>
     </p>
     <p>
      V knižnom vydaní je v ôsmej slohe v prvom dvojverší oproti rukopisu ešte táto
               odchýlka:
     </p>
     <p>
     </p>
     <div class="literallayout">
      <p>
       Len generál od povrazov
       <br/>
       môž národ oslobodiť.
       <br/>
      </p>
     </div>
     <p>
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2582806">
       </a>
       Na priči…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2582820" name="id2582820">
      99
     </a>
     ]
    </sup>
   </p>
   <p>
   </p>
   <div class="literallayout">
    <p>
     Na priči sedím, sedím a sedím.
     <br/>
     Štipľavú machorku z fajočky kädím.
     <br/>
     Do okna hľadím, dymím a dymím,
     <br/>
     aby som nevidel v duši, čo vidím.
     <br/>
     <br/>
     V ďaleku pri ohni vojaci sedia.
     <br/>
     Štipľavú machorku z fajočiek kädia.
     <br/>
     Všetci sú červení, všetci sú mladí,
     <br/>
     všetci sú veselí, všetci sú radi:
     <br/>
     všetci už nakukli z tej strany hája
     <br/>
     do našich dediniek, do nášho kraja…
     <br/>
     <br/>
     Prečo ja na priči sedím a sedím,
     <br/>
     do okna hľadím, z fajočky kädím?
     <br/>
     <br/>
     <span class="emphasis">
      <em>
       Petrohrad 26. X. 1917
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2582820" name="ftn.id2582820">
        99
       </a>
       ]
      </sup>
      <span class="emphasis">
       <em>
        Na priči
       </em>
      </span>
      — Petrohrad 26. X. 1917. Medzi rukopisom básne RJJ
               č. 6 a knižným znením nie sú podstatné odchýlky.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2582862">
       </a>
       Prašť tou čiapkou…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2582876" name="id2582876">
      100
     </a>
     ]
    </sup>
   </p>
   <p>
   </p>
   <div class="literallayout">
    <p>
     Prašť tou čiapkou, zobleč háby!
     <br/>
     Také háby nosia rabi.
     <br/>
     <br/>
     Keď ten biľag o zem hodíš,
     <br/>
     z väzenia sa vyslobodíš,
     <br/>
     <br/>
     budeš voľný jak vták v stráni,
     <br/>
     a nie baran číslovaný.
     <br/>
     <br/>
     So stužtičkou zapletenou,
     <br/>
     bielo, modro a červenou,
     <sup>
      [
      <a class="footnote" href="#ftn.id2582960" name="id2582960">
       101
      </a>
      ]
     </sup>
     <br/>
     <br/>
     zapletenou na furažke,
     <sup>
      [
      <a class="footnote" href="#ftn.id2582973" name="id2582973">
       102
      </a>
      ]
     </sup>
     <br/>
     vypomstíme viny ťažké!
     <br/>
     <br/>
     <span class="emphasis">
      <em>
       Petrohrad 27. X. 1917
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2582876" name="ftn.id2582876">
        100
       </a>
       ]
      </sup>
      <span class="emphasis">
       <em>
        Prašť tou čiapkou
       </em>
      </span>
      — Petrohrad 27. X. 1917. Pri básni je v
               rukopise znovu uvedený dvojaký dátum. Vedľa dátumu 27. X. 1917 je tiež dátum 13. X.
               1917. Popri rukopise tejto básne, ktorá je v RJJ č. 6, je ešte jeden tak sa zdá
               prvotný variant, ktorý je prečiarknutý.
     </p>
     <p>
     </p>
     <div class="literallayout">
      <p>
       Ale viem už, čo ti dati.
       <br/>
       Praštím čiapkou, strhám šaty:
       <br/>
       Pečateným o zem hodím
       <br/>
       tak sa z numier vyslobodím,
       <br/>
       budem voľný, sťa vták v stráni
       <br/>
       a nie baran číslovaný.
       <br/>
       Budem tvojím celý, celý
       <br/>
       pri veselí, po veselí…
      </p>
     </div>
     <p>
     </p>
     <p>
     </p>
     <p>
      Rukopis básne, ktorý môžeme považovať za konečný, má tiež pomerne dosť odchýlok od
               knižného znenia. Za tretím trojverším nasledujú v rukopise tieto verše:
     </p>
     <p>
     </p>
     <div class="literallayout">
      <p>
       So šineľmi, ako hlina
       <br/>
       zahreje sa slovenčina
       <br/>
       sapogami v lete, v zime
       <br/>
       mi tých pánov podlavíme.
       <br/>
       <br/>
       S vintovkami a so štykom
       <br/>
       zrátame sa s neprajníkom.
       <br/>
      </p>
     </div>
     <p>
     </p>
    </div>
    <div class="footnote">
     <p>
      <sup>
       [
       <a class="para" href="#id2582960" name="ftn.id2582960">
        101
       </a>
       ]
      </sup>
      <span class="emphasis">
       <em>
        So stužtičkou zapletenou, / bielo, modro a červenou.
       </em>
      </span>
      — Bielo-modro-červená stužka na čiapke bola odznakom príslušnosti k československému odbojovému vojsku.
     </p>
    </div>
    <div class="footnote">
     <p>
      <sup>
       [
       <a class="para" href="#id2582973" name="ftn.id2582973">
        102
       </a>
       ]
      </sup>
      <span class="emphasis">
       <em>
        furážka
       </em>
      </span>
      (z franc. fourauge — kožušina) — ruská vojenská čiapka
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2582992">
       </a>
       Kiež cítil by…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2583007" name="id2583007">
      103
     </a>
     ]
    </sup>
   </p>
   <p>
   </p>
   <div class="literallayout">
    <p>
     Kiež cítil by dlaň ženinu,
     <br/>
     jak napráva mi perinu.
     <br/>
     <br/>
     Kiež zohla by sa ku priču,
     <br/>
     pod hlavu dala hlavnicu.
     <br/>
     <br/>
     Kiež by mi hrnček podala
     <br/>
     a veselo sa usmiala.
     <br/>
     <br/>
     Kiež riekla by: je po boji,
     <br/>
     len sa tu vyspi v pokoji
     <br/>
     <br/>
     a potom v mojom objeme
     <br/>
     ta domov, domov pôjdeme…
     <br/>
     <br/>
     Hej… Ale pomsta zadúša:
     <br/>
     môj národ je bez vankúša.
     <br/>
     <br/>
     Hej… Zobrali mu, prašiny,
     <br/>
     i hrnčeky i periny.
     <br/>
     <br/>
     Hej… Ale dlaň sa zatína,
     <br/>
     že v cudzine je otčina.
     <br/>
     <br/>
     Hej… Ruka biť je hotová,
     <br/>
     že v domove niet domova.
     <br/>
     <br/>
     Hej… Počkaj, počkaj, anjel môj,
     <br/>
     neskončili sme ešte boj!
     <br/>
     <br/>
     <span class="emphasis">
      <em>
       Charkov 2. VIII. 1915
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2583007" name="ftn.id2583007">
        103
       </a>
       ]
      </sup>
      <span class="emphasis">
       <em>
        Kiež cítil by…
       </em>
      </span>
      — Charkov 2. VIII. 1915. Medzi rukopisom RJJ
               č. 6 a knižným znením básne nie sú odchýlky.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2583049">
       </a>
       Na janičiara…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2583064" name="id2583064">
      104
     </a>
     ]
    </sup>
   </p>
   <p>
   </p>
   <div class="literallayout">
    <p>
     Na janičiara treba janičiar.
     <br/>
     Zažmúrte oči, čo sa v slzách máču,
     <br/>
     zakryte dlaňou umáganú tvár,
     <br/>
     zaduste v hrdle chabé slová plaču!
     <br/>
     <br/>
     Nie barana, na vlka treba vlk.
     <br/>
     Nie prosiaca dlaň, tvrdá päsť nám svedčí,
     <br/>
     nie smútok v tvári, ale pomsty blk,
     <br/>
     nie poklony, lež oceľové reči.
     <br/>
     <br/>
     Na výške svet ten vidieť dokorán,
     <br/>
     v údolí úzko, samé vrchy, skaly.
     <br/>
     Len z výšky hľaďme, pozdraví sa pán,
     <br/>
     len kráľmi buďme, uctia si nás králi!
     <br/>
     <br/>
     <span class="emphasis">
      <em>
       Petrohrad 3. X. 1917
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2583064" name="ftn.id2583064">
        104
       </a>
       ]
      </sup>
      <span class="emphasis">
       <em>
        Na janičiara
       </em>
      </span>
      — Petrohrad 3. X. 1917 (20. IX. 1917). V
               rukopise RJJ č. 6 je názov Na janičára; Jesenský tu používa starší tvar tohto slova —
               bez dvojhlásky. Medzi rukopisom a knižným znením sú tieto odchýlky:
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 7:
        </em>
       </span>
       <br/>
       nie slzy v očiach, ale pomsty blk
       <br/>
      </p>
     </div>
     <p>
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 9:
        </em>
       </span>
       <br/>
       Len s hora vidno svet ten dokorán
       <br/>
      </p>
     </div>
     <p>
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2583138">
       </a>
       Vyhnali ma…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2583151" name="id2583151">
      105
     </a>
     ]
    </sup>
   </p>
   <p>
   </p>
   <div class="literallayout">
    <p>
     Vyhnali ma z vlastnej chaty.
     <br/>
     Bola zima — zvliekli šaty.
     <br/>
     Smädný som bol — mláky dali.
     <br/>
     Kamením ma kŕmievali.
     <br/>
     Opľuvanô, zneuctenô
     <br/>
     prekrstili moje meno.
     <br/>
     Rodinu som veľkú mával,
     <br/>
     nik sa ku mne nepriznával.
     <br/>
     <br/>
     Sluhom som bol… Čoby sluha!
     <br/>
     Priahavali ma do pluha.
     <br/>
     Poháňali ako vola
     <br/>
     po roli, čo mojou bola…
     <br/>
     Ťahám v daždi. Ťahám v súši.
     <br/>
     Robia rátu z mojej duši;
     <br/>
     hrudy v srdci, neveselé,
     <br/>
     prehlboké brázdy v čele.
     <br/>
     <br/>
     Dvíham ruky — reťaz na ne!
     <br/>
     Kročím — nohy poviazané.
     <br/>
     Pohľadel by — pohľad strežú,
     <br/>
     povedal by — jazyk režú.
     <br/>
     Prosiť by chcel — beda, beda —
     <br/>
     bičom sa mi odpovedá.
     <br/>
     Zaplakal by nad neresťou —
     <br/>
     vytierajú slzy päsťou.
     <br/>
     <br/>
     Smutno mi je, ťažko mi je.
     <br/>
     Jarmo reže sa do šije.
     <br/>
     Jarmo hlavu odreže mi.
     <br/>
     Zahyniem na vlastnej zemi.
     <br/>
     Ani ma nik neumyje,
     <br/>
     ani plachtou neprikryje,
     <br/>
     ani slzy nevyroní,
     <br/>
     nepochová, nezazvoní!…
     <br/>
     <br/>
     … Dolu chlapci, dolu z priča!
     <br/>
     Každý z nás má švih od biča.
     <br/>
     Sloboda sa krvou krstí.
     <br/>
     Vytrhnime im bič z hrsti!
     <br/>
     Zatnime s ním raz po vôli,
     <br/>
     kto nás bil, nech toho bolí!
     <br/>
     Nech sa ten bič točí, hviždí!
     <br/>
     Nech tvár čiernu vraha hyzdí!
     <br/>
     <br/>
     Aby toľko rán mal v tele,
     <br/>
     koľko vrások máme v čele,
     <br/>
     aby toľko krvi streklo,
     <br/>
     koľko sĺz a potu tieklo,
     <br/>
     aby toľko rokov stenal,
     <br/>
     koľko chvíľ nás za nič nemal,
     <br/>
     aby rástlo jeho semä
     <br/>
     v kamení, čo vyorieme!
     <br/>
     <br/>
     <span class="emphasis">
      <em>
       Petrohrad 10. VIII. 1917
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2583151" name="ftn.id2583151">
        105
       </a>
       ]
      </sup>
      <span class="emphasis">
       <em>
        Vyhnali ma…
       </em>
      </span>
      — Petrohrad 10. VIII. 1917 (27. VII. 1917).
               Podstatných rozdielov medzi rukopisom RJJ č. 6 a knižným znením básne nieto.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2583219">
       </a>
       Už sa mi na čiapke…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2583234" name="id2583234">
      106
     </a>
     ]
    </sup>
   </p>
   <p>
   </p>
   <div class="literallayout">
    <p>
     Už sa mi na čiapke gombička kolembe.
     <sup>
      [
      <a class="footnote" href="#ftn.id2583260" name="id2583260">
       107
      </a>
      ]
     </sup>
     <br/>
     Už mi je, má milá, už mi je po ženbe.
     <br/>
     <br/>
     Už mi vyložili cisárove šaty.
     <br/>
     Nečakaj ma, milá, pred vašimi vráty.
     <br/>
     <br/>
     Už mi visí z pleca ťažká manlicherka.
     <sup>
      [
      <a class="footnote" href="#ftn.id2583278" name="id2583278">
       108
      </a>
      ]
     </sup>
     <br/>
     Nebudeš zavierať za mnou viacej dvierka.
     <br/>
     <br/>
     Už mi vyčítali stodvadsať patrónov.
     <br/>
     Už sa ja nevrátim nikdy viacej domov.
     <br/>
     <br/>
     Už som odprisahal, už som — na cisára.
     <br/>
     Nezaprisahám sa viacej u oltára.
     <br/>
     <br/>
     Už som ja vojakom, už idem do boja,
     <br/>
     cisárov je život, ale duša — tvoja,
     <br/>
     <br/>
     myseľ moja — tvoja, srdce moje — tvoje,
     <br/>
     len ja som nie tvojím, potešenie moje.
     <br/>
     <br/>
     <span class="emphasis">
      <em>
       Petrohrad 5. XI. 1917
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2583234" name="ftn.id2583234">
        106
       </a>
       ]
      </sup>
      <span class="emphasis">
       <em>
        Už sa mi na čiapke…
       </em>
      </span>
      — Petrohrad 5. XI. 1917 (23. X. 1917).
               Štvrtý verš v rukopise RJJ č. 6 má toto znenie: Nečakaj ma viacej pred vašimi
               vráty.
     </p>
    </div>
    <div class="footnote">
     <p>
      <sup>
       [
       <a class="para" href="#id2583260" name="ftn.id2583260">
        107
       </a>
       ]
      </sup>
      <span class="emphasis">
       <em>
        Už sa mi na čiapke gombička kolembe…
       </em>
      </span>
      — na prednom rohu vojenskej čiapky rakúsko-uhorskej armády bola gombička s vystrihnutým nadpisom F J I, to jest František Jozef I.
     </p>
    </div>
    <div class="footnote">
     <p>
      <sup>
       [
       <a class="para" href="#id2583278" name="ftn.id2583278">
        108
       </a>
       ]
      </sup>
      <span class="emphasis">
       <em>
        manlicherka
       </em>
      </span>
      — vojenská flinta, ktorú zostrojil Ferdinand Mannlicher a zaviedli ju do rakúskouhorskej armády už r. 1886
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2583309">
       </a>
       Sedem dní…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2583322" name="id2583322">
      109
     </a>
     ]
    </sup>
   </p>
   <p>
   </p>
   <div class="literallayout">
    <p>
     Sedem dní je za týždeň,
     <br/>
     siedmy deň, čo kašu jem,
     <br/>
     sedem dierok na remenci,
     <br/>
     siedmy raz sa sťahujem.
     <br/>
     <br/>
     Vše na užšie, užšie, hej,
     <br/>
     od prvej až do siedmej,
     <br/>
     sedem dierok na remenci,
     <br/>
     už som na tej poslednej.
     <br/>
     <br/>
     Siedma hin pri pracke je,
     <br/>
     remeň viac neprospeje,
     <br/>
     prospeli by žgance s bryndzou,
     <br/>
     ale k nim niet — nádeje.
     <br/>
     <br/>
     Trepoce sa suchý list,
     <br/>
     že do blata načim zísť,
     <br/>
     darmo držím nohavice,
     <br/>
     raz na hanbu musím vyjsť.
     <br/>
     <br/>
     <span class="emphasis">
      <em>
       Petrohrad 31. X. 1917
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2583322" name="ftn.id2583322">
        109
       </a>
       ]
      </sup>
      <span class="emphasis">
       <em>
        Sedem dní
       </em>
      </span>
      — Petrohrad (?) 31. X. 1917 (18. X. 1917). Rukopis
               básne RJJ č. 6 sa zhoduje s knižným znením. Odchýlky sú iba v tretej slohe, ktorú
               Jesenský viac ráz prepracoval a jej varianty v rukopise poprečiarkával:
     </p>
     <p>
     </p>
     <div class="literallayout">
      <p>
       Prvý variant:
       <br/>
       Siedma hin pri pracke je
       <br/>
       remienčok neprospeje
       <br/>
       prospely by žgance s bryndzou,
       <br/>
       ale niet k nim nádeje
       <br/>
      </p>
     </div>
     <p>
     </p>
     <p>
     </p>
     <div class="literallayout">
      <p>
       Druhý variant:
       <br/>
       Siedma hin pri pracke je
       <br/>
       na ôsmu niet nádeje
       <br/>
       prospely by žgance s bryndzou
       <br/>
       remienček neprospeje
       <br/>
      </p>
     </div>
     <p>
     </p>
     <p>
     </p>
     <div class="literallayout">
      <p>
       Tretí variant:
       <br/>
       Siedma hin pri pracke je
       <br/>
       na prvú niet nádeje
       <br/>
       prospely by žgance s bryndzou
       <br/>
       remeň už neprospeje.
       <br/>
      </p>
     </div>
     <p>
     </p>
     <p>
     </p>
     <div class="literallayout">
      <p>
       Štvrtý variant:
       <br/>
       Siedma hin pri pracke je
       <br/>
       remeň viac neprospeje
       <br/>
       prospely by žgance s bryndzou
       <br/>
       ale k nim niet nádeje
       <br/>
      </p>
     </div>
     <p>
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2583425">
       </a>
       Že vydýchnuť…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2583438" name="id2583438">
      110
     </a>
     ]
    </sup>
   </p>
   <p>
   </p>
   <div class="literallayout">
    <p>
     Že vydýchnuť vám čosi bráni?
     <br/>
     Maďarskou korunou ste opásaní.
     <sup>
      [
      <a class="footnote" href="#ftn.id2583479" name="id2583479">
       111
      </a>
      ]
     </sup>
     <br/>
     <br/>
     Myšlienky vaše ako z olova?
     <br/>
     To robí čiapka kráľova.
     <br/>
     <br/>
     I srdce ako kameň? Neboráci,
     <br/>
     ten metál prsia tlačí.
     <br/>
     <br/>
     Že skrivení ste? Patrónov veľa
     <br/>
     a na chrbte veď celé teľa.
     <br/>
     <br/>
     Že nohy špejú vám jak žobráku?
     <br/>
     Veď ste vždy v marši, lebo haptáku.
     <br/>
     <br/>
     I ruky ako cent? Najnižší na svete,
     <br/>
     každej tej hviezde salutujete.
     <br/>
     <br/>
     Že nechce sa vám žiť v tom kríži stálom?
     <br/>
     Neslúžte cisárom a kráľom!
     <br/>
     <br/>
     Veď máte na pleci i pri boku,
     <br/>
     čo ranu môže zadať hlbokú,
     <br/>
     <br/>
     i pred sebou i v patróntaške,
     <br/>
     čo obľahčilo by dni ťažké,
     <br/>
     <br/>
     len by ste na toho udierali,
     <br/>
     komu ste sa, jak čertu, zapredali,
     <br/>
     <br/>
     kto sa vás na zdravie neopýtal,
     <br/>
     kto rany vaše nepočítal,
     <br/>
     <br/>
     nezbadal, ako krv vám tečie,
     <br/>
     jak štípe mráz a slnko pečie,
     <br/>
     <br/>
     nemrel od hladu, ani od smädu,
     <br/>
     pľuval na žobráctvo a na biedu…
     <br/>
     <br/>
     Len by ste udierali, kam úder patrí,
     <br/>
     len by ste boli naši bratri!
     <br/>
     <br/>
     <span class="emphasis">
      <em>
       Petrohrad 7. XI. 1917
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2583438" name="ftn.id2583438">
        110
       </a>
       ]
      </sup>
      <span class="emphasis">
       <em>
        Že vydýchnuť…
       </em>
      </span>
      — Petrohrad 7. XI. 1917 (25. X. 1917). Rukopis
               básne RJJ č. 6 sa zhoduje s knižným znením. V dvanástom a trinástom dvojverší je však
               toto znenie:
     </p>
     <p>
     </p>
     <div class="literallayout">
      <p>
       kto nezbadal, že krú vám tečie,
       <br/>
       jak štípe mráz a slnko pečie
       <br/>
       <br/>
       necítil hlad, necítil biedu,
       <br/>
       neumieral od smädu.
       <br/>
      </p>
     </div>
     <p>
     </p>
    </div>
    <div class="footnote">
     <p>
      <sup>
       [
       <a class="para" href="#id2583479" name="ftn.id2583479">
        111
       </a>
       ]
      </sup>
      <span class="emphasis">
       <em>
        Maďarskou korunou ste opásaní
       </em>
      </span>
      — Honvédi boli opásaní opaskom, ktorý mal pracku so znakom Uhorska, na ktorom bola známa svätoštefanská koruna.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2583520">
       </a>
       Na Nový rok
      </h2>
     </div>
    </div>
   </div>
   <p>
   </p>
   <p>
    <span class="emphasis">
     <em>
      1918
     </em>
    </span>
   </p>
   <p>
   </p>
   <p>
    <sup>
     [
     <a class="footnote" href="#ftn.id2583541" name="id2583541">
      112
     </a>
     ]
    </sup>
   </p>
   <p>
   </p>
   <div class="literallayout">
    <p>
     Jediná minúta rok celý odoženie,
     <br/>
     hoc sama zbabele pred novou uteká.
     <br/>
     Bol chabým biedny rok. Je chabé okamženie,
     <br/>
     a predsa večnosti v ňom sila odveká:
     <br/>
     v ňom líce bledne, v ňom ono očervenie,
     <br/>
     v ňom duša zajasá, v ňom ona narieka,
     <br/>
     v ňom krsá nádeja, v ňom mizne potešenie,
     <br/>
     a ono zabíja i tvorí človeka.
     <br/>
     <br/>
     Rok Nový, tu si zas. Polnočné naladenie
     <br/>
     ťa v kostým veselý na chvíľu oblieka…
     <br/>
     Prijmite, priatelia, i moje pozdravenie:
     <br/>
     <br/>
     Nech láska k národu tou chabou chvíľou nenie,
     <br/>
     čo dohnal ľúty čas nakrátko zďaleka,
     <br/>
     lež nech je večitým jej skvúce vzplamenenie
     <br/>
     a ako večnosť mžik, nech ono vraha ženie!
     <br/>
     <br/>
     <span class="emphasis">
      <em>
       Kijev 31. XII. 1917
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2583541" name="ftn.id2583541">
        112
       </a>
       ]
      </sup>
      <span class="emphasis">
       <em>
        Na Nový rok
       </em>
      </span>
      — Kijev 31. XII. 1917. V rukopise RJJ č. 6 mala
               báseň v posledných veršoch iné znenie a bola aj o dva verše dlhšia. Jesenský však
               pôvodný koniec básne tak dôkladne poprečiarkoval, že text je nečitateľný. Miesto
               týchto šiestich poprečiarkovaných veršov napísal štyri nové, ktorými definitívne
               ukončil báseň. Vo štvrtom verši rukopisu je tento prečiarknutý variant:
     </p>
     <p>
     </p>
     <div class="literallayout">
      <p>
       a predsa skrýva sa v ňom sila odveká:
       <br/>
      </p>
     </div>
     <p>
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2583612">
       </a>
       K nášmu práporu
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2583627" name="id2583627">
      113
     </a>
     ]
    </sup>
   </p>
   <p>
   </p>
   <div class="literallayout">
    <p>
     Kiež, kiež by nanovo tá mladosť mohla vzklíčiť,
     <br/>
     kiež by ťa mohol niesť
     <br/>
     cez tŕne našich ciest,
     <br/>
     cez búrky bitevné, čo chceli by ťa zničiť,
     <br/>
     kiež by ťa s nadšením u našich rodných miest
     <br/>
     na každú chalupu s víťazstvom mohol vztýčiť:
     <br/>
     Ty prameň krvavý i studňa čistoty,
     <br/>
     i vrelej lásky znak i pomstva volajúca,
     <br/>
     i potok studený i riava teploty,
     <br/>
     i päsť čo zabíja i ruka hladkajúca,
     <br/>
     i večný čarodej, čo všetko jednotí
     <br/>
     a tisícročný svet na rozvaliny rúca —
     <br/>
     kiež by ťa mohol niesť,
     <br/>
     uprostred tisíc dúm, pocitov, tisíc chutí,
     <br/>
     jedinú našu česť,
     <br/>
     náš prápor rozvinutý!
     <br/>
     <br/>
     <span class="emphasis">
      <em>
       Jekaterinburg 12. XI. 1918
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2583627" name="ftn.id2583627">
        113
       </a>
       ]
      </sup>
      <span class="emphasis">
       <em>
        K nášmu práporu
       </em>
      </span>
      — Jekaterinburg 12. XI. 1918. V rukopise
               básne RJJ č. 6 za deviatym veršom nasleduje verš, ktorý autor v knižných vydaniach
               vynechal (až na vydanie v Tatrane, Turčiansky Svätý Martin 1919):
     </p>
     <p>
     </p>
     <div class="literallayout">
      <p>
       i päsť čo zabíja i ruka hladkajúca,
       <br/>
      </p>
     </div>
     <p>
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2583696">
       </a>
       Hej krv ty…
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2583710" name="id2583710">
      114
     </a>
     ]
    </sup>
   </p>
   <p>
   </p>
   <div class="literallayout">
    <p>
     Nám ešte tonúť treba v nenávisti
     <br/>
     pre výraz lásky slobodný a čistý…
     <br/>
     <br/>
     A preto, krv ty naša, búr sa, peň,
     <br/>
     sŕdc usadenú roztoč priehlbeň,
     <br/>
     nech bezdný hnev po našich dušiach sídli,
     <br/>
     zalieva lupičskú tvár oplanov;
     <br/>
     nech obočia sú kŕdľom havranov
     <br/>
     ponurným, strašným, s rozpätými krídly,
     <br/>
     a pod nimi nech planú pohľady
     <br/>
     sťa uhlie, čo na drobný popol spáli
     <br/>
     tie zberby, ktoré naše poklady
     <br/>
     nám bezočivým násilenstvom vzali.
     <br/>
     <br/>
     Hej, k plecu jedovatú berme zbraň
     <br/>
     a líca naše ta ku kolbám klaďme:
     <br/>
     čím väčšia rana na zbojníkov padne,
     <br/>
     tým skôr sa zrastie hĺbka našich rán!
     <br/>
     Nám mnohých treba zrovnať so zemou,
     <br/>
     kým prídeme do vďačných objemov.
     <br/>
     <br/>
     <span class="emphasis">
      <em>
       Petrohrad 18. XI. 1917
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2583710" name="ftn.id2583710">
        114
       </a>
       ]
      </sup>
      <span class="emphasis">
       <em>
        Hej, krv ty…
       </em>
      </span>
      — Petrohrad 18. XI. 1917. V rukopise RJJ č. 6 je
               báseň na viacerých miestach prečiarknutá. Sú v nej pri zrovnaní s knižným znením
               básne tieto odchýlky: miesto tretieho verša je v rukopise tento prečiarknutý text:
     </p>
     <p>
     </p>
     <div class="literallayout">
      <p>
       Hej, krv, ty rozohrej, búr a peň
       <br/>
      </p>
     </div>
     <p>
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 4:
        </em>
       </span>
       <br/>
       Sŕdc usadnutú rozvir priehlbeň
       <br/>
      </p>
     </div>
     <p>
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verše 9 — 10:
        </em>
       </span>
       <br/>
       a pod nimi nech blčia pohľady
       <br/>
       sťa uhlie, čo na siný popol spáli
      </p>
     </div>
     <p>
     </p>
     <p>
     </p>
     <p>
      Na konci básne v rukopise sú ešte štyri verše, ktoré autor prečiarkol:
     </p>
     <p>
     </p>
     <div class="literallayout">
      <p>
       Nám mnohých treba srovnať so zemou,
       <br/>
       kým prídeme do vďačných objemov,
       <br/>
       nám ešte tonúť treba v nenávisti
       <br/>
       pre lásky výraz slobodný a čistý.
       <br/>
      </p>
     </div>
     <p>
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2583836">
       </a>
       Pred vianočným stromom
      </h2>
     </div>
    </div>
   </div>
   <p>
   </p>
   <p>
    <span class="emphasis">
     <em>
      1918
     </em>
    </span>
   </p>
   <p>
   </p>
   <p>
    <sup>
     [
     <a class="footnote" href="#ftn.id2583858" name="id2583858">
      115
     </a>
     ]
    </sup>
   </p>
   <p>
   </p>
   <div class="literallayout">
    <p>
     Pred stromom vianočným zas tu stojíme spolu.
     <br/>
     Niet na ňom čertov viac, niet panstva symbolov
     <br/>
     s rinčiacou reťazou, spotenou svojvôľou,
     <br/>
     krvavým korbáčom vrezaným v pravdu holú,
     <br/>
     <br/>
     niet zatvrdnutých sĺz, skamenelého bôľu,
     <br/>
     niet viacej chytených na svorku sokolov…
     <br/>
     Tisíc liet zahnaní do kúta od stolov,
     <br/>
     zasadnúť môžeme ku bohatému stolu.
     <br/>
     <br/>
     Dar visí na strome, dar všetkým premilý!
     <br/>
     Oslávme dneska tých, čo tento dar nám dali,
     <br/>
     veď sú to darci tí, ichž večne lúpili,
     <br/>
     veď sú to darci tí, ichž večne obkrádali,
     <br/>
     veď sú to tí, čo nás od smrti spasili,
     <br/>
     nám sviatok strojili a sami umierali!
     <br/>
     <br/>
     <span class="emphasis">
      <em>
       Jekaterinburg 18. XII. 1918
      </em>
     </span>
     <br/>
    </p>
   </div>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2583858" name="ftn.id2583858">
        115
       </a>
       ]
      </sup>
      <span class="emphasis">
       <em>
        Pred vianočným stromom
       </em>
      </span>
      — Jekaterinburg 18. XII. 1918. Medzi
               rukopisom RJJ č. 6 a knižným znením nie sú odchýlky.
     </p>
    </div>
   </div>
  </div>
 </body>
</html>
