<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523164">
       </a>
       Po búrkach
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2523179" name="id2523179">
      1
     </a>
     ]
    </sup>
   </p>
   <p>
   </p>
   <div class="literallayout">
    <p>
     <span class="emphasis">
      <em>
       To boli búrky!
      </em>
     </span>
     <br/>
     <span class="emphasis">
      <em>
       Sad sa lámal v páse,
      </em>
     </span>
     <br/>
     <span class="emphasis">
      <em>
       bil čelom o zem v ustavičnom chvení…
      </em>
     </span>
     <br/>
     <span class="emphasis">
      <em>
       Dnes kde-tu už len vrcholec sa trasie
      </em>
     </span>
     <br/>
     <span class="emphasis">
      <em>
       a konár zvisne k zemi nalomený,
      </em>
     </span>
     <br/>
     <span class="emphasis">
      <em>
       strhané lístie pod nohou sa stelie…
      </em>
     </span>
     <br/>
     <span class="emphasis">
      <em>
       Posledné mračná hundrú…
      </em>
     </span>
     <br/>
     <span class="emphasis">
      <em>
       Nebo belie.
      </em>
     </span>
     <br/>
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2523179" name="ftn.id2523179">
        1
       </a>
       ]
      </sup>
      Úvodná báseň zbierky Po búrkach má rukopis v zošite so signatúrou RJJ č. 8 s
               názvom Moto. V zátvorke pod názvom autor uvádza „K chystanej zbierke veršov Po
               búrkach.“ Motto napísal Jesenský v Bratislave 25. mája 1932.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523239">
       </a>
       Rozhýbané vrcholce
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2523252">
        Za Hviezdoslavom
       </a>
      </span>
     </dt>
     <dt>
      <span class="sect1">
       <a href="#id2523360">
        Ján Francisci
       </a>
      </span>
     </dt>
     <dt>
      <span class="sect1">
       <a href="#id2523467">
        Štefan Marko Daxner
       </a>
      </span>
     </dt>
     <dt>
      <span class="sect1">
       <a href="#id2523530">
        Slovenčine
       </a>
      </span>
     </dt>
     <dt>
      <span class="sect1">
       <a href="#id2505012">
        Gregorovi-Tajovskému
       </a>
      </span>
     </dt>
     <dt>
      <span class="sect1">
       <a href="#id2505104">
        Pani Elene Maróthy-Šoltésovej
       </a>
      </span>
     </dt>
     <dt>
      <span class="sect1">
       <a href="#id2505201">
        Na Nový rok 1927
       </a>
      </span>
     </dt>
     <dt>
      <span class="sect1">
       <a href="#id2505277">
        28. X. 1926
       </a>
      </span>
     </dt>
     <dt>
      <span class="sect1">
       <a href="#id2505360">
        28. X. 1928
       </a>
      </span>
     </dt>
     <dt>
      <span class="sect1">
       <a href="#id2505426">
        Národu
       </a>
      </span>
     </dt>
     <dt>
      <span class="sect1">
       <a href="#id2505554">
        Z reči diktátora
       </a>
      </span>
     </dt>
     <dt>
      <span class="sect1">
       <a href="#id2505633">
        Mistríky
       </a>
      </span>
     </dt>
    </dl>
   </div>
   <p>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523252">
        </a>
        Za Hviezdoslavom
       </h2>
      </div>
     </div>
    </div>
    <p>
    </p>
    <p>
     <sup>
      [
      <a class="footnote" href="#ftn.id2523264" name="id2523264">
       2
      </a>
      ]
     </sup>
    </p>
    <p>
    </p>
    <div class="literallayout">
     <p>
      Ó, Hviezdoslav! Ty srdce národa,
      <br/>
      že dotkla sa Ťa drzá, neúprosná,
      <br/>
      vždy víťaziaca, večne živá smrť!
      <br/>
      Zatônila Ti oči — jazerá,
      <br/>
      kde sa tá naša duša kúpala.
      <br/>
      Zavrela ústa — hlasnú, nedostižnú
      <br/>
      ozvenu našich skalných údolí.
      <br/>
      Šedivú hlavu naklonila k hrobu —
      <br/>
      ten otvorený, teplý príbytok,
      <br/>
      kde sme sa často všetci stretali
      <br/>
      a vychádzali na boží svet s piesňou!
      <br/>
      <br/>
      Nad bielou, malou jamou, múranou
      <br/>
      tu stojím v smútku s obnaženou hlavou,
      <br/>
      a hoci zvony zunia za Tebou,
      <br/>
      hoc spev Ťa trúchly ku nej odprevádza,
      <br/>
      hoc nad rakvou kňaz káže kovovou,
      <br/>
      mne zdá sa v mojich mysliach smútočných:
      <br/>
      zvon bez srdca, chrám ostal bez kňaza
      <br/>
      a hrobitov je v dušiach zástupu.
      <br/>
      Keď národ kladie spevca do hrobu,
      <br/>
      je, sťa by doňho seba pochovával.
      <br/>
      <br/>
      Po Tvojich slovách nieto viacej slov.
      <br/>
      Tie piesne Tvoje zopakovať neľza,
      <br/>
      keď už raz v Tvojich ústach odzneli.
      <br/>
      Si poetom, čo keď raz zamĺkne,
      <br/>
      rod celý nemie, ako umretý.
      <br/>
      Tak popri vyschlom žriedle potoka
      <br/>
      pobrežné kvety ku zemi sa klonia.
      <br/>
      Tak na pni odpílenom vysychá
      <br/>
      milión listov ledva rozvitých.
      <br/>
      Tak s diamantom jedným rozbitým
      <br/>
      zaniká tisíc jasných papršlekov.
      <br/>
      <br/>
      Mňa so zármutkom zalieva len stud,
      <br/>
      že ruším tíšku svojím výkrikom,
      <br/>
      že Teba niet, že nebude viac piesní,
      <br/>
      tak ako bolo, ktoré nadchnutím
      <br/>
      prenikli naše mŕtve životy
      <br/>
      a zdvihli mútne oči otrokov
      <br/>
      k výšinám belasého blankytu.
      <br/>
      A keď aj zaspievajú epigóni,
      <br/>
      to bude odlesk Tvojich pokladov,
      <br/>
      to bude kvapka z hĺbky Tvojej studne,
      <br/>
      z tých dlhých riadkov drobná písmena,
      <br/>
      zvuk slabý z Tvojich nespočetných piesní,
      <br/>
      iskierka drobná z vatry Tvojej duše…
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523360">
        </a>
        Ján Francisci
       </h2>
      </div>
     </div>
    </div>
    <p>
     <span class="emphasis">
      <em>
       (Na oslavu jeho storočných narodenín v Hnúšti dňa 29. mája 1922)
      </em>
     </span>
    </p>
    <p>
    </p>
    <p>
     <sup>
      [
      <a class="footnote" href="#ftn.id2523381" name="id2523381">
       3
      </a>
      ]
     </sup>
     <sup>
      [
      <a class="footnote" href="#ftn.id2523393" name="id2523393">
       4
      </a>
      ]
     </sup>
    </p>
    <p>
    </p>
    <div class="literallayout">
     <p>
      Ja vídal som Ťa len v tú pozdnú zimnú dobu,
      <br/>
      keď život ťažký Ťa už skoro utrmácal,
      <br/>
      keď s vlasmi šedými si drobným krokom kráčal
      <br/>
      po cestách tŕňových ta k pokojnému hrobu.
      <br/>
      <br/>
      Tak mnoho, mnoho ráz som za Tebou sa vracal,
      <br/>
      by aspoň halierom tiež prispel na dlžobu:
      <br/>
      pozdravom skromným za tú tvrdú, chladnú zlobu
      <br/>
      Ti lásky, nadchnutia a vďaky mrvou splácal.
      <br/>
      <br/>
      Dnes národ zhrnul sa sem k Tvojej oslave,
      <br/>
      by, ako jemu Ty, sa teraz Tebe koril,
      <br/>
      povďačný, že si zaň až k šibenici sporil,
      <br/>
      rval smrti, liečeval mu telo boľavé,
      <br/>
      <br/>
      že Tvojou zásluhou ho zlý vrah neumoril
      <br/>
      a že tam u Sinca pri šumnej Rimave
      <sup>
       [
       <a class="footnote" href="#ftn.id2523440" name="id2523440">
        5
       </a>
       ]
      </sup>
      <br/>
      dnes Tvojím jazykom už k Tebe zahovoril.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523467">
        </a>
        Štefan Marko Daxner
       </h2>
      </div>
     </div>
    </div>
    <p>
     <span class="emphasis">
      <em>
       (Na slávnosti odhalenia pamätnej dosky v Tisovci dňa 8. októbra
               1922)
      </em>
     </span>
    </p>
    <p>
    </p>
    <p>
     <sup>
      [
      <a class="footnote" href="#ftn.id2523488" name="id2523488">
       6
      </a>
      ]
     </sup>
     <sup>
      [
      <a class="footnote" href="#ftn.id2523500" name="id2523500">
       7
      </a>
      ]
     </sup>
    </p>
    <p>
    </p>
    <div class="literallayout">
     <p>
      Po zachmúrených dňoch deň príde usmievavý.
      <br/>
      Na púšti blčiacej strom bude zelený.
      <br/>
      V šuchote musí byť plod čerstvý sviežej šťavy,
      <br/>
      tak ako drahokam sa nájde v kamení.
      <br/>
      <br/>
      Niet biedy najhoršej najväčšej bez úľavy.
      <br/>
      Je v hluchej dobe zvuk storočnej ozveny.
      <br/>
      Na dejín prázdny list čas príde plný slávy,
      <br/>
      čo národ pozdvihne do blata vtlačený…
      <br/>
      <br/>
      Už tretiu hodinu reč hrmí na námestí:
      <br/>
      Ty národ úbohý! Huč so mnou, družne huč,
      <br/>
      že k sieni slobody si požaduješ cesty,
      <br/>
      a od dvier zamknutých ich drahocenný kľúč…
      <br/>
      <br/>
      Storočie neprešlo: náš prápor v mužnej pästi,
      <br/>
      čo rozvinul si Ty, sa kloní Tebe k česti!
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523530">
        </a>
        Slovenčine
       </h2>
      </div>
     </div>
    </div>
    <p>
    </p>
    <p>
    </p>
    <div class="blockquote">
     <blockquote class="blockquote">
      <p>
      </p>
      <div class="literallayout">
       <p>
        <br/>
        — — — — — — —
        <br/>
        <span class="emphasis">
         <em>
          pojď, v jeden kmen se sluč a v jeden rod
         </em>
        </span>
        <br/>
        <span class="emphasis">
         <em>
          a v srdce jediné, jež vroucně buší,
         </em>
        </span>
        <br/>
        <span class="emphasis">
         <em>
          a v jednu myšlenku a v jednu duši.
         </em>
        </span>
       </p>
      </div>
      <p>
      </p>
      <p>
       — — — — — — —
      </p>
      <p>
       Adolf Heyduk: Slovensku
       <sup>
        [
        <a class="footnote" href="#ftn.id2504877" name="id2504877">
         8
        </a>
        ]
       </sup>
      </p>
     </blockquote>
    </div>
    <p>
    </p>
    <p>
    </p>
    <p>
     <sup>
      [
      <a class="footnote" href="#ftn.id2504906" name="id2504906">
       9
      </a>
      ]
     </sup>
    </p>
    <p>
    </p>
    <div class="literallayout">
     <p>
      Do pohádkových šiat si odel dievča biedne,
      <br/>
      vlas bujný pričesal, tvár v rudo vybozkával,
      <br/>
      dal iskier v suchý zrak a vlahy v pery smädné,
      <br/>
      že, známe od mala, som ho už nepoznával…
      <br/>
      <br/>
      Lichotné zrkadlo bol nadšených slov nával.
      <br/>
      Reč zmĺkla, bozkov niet, šat pohádkový redne
      <br/>
      i pery silnejú i ružová tvár bledne,
      <br/>
      a dievča vidím zas, čo som tak oplakával.
      <br/>
      <br/>
      Tam stojí slúžtička tá u parádnych dvier
      <br/>
      s uzlíkom na ruke, ustatá, učubraná,
      <br/>
      tak rada slúžila by u hodného pána.
      <br/>
      <br/>
      Lež otvorená je len cintorína brána…
      <br/>
      <br/>
      Mne zdá sa, za biednou že idem na cmiter,
      <br/>
      kvet hodiť do jamy, kde bude pochovaná.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505012">
        </a>
        Gregorovi-Tajovskému
       </h2>
      </div>
     </div>
    </div>
    <p>
     <span class="emphasis">
      <em>
       (Na jeho päťdesiatku)
      </em>
     </span>
    </p>
    <p>
    </p>
    <p>
     <sup>
      [
      <a class="footnote" href="#ftn.id2505031" name="id2505031">
       10
      </a>
      ]
     </sup>
     <sup>
      [
      <a class="footnote" href="#ftn.id2505058" name="id2505058">
       11
      </a>
      ]
     </sup>
    </p>
    <p>
    </p>
    <div class="literallayout">
     <p>
      Už život zovšednel. Tá Tvoja duša postí.
      <br/>
      Zaspala na tvrdo už doba pohnutá,
      <br/>
      keď vetry sibírske nám lámavali kosti
      <br/>
      a knísala nás smrť v hruď našu vbodnutá.
      <br/>
      <br/>
      Lež srdce horelo raz v láske a raz v zlosti
      <br/>
      a duša slovenská, okovám zvyknutá,
      <br/>
      pod voľným práporom, pod znakom budúcnosti
      <br/>
      letela, ako vták, na krídla zdvihnutá…
      <br/>
      <br/>
      Už stuha červená tých časov bledne v skrini,
      <br/>
      huňatú papachu moľ drobná necení,
      <br/>
      meč ruský v kúte je a lentu obal stíni.
      <br/>
      <br/>
      Raz nieto radosti, kde nieto ozveny.
      <br/>
      <br/>
      Môj drahý Jozefe, už prichádzajú iní.
      <br/>
      Už nastal čas pre hyeny.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505104">
        </a>
        Pani Elene Maróthy-Šoltésovej
       </h2>
      </div>
     </div>
    </div>
    <p>
     <span class="emphasis">
      <em>
       (Na jej sedemdesiatku)
      </em>
     </span>
    </p>
    <p>
    </p>
    <p>
     <sup>
      [
      <a class="footnote" href="#ftn.id2505122" name="id2505122">
       12
      </a>
      ]
     </sup>
     <sup>
      [
      <a class="footnote" href="#ftn.id2505138" name="id2505138">
       13
      </a>
      ]
     </sup>
    </p>
    <p>
    </p>
    <div class="literallayout">
     <p>
      Keď zvečerilo sa a nebude viac rána,
      <br/>
      dňa horúceho už a zasa večera,
      <br/>
      kam duša bázlivá, pred koncom naľakaná,
      <br/>
      za štipkou radosti kam oči upiera?…
      <br/>
      <br/>
      A keď je minulosť len samá žhúca rana,
      <sup>
       [
       <a class="footnote" href="#ftn.id2505172" name="id2505172">
        14
       </a>
       ]
      </sup>
      <br/>
      keď radi sme, že čas ju fátľom zastiera,
      <br/>
      kam duša citlivá a žitím doráňaná,
      <br/>
      keď zvečerilo sa, kam ona pozerá?
      <br/>
      <br/>
      Na vďačnosť národa? Na riadky v lexikone?
      <br/>
      Na sochu z mramora? Na životný svoj trud?
      <br/>
      Pamätnú rytinu na zlatom medailóne?
      <br/>
      Nie.
      <br/>
      Na ten sveta kruh, kam nedosiahli tône,
      <br/>
      na iskry nadchnutia, čo ešte chová hruď
      <br/>
      a podá národu. Tie dajú fárb i vône,
      <br/>
      keď treba znova žiť, keď treba — zabudnúť.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505201">
        </a>
        Na Nový rok 1927
       </h2>
      </div>
     </div>
    </div>
    <p>
    </p>
    <p>
     <sup>
      [
      <a class="footnote" href="#ftn.id2505213" name="id2505213">
       15
      </a>
      ]
     </sup>
    </p>
    <p>
    </p>
    <div class="literallayout">
     <p>
      Z tmy batolíš sa k nám bez určitosti v tvári.
      <br/>
      Po roku zvieme len, že sme sa mýlili,
      <br/>
      keď sme ťa čakali, keď sme ťa uctili.
      <br/>
      Nie, nie, ty nebudeš tiež lepší ako starý.
      <br/>
      <br/>
      Tak, ako nebožtík, nám neprinesieš dary,
      <br/>
      len skrátiš chodník do tej tmavej mohyly,
      <br/>
      kam i ty zapadneš. Tma večná prichýli
      <br/>
      nás, naše želania a závisti a sváry.
      <br/>
      <br/>
      Spoločný osud náš. Sme dvaja rovnakí.
      <br/>
      Tie časy minulé, čo slnca na podobu
      <br/>
      orali hrobitov, kriesili mŕtvych z hrobu,
      <br/>
      pod pamätníkmi spia: sputnané zázraky,
      <br/>
      symboly vzkriesenia dnes značia mŕtvu dobu.
      <br/>
      <br/>
      Tak slnko zachodí za čierne oblaky.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505277">
        </a>
        28. X. 1926
       </h2>
      </div>
     </div>
    </div>
    <p>
    </p>
    <p>
     <sup>
      [
      <a class="footnote" href="#ftn.id2505288" name="id2505288">
       16
      </a>
      ]
     </sup>
    </p>
    <p>
    </p>
    <div class="literallayout">
     <p>
      Nehádžu hazardéri vysokí
      <br/>
      v rozvrtené tak šťastne žitia kolo
      <br/>
      to nadšenie, čo ešte pred roky
      <br/>
      na tento prvý náš deň v dušiach bolo?
      <br/>
      <br/>
      Tak pozerám. Mne zdá sa: delia sa
      <br/>
      nie o rúcho len, ale delia ducha.
      <br/>
      Preto sa srdce zlobou zatriasa
      <br/>
      a v nedôvere myseľ neposlúcha.
      <br/>
      <br/>
      Nevrhať v blbé kocky s pokriky
      <br/>
      vzlet našich pomyslov a zápal duší,
      <br/>
      stisk bratských rúk a rodné jazyky,
      <br/>
      čo spojilo nás raz, to rvať na kusy!
      <br/>
      <br/>
      Beztvárne nepoložia kaliky
      <br/>
      ni v čierny rámec deň náš veliký!
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505360">
        </a>
        28. X. 1928
       </h2>
      </div>
     </div>
    </div>
    <p>
    </p>
    <p>
     <sup>
      [
      <a class="footnote" href="#ftn.id2505371" name="id2505371">
       17
      </a>
      ]
     </sup>
    </p>
    <p>
    </p>
    <div class="literallayout">
     <p>
      Po päťdesiatich dňoch by mal prísť svätý Duch.
      <br/>
      Nás? Od vzkriesenia už, hľa, desať rokov delí
      <br/>
      a Ducha svätého sme dosiaľ nevideli.
      <br/>
      Ba miesto plameňa tých našich snáh a túh,
      <br/>
      čo roznecoval v nás náš večný Pán a Druh,
      <br/>
      sme jaksi skľúčení na duši zosmutneli.
      <br/>
      Veď sťaby na úsvit už krátil sa deň biely,
      <br/>
      vzmach duší nocovať sa náhlil v úzky kruh.
      <br/>
      <br/>
      Na horizonte tma hôr našich temená
      <br/>
      počína čipkami zas smútočnými vrúbiť.
      <br/>
      Čuť zahaleného zas strážcu noci trúbiť.
      <br/>
      Z dier hajno rojí sa nočného plemena
      <br/>
      a trhá pamiatky, čo mali by sme ľúbiť.
      <br/>
      Do duší strašidiel sa vkráda ozvena.
      <br/>
      <br/>
      Je tu Iškariot a Pavol by mal tu byť!
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505426">
        </a>
        Národu
       </h2>
      </div>
     </div>
    </div>
    <p>
    </p>
    <p>
    </p>
    <div class="blockquote">
     <blockquote class="blockquote">
      <p>
       Motto:
       <span class="emphasis">
        <em>
         Voľ si skutočných apoštolov!
        </em>
       </span>
      </p>
     </blockquote>
    </div>
    <p>
    </p>
    <p>
    </p>
    <p>
     <sup>
      [
      <a class="footnote" href="#ftn.id2505454" name="id2505454">
       18
      </a>
      ]
     </sup>
    </p>
    <p>
    </p>
    <div class="literallayout">
     <p>
      Nie zaklínačom tmy svieť lúčmi svojej viery.
      <br/>
      Čo odklínajú ťa, sú tvoji bohatieri.
      <br/>
      Tam hrobka klenie len, tu klenú nebesá.
      <br/>
      <br/>
      Úbohé lojovky, čo držíš zapálené?
      <br/>
      Hľaď na ten plamienok: ten iba trasie sa
      <br/>
      a vrhá na steny len fantastické tiene,
      <br/>
      v tmu kúty zahalí a poval chalupy.
      <br/>
      Ak dýchne plachý van a slabý ohník siahne,
      <br/>
      už jeho jazýček sa za ním chabo tiahne,
      <br/>
      splašený plazí sa, tenkne a učupí.
      <br/>
      Nechráň ho priehrštím a nekry v svojom lone:
      <br/>
      čím menšie svetlá sú, tým obrovskejšie tône,
      <br/>
      pred každým závanom tak ľahko ohnú sa.
      <br/>
      <br/>
      Ber plameň zažratý do hľuzy tvrdej kôry,
      <br/>
      čo keď raz vzplamenel, kým trvá, stále horí,
      <br/>
      tým viac, čím prudkejší ho víchor zadúša!
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505554">
        </a>
        Z reči diktátora
       </h2>
      </div>
     </div>
    </div>
    <p>
     <span class="emphasis">
      <em>
       (Jednému politikovi)
      </em>
     </span>
    </p>
    <p>
    </p>
    <p>
     <sup>
      [
      <a class="footnote" href="#ftn.id2505573" name="id2505573">
       19
      </a>
      ]
     </sup>
    </p>
    <p>
    </p>
    <div class="literallayout">
     <p>
      Ja diktátor? To ľudia vravia veľa.
      <br/>
      Obratní diktátormi nebudú.
      <br/>
      Či nevidíte čiernu obludu,
      <br/>
      čo každý prameň zakaliť by chcela,
      <br/>
      ak neprikývnem, že som nielen sám,
      <br/>
      ak nepoviem, že k rozkazom sme dvaja?
      <br/>
      Tak moje svetlo niekdy uhne tmám,
      <br/>
      tak ono s tmou sa v divný súmrak spája.
      <br/>
      V tom súmraku ja kupčím. K slncu kľúč
      <br/>
      ja za to iste verne zachovávam:
      <br/>
      za tristo rokov stredoveku dávam
      <br/>
      raz kvapku striebra a raz zlatý lúč.
      <br/>
      Že tma je bez dna, nevadí, ja viem:
      <br/>
      len v slnci rodí najčernejšia zem,
      <br/>
      a kto sa prple v nej, ten zapíska sa.
      <br/>
      K jasnosti speje z tieňov každá krása,
      <br/>
      či z duše hlbiny, či z pôdy, z vôd,
      <br/>
      len v svetle rozkošný jej dozrie plod,
      <br/>
      tak ako drahokamy rastú v cene,
      <br/>
      keď zablyštia hor’ k svetlu vynesené…
      <br/>
      <br/>
      I obluda, čo k prameňom mi siaha
      <br/>
      a žiarli na mňa — svetlo napomáha,
      <br/>
      obelie kvôli obchodu so mnou,
      <br/>
      ja niekdy očerniem, veď kupčím s tmou.
      <br/>
      Čo kričíte, že chcete vstávať s ránom?
      <br/>
      Nač krvi príšera? Boj k pomoci?
      <br/>
      I bez toho je svetlo sveta pánom
      <br/>
      i v tieňoch mrkania i za noci.
      <br/>
      Z vôd živých neľza čerpať hnilú mláku,
      <br/>
      a keď sa prúd ich čistý zakalí,
      <br/>
      len ticho! V striebro vlny zapáli
      <br/>
      to slnce, ktoré vyjde zo súmraku.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505633">
        </a>
        Mistríky
       </h2>
      </div>
     </div>
    </div>
    <p>
    </p>
    <p>
     <sup>
      [
      <a class="footnote" href="#ftn.id2505645" name="id2505645">
       20
      </a>
      ]
     </sup>
    </p>
    <p>
    </p>
    <div class="literallayout">
     <p>
      To kraj’na Slovákova!
      <br/>
      <br/>
      Kraj celý hrb je len.
      <br/>
      Čo deň, to jama nová
      <br/>
      a nový hrb, čo deň.
      <br/>
      <br/>
      Plachietka ako dlaň
      <br/>
      sa lepí na hrb: pole;
      <br/>
      a na piaď úzky lán
      <br/>
      prsť sypú skaly holé.
      <br/>
      <br/>
      Vymodlikať si chlieb
      <br/>
      sa paša k nebu vinie…
      <br/>
      <br/>
      Sťa bol by v cintoríne
      <br/>
      a hľadel na pohreb:
      <br/>
      <br/>
      S pesničkou unylou,
      <br/>
      sťa v rubáši by, žena
      <br/>
      pod veľkou mohylou
      <br/>
      do hrobov zhŕňa sená.
      <br/>
      <br/>
      V jej tvári kríž a kráž.
      <br/>
      Ku životu i k smrti
      <br/>
      podhodil príkry zráz
      <br/>
      povrázky tenkých prtí.
      <br/>
      <br/>
      Hôr vence dokola.
      <br/>
      Dolinky — úzke truhly.
      <br/>
      Cudzieho kostola
      <br/>
      z ich lesov organ trúchli.
      <br/>
      <br/>
      A straka bedáka.
      <br/>
      A havran vdovca robí,
      <br/>
      do rakve vrchnáka
      <br/>
      kým ďateľ klince hlobí.
      <br/>
      <br/>
      Nad rakvou cengá list.
      <br/>
      Za mŕtvym vetva kýve.
      <br/>
      V kaňúra ostrý hvizd
      <br/>
      narieka nebo sivé.
      <br/>
      <br/>
      Lká vetrom starý les.
      <br/>
      Pne smolou slzy lejú.
      <br/>
      Sa trasú kečky briez
      <br/>
      a kôry vráskavejú.
      <br/>
      <br/>
      Smútočný závoj: stín
      <br/>
      smrek hádže v skalu lysú.
      <br/>
      Náhrobky v cintorín:
      <br/>
      balvany bez nápisu…
      <br/>
      <br/>
      Kar…
      <br/>
      Všetko hotové.
      <br/>
      Položia na stolíky
      <br/>
      kamenné pagáčiky
      <br/>
      a šišky borové.
      <br/>
      <br/>
      Pri kare žalôb mnoho.
      <br/>
      Prepadnú v kamení!
      <br/>
      Kto hlasne žiada, toho
      <br/>
      obslúžia ozveny…
      <br/>
      <br/>
      A pozostalosť detí?
      <br/>
      <br/>
      Skoruša s rubíny,
      <br/>
      štrbavé margaréty,
      <br/>
      chalcedón svrčiny,
      <br/>
      <br/>
      slniečka zlaté nite,
      <br/>
      granáty za šera,
      <br/>
      opály mútne v svite,
      <br/>
      perličky večera,
      <br/>
      <br/>
      smaragdy kapradiny,
      <br/>
      krištále bystriny,
      <br/>
      stužtička do výšiny,
      <br/>
      kukučky hodiny,
      <br/>
      <br/>
      po vŕškoch plná šatňa,
      <br/>
      na výber v každý čas:
      <br/>
      nebesky snežné plátna,
      <br/>
      zafír a kanafas,
      <br/>
      <br/>
      lampadky vlčích očí
      <br/>
      a krta rytiny
      <br/>
      a v raždí črvotoče,
      <br/>
      tajnostné byliny
      <br/>
      <br/>
      a symbol z dávnej doby,
      <br/>
      hľadiaci v hluchú výš:
      <br/>
      tri kopce, ako hroby,
      <br/>
      a dvojramenný kríž…
      <br/>
     </p>
    </div>
    <p>
    </p>
    <p>
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2523264" name="ftn.id2523264">
        2
       </a>
       ]
      </sup>
      <span class="emphasis">
       <em>
        Za Hviezdoslavom
       </em>
      </span>
      — báseň napísal Jesenský v Rimavskej
                  Sobote, bez bližšieho označenia dňa jej vzniku. Rukopis básne je v zošite RJJ č.
                  7. Za posledným vytlačeným veršom je v rukopise ešte jeden verš:
     </p>
     <p>
     </p>
     <div class="literallayout">
      <p>
       čo v tvojich piesňach blýska, vraví, horí…
       <br/>
      </p>
     </div>
     <p>
     </p>
    </div>
    <div class="footnote">
     <p>
      <sup>
       [
       <a class="para" href="#id2523381" name="ftn.id2523381">
        3
       </a>
       ]
      </sup>
      <span class="emphasis">
       <em>
        Ján Francisci
       </em>
      </span>
      — Rimavská Sobota 19. V. 1922. Rukopis básne
                  je v zošite RJJ č. 7.
     </p>
    </div>
    <div class="footnote">
     <p>
      <sup>
       [
       <a class="para" href="#id2523393" name="ftn.id2523393">
        4
       </a>
       ]
      </sup>
      <span class="emphasis">
       <em>
        Ján Francisci
       </em>
      </span>
      (1822 — 1905), pseudonym Janko Rimavský,
                  slovenský básnik, folklorista, politik a novinár. Na sklonku života žil v Martine,
                  preto ho básnik poznal.
     </p>
    </div>
    <div class="footnote">
     <p>
      <sup>
       [
       <a class="para" href="#id2523440" name="ftn.id2523440">
        5
       </a>
       ]
      </sup>
      <span class="emphasis">
       <em>
        … a že tam u Sinca pri šumnej Rimave…
       </em>
      </span>
      —
      <span class="emphasis">
       <em>
        Sinec
       </em>
      </span>
      — vrch v gemerskom Rudohorí.
      <span class="emphasis">
       <em>
        Rimava
       </em>
      </span>
      — riečka prameniaca na Vepri a tvoriaca svojím tokom Rimavskú dolinu, býv. Malý Hont.
     </p>
    </div>
    <div class="footnote">
     <p>
      <sup>
       [
       <a class="para" href="#id2523488" name="ftn.id2523488">
        6
       </a>
       ]
      </sup>
      <span class="emphasis">
       <em>
        Štefan Marko Daxner
       </em>
      </span>
      — Rimavská Sobota 5. X. 1922. Rukopis
                  básne pod názvom Štefan M. Daxner je v zošite RJJ č. 7.
     </p>
    </div>
    <div class="footnote">
     <p>
      <sup>
       [
       <a class="para" href="#id2523500" name="ftn.id2523500">
        7
       </a>
       ]
      </sup>
      <span class="emphasis">
       <em>
        Štefan Marko Daxner
       </em>
      </span>
      (1823 — 1892), slovenský spisovateľ,
                  folklorista, novinár a politik, autor Slovenského memoranda z r. 1861.
     </p>
    </div>
    <div class="footnote">
     <p>
      <sup>
       [
       <a class="para" href="#id2504877" name="ftn.id2504877">
        8
       </a>
       ]
      </sup>
      <span class="emphasis">
       <em>
        Adolf Heyduk
       </em>
      </span>
      (1835 — 1923), český básnik z kruhu
                        Lumírovcov. Po rakúsko-uhorskom vyrovnaní r. 1867 prebudil sa na českej
                        strane záujem o Slovensko, ktorý sa prejavil aj v Heydukovej zbierke Cymbál
                        a husle (1876). V nej je aj Jesenským citovaná báseň Slovensku.
     </p>
    </div>
    <div class="footnote">
     <p>
      <sup>
       [
       <a class="para" href="#id2504906" name="ftn.id2504906">
        9
       </a>
       ]
      </sup>
      <span class="emphasis">
       <em>
        Slovenčine
       </em>
      </span>
      — Nitra 28. VII. 1924. Rukopis básne s názvom
                  Slovensko a s podtitulom „Reflexia na báseň Heydukovu ,Slovensko‘“ je v zošite RJJ
                  č. 7. V rukopise neuvádza Jesenský motto básne. Medzi knižným a rukopisným znením
                  sú tieto odchýlky:
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verše 3 — 4:
        </em>
       </span>
       <br/>
       dal iskier pohľad malý a vlahý v pery smädné
       <br/>
       že som tú slúžtičku už veru nepoznával…
      </p>
     </div>
     <p>
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verše 8 — 14:
        </em>
       </span>
       <br/>
       a slúžku vidím zas, čo som tak oplakával.
       <br/>
       Jak blúdi sem a tam a nenachádza dvier,
       <br/>
       čo prijaly by ju. Je všade odháňaná.
       <br/>
       Kto ku nej prizná sa, na toho padá hana
       <br/>
       od bratov bohatších a zámožnejších dcér.
       <br/>
       Poď ku mne ty práčka ustatá, učubraná.
       <br/>
       Som s tebou. Pospolu pôjdeme na cmiter!
      </p>
     </div>
     <p>
     </p>
     <p>
     </p>
     <p>
      V rukopise sú tieto verše prečiarknuté.
     </p>
    </div>
    <div class="footnote">
     <p>
      <sup>
       [
       <a class="para" href="#id2505031" name="ftn.id2505031">
        10
       </a>
       ]
      </sup>
      <span class="emphasis">
       <em>
        Gregorovi Tajovskému
       </em>
      </span>
      — Nitra 18. X. 1924. Rukopis básne je
                  v zošite RJJ č. 7. Štvrtý verš v rukopise znie takto:
     </p>
     <p>
     </p>
     <div class="literallayout">
      <p>
       a knísala nás smrť sťa šíp v nás bodnutá
       <br/>
      </p>
     </div>
     <p>
     </p>
    </div>
    <div class="footnote">
     <p>
      <sup>
       [
       <a class="para" href="#id2505058" name="ftn.id2505058">
        11
       </a>
       ]
      </sup>
      <span class="emphasis">
       <em>
        Gregorovi Tajovskému
       </em>
      </span>
      — Jozef Gregor-Tajovský (1874 —
                  1940), slovenský prozatér a dramatik. Tajovský bol Jesenského najbližší
                  spolupracovník v odbojovej propagačnej práci, preto ho s ním spájalo vrúcne
                  priateľstvo, ktoré je vyjadrené aj v tejto básni.
     </p>
    </div>
    <div class="footnote">
     <p>
      <sup>
       [
       <a class="para" href="#id2505122" name="ftn.id2505122">
        12
       </a>
       ]
      </sup>
      <span class="emphasis">
       <em>
        Pani Elene Maróthy Šoltésovej
       </em>
      </span>
      — Nitra 4. I. 1925. Rukopis
                  básne RJJ č. 7 s podtitulom „Na 70-ročné jubileum“ sa zhoduje s knižným
                  znením.
     </p>
    </div>
    <div class="footnote">
     <p>
      <sup>
       [
       <a class="para" href="#id2505138" name="ftn.id2505138">
        13
       </a>
       ]
      </sup>
      <span class="emphasis">
       <em>
        Elena Maróthy-Šoltésová
       </em>
      </span>
      (1855 — 1939), slovenská
                  spisovateľka a redaktorka časopisu Živena. Šoltésová prispela podstatne k poznaniu
                  Jesenského poézie, preto sa jej cíti básnik mimoriadne zaviazaný.
     </p>
    </div>
    <div class="footnote">
     <p>
      <sup>
       [
       <a class="para" href="#id2505172" name="ftn.id2505172">
        14
       </a>
       ]
      </sup>
      <span class="emphasis">
       <em>
        A keď je minulosť len sama žhúca rana
       </em>
      </span>
      — Šoltésová pochovala v útlom veku dcéru, dospelého syna i muža a žila osamelo. Svoje materinské city vyjadrila v známej knihe Moje deti.
     </p>
    </div>
    <div class="footnote">
     <p>
      <sup>
       [
       <a class="para" href="#id2505213" name="ftn.id2505213">
        15
       </a>
       ]
      </sup>
      <span class="emphasis">
       <em>
        Na Nový rok
       </em>
      </span>
      — Nitra 29. XII. 1926. Rukopis je v zošite RJJ
                  č. 7 na okraji s poznámkou „Prepracovať“. Autor ju však v pôvodnom znení, až na
                  posledných päť veršov, zaradil do zbierky Po búrkach. Posledných päť veršov v
                  rukopise znie takto:
     </p>
     <p>
     </p>
     <div class="literallayout">
      <p>
       Dni naše šedivé už nepozlátia dobu
       <br/>
       pri dňoch, čo minuly, čo ako zázraky
       <br/>
       vyrástly do neba nad sivé oblaky
       <br/>
       a zmenily sa tam nám slnca napodobu,
       <br/>
       si ako umrlec, čo strašiac vstáva z hrobu.
       <br/>
      </p>
     </div>
     <p>
     </p>
    </div>
    <div class="footnote">
     <p>
      <sup>
       [
       <a class="para" href="#id2505288" name="ftn.id2505288">
        16
       </a>
       ]
      </sup>
      <span class="emphasis">
       <em>
        28. X. 1926
       </em>
      </span>
      — Nitra 23. X. 1926. Rukopis básne je v zošite
                  RJJ č. 7 pod názvom 28. október 1926. V básni sú tieto odchýlky:
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verše 6 — 7:
        </em>
       </span>
       <br/>
       nie len o rúcho, ale aj o ducha.
       <br/>
       Sa preto srdce zlobou zatriasa.
      </p>
     </div>
     <p>
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 9:
        </em>
       </span>
       <br/>
       Nie! Nevrhať sťa kocky s pokriky
      </p>
     </div>
     <p>
     </p>
    </div>
    <div class="footnote">
     <p>
      <sup>
       [
       <a class="para" href="#id2505371" name="ftn.id2505371">
        17
       </a>
       ]
      </sup>
      <span class="emphasis">
       <em>
        28. X. 1928
       </em>
      </span>
      — Nitra 26. X. 1928. Rukopis básne je v zošite
                  RJJ č. 7 pod názvom „Jubilárna“ a s podtitulom „k Desaťročiu trvania republiky na
                  Slovensku“.
     </p>
    </div>
    <div class="footnote">
     <p>
      <sup>
       [
       <a class="para" href="#id2505454" name="ftn.id2505454">
        18
       </a>
       ]
      </sup>
      <span class="emphasis">
       <em>
        Národu
       </em>
      </span>
      — Nitra 3. VIII. 1929. Rukopis básne je v zošite
                  RJJ č. 7 bez motta a s týmito odchýlkami:
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 8:
        </em>
       </span>
       <br/>
       Zadýchne plachý vaň, ak slabý ohník tiahne,
      </p>
     </div>
     <p>
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 10:
        </em>
       </span>
       <br/>
       splašený plazí sa a stenknúc a učupí
      </p>
     </div>
     <p>
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 14:
        </em>
       </span>
       <br/>
       Ber plameň zažratý do neústupnej kôry
      </p>
     </div>
     <p>
     </p>
    </div>
    <div class="footnote">
     <p>
      <sup>
       [
       <a class="para" href="#id2505573" name="ftn.id2505573">
        19
       </a>
       ]
      </sup>
      <span class="emphasis">
       <em>
        Z reči diktátora
       </em>
      </span>
      — Nitra 19. VIII. 1928. Rukopis básne je
                  v zošite RJJ č. 7 pod názvom Diktátor a bez podtitulu.
     </p>
    </div>
    <div class="footnote">
     <p>
      <sup>
       [
       <a class="para" href="#id2505645" name="ftn.id2505645">
        20
       </a>
       ]
      </sup>
      <span class="emphasis">
       <em>
        Mistríky
       </em>
      </span>
      — Bratislava 24. I. 1931. Rukopis básne je v
                  zošite RJJ č. 8. V rukopise pod čiarou je poznámka k názvu Mistríky „Dedina pri
                  Korytnici“.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505708">
       </a>
       Strhané listy
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2505721">
        Listy
       </a>
      </span>
     </dt>
     <dt>
      <span class="sect1">
       <a href="#id2505799">
        Starý topoľ
       </a>
      </span>
     </dt>
     <dt>
      <span class="sect1">
       <a href="#id2505849">
        V Harmaneckej doline
       </a>
      </span>
     </dt>
     <dt>
      <span class="sect1">
       <a href="#id2505899">
        V noci
       </a>
      </span>
     </dt>
     <dt>
      <span class="sect1">
       <a href="#id2505949">
        V búrke
       </a>
      </span>
     </dt>
     <dt>
      <span class="sect1">
       <a href="#id2506005">
        Hviezdy
       </a>
      </span>
     </dt>
     <dt>
      <span class="sect1">
       <a href="#id2578051">
        Lyrikovi
       </a>
      </span>
     </dt>
     <dt>
      <span class="sect1">
       <a href="#id2578095">
        Jesienka
       </a>
      </span>
     </dt>
     <dt>
      <span class="sect1">
       <a href="#id2578185">
        Jeseň
       </a>
      </span>
     </dt>
     <dt>
      <span class="sect1">
       <a href="#id2578233">
        Babie leto
       </a>
      </span>
     </dt>
     <dt>
      <span class="sect1">
       <a href="#id2578295">
        Hmla
       </a>
      </span>
     </dt>
     <dt>
      <span class="sect1">
       <a href="#id2578359">
        V žltej hmle
       </a>
      </span>
     </dt>
     <dt>
      <span class="sect1">
       <a href="#id2578416">
        Jamščik, negani lošadej…
       </a>
      </span>
     </dt>
     <dt>
      <span class="sect1">
       <a href="#id2578538">
        Na ples
       </a>
      </span>
     </dt>
     <dt>
      <span class="sect1">
       <a href="#id2578604">
        Apríl
       </a>
      </span>
     </dt>
    </dl>
   </div>
   <p>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505721">
        </a>
        Listy
       </h2>
      </div>
     </div>
    </div>
    <p>
    </p>
    <p>
     <sup>
      [
      <a class="footnote" href="#ftn.id2505732" name="id2505732">
       21
      </a>
      ]
     </sup>
    </p>
    <p>
    </p>
    <div class="literallayout">
     <p>
      To bývalo predtým, že každý list náš
      <br/>
      bol, čo list, to stránočka farbistých krás.
      <br/>
      <br/>
      Dnes píšuc my musíme pery si hrýzť,
      <br/>
      sťa sipel a padal by jesenný list.
      <br/>
      <br/>
      Tam listy, čo znášali kvetiny z bŕd!
      <br/>
      Tu listy, čo s nárekom nesú len smrť!
      <br/>
      <br/>
      Už pod nohy skĺzol sa mladistvý zápal
      <br/>
      a človek sám, sťa by si po srdci šliapal.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505799">
        </a>
        Starý topoľ
       </h2>
      </div>
     </div>
    </div>
    <p>
    </p>
    <p>
     <sup>
      [
      <a class="footnote" href="#ftn.id2505811" name="id2505811">
       22
      </a>
      ]
     </sup>
    </p>
    <p>
    </p>
    <div class="literallayout">
     <p>
      Noc. Vtáča zobák pchá pod ustaté už kriela.
      <br/>
      Mesiaca zlatý prst ma láka s nádejou,
      <br/>
      že pieseň dovedie mi iste cesta biela
      <br/>
      šumiacich topoľov bezľudnou alejou…
      <br/>
      <br/>
      Tam topoľ jeden je, sťa starec otrhaný,
      <br/>
      na holom pni kde-tu sa chumáč zelenie,
      <br/>
      bezlisté konáre vyschlými ramenami
      <br/>
      akoby prosili o staré šumenie.
      <br/>
      <br/>
      A na tých lístkoch pár lesk luny slzou žiari…
      <br/>
      <br/>
      Pod topoľ idem ten a tu sa zastavím:
      <br/>
      Ty, topoľ, strhaný si, ako poet starý,
      <br/>
      len s málo piesňami a s hlasom trasľavým.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505849">
        </a>
        V Harmaneckej doline
       </h2>
      </div>
     </div>
    </div>
    <p>
    </p>
    <p>
     <sup>
      [
      <a class="footnote" href="#ftn.id2505860" name="id2505860">
       23
      </a>
      ]
     </sup>
    </p>
    <p>
    </p>
    <div class="literallayout">
     <p>
      Hen v brala pukline sa našlo na piaď prsti,
      <br/>
      už mladý smriečik tam nad skalu narástol,
      <br/>
      tenkými koreňmi sa drží ako prsty
      <br/>
      a smelo nad čiernou sa kníše priepasťou.
      <br/>
      <br/>
      Sťa oko sivý zdroj pod žulou pramení,
      <br/>
      pozerá zvedave, či ďaleká je stezka
      <br/>
      do tichej doliny, kde potok šialený
      <br/>
      jak decko nezbedné vo svojom páde vrieska.
      <br/>
      <br/>
      I tebe kolísať sa žiada nad bezdnou,
      <br/>
      že túhy staviaš si skalnaté na ozruty?
      <br/>
      Ty decko šialené si s dušou nezbednou,
      <br/>
      čo chce byť vysoko a vše sa v hĺbku rúti.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505899">
        </a>
        V noci
       </h2>
      </div>
     </div>
    </div>
    <p>
    </p>
    <p>
     <sup>
      [
      <a class="footnote" href="#ftn.id2505911" name="id2505911">
       24
      </a>
      ]
     </sup>
    </p>
    <p>
    </p>
    <div class="literallayout">
     <p>
      Noc. Krása mlčiaca a ticho horiaca.
      <br/>
      Zas naklonila sa ku ospanlivej zemi.
      <br/>
      Obláčik odvisol na štvrtke mesiaca,
      <br/>
      sťa šatku zachytil by klinec postriebrený.
      <br/>
      <br/>
      Tichučko sníma ju a rozžiarené lemy
      <br/>
      roztriasa, rozvieva, rozdúva, roztáča.
      <br/>
      To máva šatôčkou na pozdrav vohľača,
      <br/>
      čo za ňou pozerá po ťažkom rozlúčení.
      <br/>
      <br/>
      Čo lživých obrazov má duša ľúbiaca
      <br/>
      v tej noci mlčaní, trasení, rozhorení.
      <br/>
      Tak sa ti pozdáva, že láske konca neni,
      <br/>
      čo mäkkým ramenom svet celý otáča.
      <br/>
      <br/>
      Mlč v noci velebnej! Veď vidíš, jak sa mení
      <br/>
      ten biely obláčik na mesiac zavesený.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505949">
        </a>
        V búrke
       </h2>
      </div>
     </div>
    </div>
    <p>
    </p>
    <p>
     <sup>
      [
      <a class="footnote" href="#ftn.id2505961" name="id2505961">
       25
      </a>
      ]
     </sup>
    </p>
    <p>
    </p>
    <div class="literallayout">
     <p>
      Čo po sonáte nás? Zablúdiš v klávesách.
      <br/>
      Zlož ruky do lona. Daj pokoj Beethovenu.
      <br/>
      Tam v plášťoch šedivých po modrých nebesách
      <br/>
      v besniacom pochode sa hudobníci ženú.
      <br/>
      <br/>
      To zdvihnutých trúb blesk… To bubnov duňanie…
      <br/>
      Mosadzných pokrievok to rachotivé tresky…
      <br/>
      To v šviste veternom fláut tenké pískanie…
      <br/>
      To v strunách dažďových hárf bzukot nadpozemský…
      <br/>
      A stromy hýbu sa… Len pozri na tú alej:
      <br/>
      vysoké topole chcú pochodom ísť ďalej…
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506005">
        </a>
        Hviezdy
       </h2>
      </div>
     </div>
    </div>
    <p>
    </p>
    <p>
     <sup>
      [
      <a class="footnote" href="#ftn.id2506016" name="id2506016">
       26
      </a>
      ]
     </sup>
    </p>
    <p>
    </p>
    <div class="literallayout">
     <p>
      Naša mať-zem tejto noci
      <br/>
      zasa tuho tancovala:
      <br/>
      roztrhla si šnôru perál,
      <br/>
      čo na svojom hrdle mala.
      <br/>
      <br/>
      Perličky sa rozgúľali
      <br/>
      po celučkej-celej sieni,
      <br/>
      ale ona nezbadala,
      <br/>
      vrtela sa v opojení,
      <br/>
      <br/>
      kdejaký mrak stúpal po nich,
      <br/>
      čo sa sieňou ponevieral,
      <br/>
      kým ich úsvit pomaličky
      <br/>
      zametajúc nepozbieral.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578051">
        </a>
        Lyrikovi
       </h2>
      </div>
     </div>
    </div>
    <p>
    </p>
    <p>
     <sup>
      [
      <a class="footnote" href="#ftn.id2578062" name="id2578062">
       27
      </a>
      ]
     </sup>
    </p>
    <p>
    </p>
    <div class="literallayout">
     <p>
      Do srdca načrieť
      <br/>
      a vyliať dušu
      <br/>
      nehodno:
      <br/>
      prevrátiš pohár,
      <br/>
      vytečie víno,
      <br/>
      vidno dno…
      <br/>
      Mizerná krčma.
      <br/>
      Hostia si myslia
      <br/>
      v zábave:
      <br/>
      víno sa perlí,
      <br/>
      no dno zostane len
      <br/>
      špinavé.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578095">
        </a>
        Jesienka
       </h2>
      </div>
     </div>
    </div>
    <p>
    </p>
    <p>
     <sup>
      [
      <a class="footnote" href="#ftn.id2578105" name="id2578105">
       28
      </a>
      ]
     </sup>
    </p>
    <p>
    </p>
    <div class="literallayout">
     <p>
      Ty bledomodrá, útla jesienka,
      <br/>
      čo chladnému dňu kvety núkaš nežne?
      <br/>
      Nezohrejú ho tvoje plamienka.
      <br/>
      <br/>
      Kde starý, žltý deň už lásku vezme,
      <br/>
      čo nad tebou tu stojí zhrbený.
      <br/>
      <br/>
      Nemysli na lásku a poceluje,
      <sup>
       [
       <a class="footnote" href="#ftn.id2578165" name="id2578165">
        29
       </a>
       ]
      </sup>
      <br/>
      nechytaj jeho nohy rameny:
      <br/>
      milovať nevie — lásku necení
      <br/>
      a po tebe len babím letom pľuje.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578185">
        </a>
        Jeseň
       </h2>
      </div>
     </div>
    </div>
    <p>
    </p>
    <p>
     <sup>
      [
      <a class="footnote" href="#ftn.id2578196" name="id2578196">
       30
      </a>
      ]
     </sup>
    </p>
    <p>
    </p>
    <div class="literallayout">
     <p>
      Dozrela — ochladla príroda božia.
      <br/>
      Jazera chytá sa husacia koža.
      <br/>
      <br/>
      Srdiečko na lipe pomaly chladne.
      <br/>
      Na tiché jazero srdiečko padne.
      <br/>
      <br/>
      A kruh sa za kruhom kol lista točí:
      <br/>
      to tiché jazero otvára oči.
      <br/>
      <br/>
      Pozerá ku brehu… Srdiečko, rmúť sa!
      <br/>
      Vše ďalej a ďalej od toho srdca.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578233">
        </a>
        Babie leto
       </h2>
      </div>
     </div>
    </div>
    <p>
    </p>
    <p>
     <sup>
      [
      <a class="footnote" href="#ftn.id2578244" name="id2578244">
       31
      </a>
      ]
     </sup>
    </p>
    <p>
    </p>
    <div class="literallayout">
     <p>
      Na hradskej severák prach do prsteňov krúti,
      <br/>
      vozvysok hádže ich a smeti v tanec mámi.
      <br/>
      Jasene schudnuté, sťa lumpi ožltnutí,
      <br/>
      rozmarne žltými zas sypú banknótami.
      <br/>
      Deň klbko pavučín vypustil z krátkych rúk
      <br/>
      a z nitiek letiacich tká presvitavé plášte,
      <br/>
      s úsmevom kladie ich na holé plecia lúk,
      <br/>
      snáď o ne zachytí sa vzďaľujúce šťastie.
      <br/>
      A keď noc pokľakne, tu rieka podpláca,
      <br/>
      akoby za láskou túžiaca stará panna,
      <br/>
      šestáčikami hviezd, toliarom mesiaca…
      <br/>
      <br/>
      Tak leto privábiť chce jeseň ošarpaná.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578295">
        </a>
        Hmla
       </h2>
      </div>
     </div>
    </div>
    <p>
    </p>
    <p>
     <sup>
      [
      <a class="footnote" href="#ftn.id2578306" name="id2578306">
       32
      </a>
      ]
     </sup>
    </p>
    <p>
    </p>
    <div class="literallayout">
     <p>
      Deň do kostola vošiel, tak sa chmúri.
      <br/>
      Hmla sivá padla. Telegrafné drôty
      <br/>
      sú samé kvapky dažďa, to sú noty
      <br/>
      tej žalostnej a dlhej partitúry,
      <br/>
      čo napísala zostarnutá jeseň
      <br/>
      a z ktorej vietor zapíska nám pieseň.
      <br/>
      <br/>
      A vietor píska. Noty z drôtov pršia…
      <br/>
      Hmla dvíha sukňu… Beží pútcom cesty
      <br/>
      cez čiernu hrivu lúky na návršia
      <br/>
      v ústrety nebu, ktoré žmurká v šťastí,
      <br/>
      že bude látať šat jej roztrhaný
      <br/>
      svojimi belasými záplatami…
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578359">
        </a>
        V žltej hmle
       </h2>
      </div>
     </div>
    </div>
    <p>
    </p>
    <p>
     <sup>
      [
      <a class="footnote" href="#ftn.id2578370" name="id2578370">
       33
      </a>
      ]
     </sup>
    </p>
    <p>
    </p>
    <div class="literallayout">
     <p>
      Žltá hmla…
      <br/>
      Zbohom buď!…
      <br/>
      Je koniec promenády.
      <br/>
      Slniečko v čapici nám chrbát obrátilo.
      <br/>
      Po cestách huňatých sa iba vietor vadí.
      <br/>
      Dlaň holú pole si už do kožucha skrylo.
      <br/>
      <br/>
      Spod obŕv zbojnícky deň celý na nás gáni.
      <br/>
      Prilietne. Sadne si, sťa havran pred sypárňu.
      <br/>
      Tie hory ďaleko a plačú ako panny,
      <br/>
      čo opustené sú a ktoré v žiali starnú.
      <br/>
      <br/>
      Chalupy v dedine sťa mokré kvočky čušia.
      <br/>
      Plášť nebies žltkavý sa vlečie bahnom zemi…
      <br/>
      Svet krásy zbavený…
      <br/>
      Krídlami brázdi duša
      <br/>
      po blate v hustej hmle jak moriak nadurdený…
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578416">
        </a>
        Jamščik, negani lošadej…
       </h2>
      </div>
     </div>
    </div>
    <p>
    </p>
    <p>
     <sup>
      [
      <a class="footnote" href="#ftn.id2578428" name="id2578428">
       34
      </a>
      ]
     </sup>
     <sup>
      [
      <a class="footnote" href="#ftn.id2578443" name="id2578443">
       35
      </a>
      ]
     </sup>
    </p>
    <p>
    </p>
    <div class="literallayout">
     <p>
      Ach, nie tú klzkú,
      <br/>
      ach, nie tú do tancu!
      <br/>
      Zahraj mi ruskú,
      <br/>
      zahraj mi romancu.
      <sup>
       [
       <a class="footnote" href="#ftn.id2578469" name="id2578469">
        36
       </a>
       ]
      </sup>
      <br/>
      <br/>
      <span class="emphasis">
       <em>
        Negani jamščik…
       </em>
      </span>
      <sup>
       [
       <a class="footnote" href="#ftn.id2578488" name="id2578488">
        37
       </a>
       ]
      </sup>
      <br/>
      Stepi bez svetiel.
      <br/>
      Papacha.
      <sup>
       [
       <a class="footnote" href="#ftn.id2578497" name="id2578497">
        38
       </a>
       ]
      </sup>
      Bašlik.
      <sup>
       [
       <a class="footnote" href="#ftn.id2578505" name="id2578505">
        39
       </a>
       ]
      </sup>
      <br/>
      Snehová meteľ.
      <br/>
      V sedadle u bôčka
      <br/>
      milaja Šuročka.
      <sup>
       [
       <a class="footnote" href="#ftn.id2578513" name="id2578513">
        40
       </a>
       ]
      </sup>
      <br/>
      <br/>
      Golubčik!
      <sup>
       [
       <a class="footnote" href="#ftn.id2578522" name="id2578522">
        41
       </a>
       ]
      </sup>
      Radosť!
      <br/>
      Nevidieť koľaje…
      <br/>
      Zaviate šľapaje.
      <br/>
      Zaviata mladosť!…
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578538">
        </a>
        Na ples
       </h2>
      </div>
     </div>
    </div>
    <p>
    </p>
    <p>
     <sup>
      [
      <a class="footnote" href="#ftn.id2578548" name="id2578548">
       42
      </a>
      ]
     </sup>
    </p>
    <p>
    </p>
    <div class="literallayout">
     <p>
      Zhodila luna plášť svoj purpurový z pliec,
      <br/>
      len klincov červených pár u jej nôh sa váľa.
      <br/>
      Vo svetle kúpa sa už nekonečná sála
      <br/>
      od lustrov bez počtu a nesčíselných sviec.
      <br/>
      Venuša pohľadom sa nesie po oblakoch
      <br/>
      vo vestách ako srieň a ako smola frakoch.
      <br/>
      <br/>
      Zem v bielom hodvábe a copfom rokoka
      <sup>
       [
       <a class="footnote" href="#ftn.id2578580" name="id2578580">
        43
       </a>
       ]
      </sup>
      <br/>
      ku púdru na čierno si farbí riedke riasy.
      <br/>
      Tam ostrov zamĺkly zas k pásu pripína si
      <br/>
      striebornú retiazku z lesklého potoka.
      <br/>
      Plačúca vŕba tiež v zrkadlo pozrieť žiada,
      <br/>
      hodila hlavou a jej účes cez tvár padá.
      <br/>
      <br/>
      Vetrisko na vráta taktovkou klope kdes’.
      <br/>
      Pri uhloch budovísk kontráši brnkli v struny.
      <br/>
      Poľami šírymi mohutná basa duní
      <br/>
      ku vstupu kráľovnej, čo hrdá kráča v ples.
      <br/>
      Obláčky zhŕkli sa… Už tančí medzi nimi…
      <br/>
      Plesanie prírody!… Na ten ples poďme i my!
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578604">
        </a>
        Apríl
       </h2>
      </div>
     </div>
    </div>
    <p>
    </p>
    <p>
     <sup>
      [
      <a class="footnote" href="#ftn.id2578614" name="id2578614">
       44
      </a>
      ]
     </sup>
    </p>
    <p>
    </p>
    <div class="literallayout">
     <p>
      Zas pod novým šiel chodník slnečníkom,
      <br/>
      čo rozkvitnuté slivky rozprestreli.
      <br/>
      Sneh sypal kvet.
      <br/>
      Kvet sypal sneh svoj biely.
      <br/>
      Ja veselo som išiel za chodníkom
      <br/>
      a prišľapoval jeho mäkkú vlečku.
      <br/>
      To apríl starca hral.
      <br/>
      To starec hral hru detskú.
      <br/>
      <br/>
      Hej, krídla zrazu v lopatkách som cítil.
      <br/>
      Hor’ vyskočil a myslel si, že letím.
      <br/>
      Ohybnú vetvu, plnú bielym kvietím,
      <br/>
      som vášnivou a hladnou rukou chytil.
      <br/>
      Späť k zemi letiac, so sebou ju tiahol.
      <br/>
      Tu dolu dychtive k jej kvieťaťu sa nahol.
      <br/>
      <br/>
      Chce nad zemou sa vznášať každá krása.
      <br/>
      Chce krásu človek.
      <br/>
      Myslí, že má krídla.
      <br/>
      Tá vetva zohnutá z rúk vykĺzla sa
      <br/>
      a letiac hore po tvári ma šibla.
      <br/>
      Tak vzlietnu myšlienky.
      <br/>
      Tak vzlietnu srdcia.
      <br/>
      Len ruky k nebesám sťa kostry krídel trčia.
      <br/>
     </p>
    </div>
    <p>
    </p>
    <p>
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505732" name="ftn.id2505732">
        21
       </a>
       ]
      </sup>
      <span class="emphasis">
       <em>
        Listy
       </em>
      </span>
      — Bratislava 13. XI. 1929. Rukopis básne je v zošite
                  RJJ č. 8. Toto znenie sa zhoduje s knižným znením. Okrem tohto rukopisu je v
                  zošite so signatúrou RJJ č. 7 variant tejto básne pod názvom Listy. Báseň je
                  prečiarknutá s poznámkou „Prerobiť“:
     </p>
     <p>
     </p>
     <div class="literallayout">
      <p>
       Kedysi bývalo: každý list náš
       <br/>
       bol sťa kvet z jablone:
       <br/>
       čo lístok, stránočka barvistých krás,
       <br/>
       až dusil od vône.
       <br/>
       Dnes, keď si píšeme, ak nezalkať
       <br/>
       načím si pery hrýzť
       <br/>
       padá a šuští a sipí, sťa had
       <br/>
       so stromu suchý list.
       <br/>
       Tam roky, čo niesly kvetiny z bŕd
       <br/>
       jar — listy zelené.
       <br/>
       Tu roky, čo s plačom nesú len smrť:
       <br/>
       to listy — jasene.
       <br/>
      </p>
     </div>
     <p>
     </p>
    </div>
    <div class="footnote">
     <p>
      <sup>
       [
       <a class="para" href="#id2505811" name="ftn.id2505811">
        22
       </a>
       ]
      </sup>
      <span class="emphasis">
       <em>
        Starý topoľ
       </em>
      </span>
      — Nitra 15. IX. 1929. Rukopis básne je v
                  zošite RJJ č. 7.
     </p>
    </div>
    <div class="footnote">
     <p>
      <sup>
       [
       <a class="para" href="#id2505860" name="ftn.id2505860">
        23
       </a>
       ]
      </sup>
      <span class="emphasis">
       <em>
        V Harmaneckej doline
       </em>
      </span>
      — Bratislava 25. IX. 1929. Rukopis
                  básne je v zošite RJJ č. 7.
     </p>
    </div>
    <div class="footnote">
     <p>
      <sup>
       [
       <a class="para" href="#id2505911" name="ftn.id2505911">
        24
       </a>
       ]
      </sup>
      <span class="emphasis">
       <em>
        V noci
       </em>
      </span>
      — Nitra 7. VII. 1929. Rukopis básne je v zošite RJJ
                  č. 7.
     </p>
    </div>
    <div class="footnote">
     <p>
      <sup>
       [
       <a class="para" href="#id2505961" name="ftn.id2505961">
        25
       </a>
       ]
      </sup>
      <span class="emphasis">
       <em>
        V búrke
       </em>
      </span>
      — Nitra 15. X. 1929. Rukopis básne je v zošite RJJ
                  č. 7.
     </p>
    </div>
    <div class="footnote">
     <p>
      <sup>
       [
       <a class="para" href="#id2506016" name="ftn.id2506016">
        26
       </a>
       ]
      </sup>
      <span class="emphasis">
       <em>
        Hviezdy
       </em>
      </span>
      — rukopis tejto básne sa nám nepodarilo
                  zistiť.
     </p>
    </div>
    <div class="footnote">
     <p>
      <sup>
       [
       <a class="para" href="#id2578062" name="ftn.id2578062">
        27
       </a>
       ]
      </sup>
      <span class="emphasis">
       <em>
        Lyrikovi
       </em>
      </span>
      — rukopis tejto básne sa nám nepodarilo
                  zistiť.
     </p>
    </div>
    <div class="footnote">
     <p>
      <sup>
       [
       <a class="para" href="#id2578105" name="ftn.id2578105">
        28
       </a>
       ]
      </sup>
      <span class="emphasis">
       <em>
        Jesienka
       </em>
      </span>
      — Nitra 17. X. 1929. Rukopis básne je v zošite
                  RJJ č. 7. Tu sú aj niektoré poprečiarkované verše:
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verše 1 — 3:
        </em>
       </span>
       <br/>
       Ty útla, bledomodrá jesienka,
       <br/>
       ochladnutému dňu sa núkaš nežne
       <br/>
       a otváraš mu v láske ramienka.
      </p>
     </div>
     <p>
     </p>
     <p>
     </p>
     <div class="literallayout">
      <p>
       <span class="emphasis">
        <em>
         Posledný verš:
        </em>
       </span>
       <br/>
       on babým letom už po všetkom pľuje.
      </p>
     </div>
     <p>
     </p>
    </div>
    <div class="footnote">
     <p>
      <sup>
       [
       <a class="para" href="#id2578165" name="ftn.id2578165">
        29
       </a>
       ]
      </sup>
      <span class="emphasis">
       <em>
        Nemysli na lásku a poceluje
       </em>
      </span>
      — poceluj, básnikom vytvorené slovo — bozk
     </p>
    </div>
    <div class="footnote">
     <p>
      <sup>
       [
       <a class="para" href="#id2578196" name="ftn.id2578196">
        30
       </a>
       ]
      </sup>
      <span class="emphasis">
       <em>
        Jeseň
       </em>
      </span>
      — Bratislava 13. VII. 1931. V rukopise RJJ č. 8 má
                  báseň názov September.
     </p>
    </div>
    <div class="footnote">
     <p>
      <sup>
       [
       <a class="para" href="#id2578244" name="ftn.id2578244">
        31
       </a>
       ]
      </sup>
      <span class="emphasis">
       <em>
        Babie leto
       </em>
      </span>
      — Bratislava 29. XI. 1929. Rukopis básne je v
                  zošite RJJ č. 7. Druhý verš v rukopise znie takto:
     </p>
     <p>
     </p>
     <div class="literallayout">
      <p>
       a hádže vozvysok a tančí udýchaný.
      </p>
     </div>
     <p>
     </p>
    </div>
    <div class="footnote">
     <p>
      <sup>
       [
       <a class="para" href="#id2578306" name="ftn.id2578306">
        32
       </a>
       ]
      </sup>
      <span class="emphasis">
       <em>
        Hmla
       </em>
      </span>
      — Bratislava 4. XII. 1929. Rukopis básne je v zošite
                  RJJ č. 7. Posledné tri verše majú v rukopise toto znenie:
     </p>
     <p>
     </p>
     <div class="literallayout">
      <p>
       Nad nimi žmurká modré nebo v šustí,
       <br/>
       že nevesta je ešte rozžialená
       <br/>
       a predsa ide bod, kde zbelie scéna.
      </p>
     </div>
     <p>
     </p>
    </div>
    <div class="footnote">
     <p>
      <sup>
       [
       <a class="para" href="#id2578370" name="ftn.id2578370">
        33
       </a>
       ]
      </sup>
      <span class="emphasis">
       <em>
        V žltej hmle
       </em>
      </span>
      — Bratislava 30. X. 1931. Rukopis básne je v
                  zošite RJJ č. 8.
     </p>
    </div>
    <div class="footnote">
     <p>
      <sup>
       [
       <a class="para" href="#id2578428" name="ftn.id2578428">
        34
       </a>
       ]
      </sup>
      <span class="emphasis">
       <em>
        Jamščik, negani lošadej…
       </em>
      </span>
      — Bratislava 13. VII. 1931. V
                  rukopise RJJ č. 8 má báseň názov Zaviata cesta. V rukopise poradie dvoch
                  posledných veršov je opačné.
     </p>
    </div>
    <div class="footnote">
     <p>
      <sup>
       [
       <a class="para" href="#id2578443" name="ftn.id2578443">
        35
       </a>
       ]
      </sup>
      <span class="emphasis">
       <em>
        Jamščik, negani lošadej
       </em>
      </span>
      (rus.) — Pohonič, nežeň kone,
                  slová zo známej ruskej romance, zvanej aj Trojka.
     </p>
    </div>
    <div class="footnote">
     <p>
      <sup>
       [
       <a class="para" href="#id2578469" name="ftn.id2578469">
        36
       </a>
       ]
      </sup>
      <span class="emphasis">
       <em>
        Romanca
       </em>
      </span>
      — španielska epická pieseň hrdinského obsahu, ktorá bývala od romantizmu hojne napodobňovaná. V súdobej ruštine značila romanca pieseň, často zhudobnenú vynikajúcimi hudobníkmi (napr. mnoho romancí zhudobnil Čajkovskij) na slová slávnych básnikov. Tieto ruské romance boli v deväťdesiatych rokoch dobre známe aj medzi slovenskou inteligenciou.
     </p>
    </div>
    <div class="footnote">
     <p>
      <sup>
       [
       <a class="para" href="#id2578488" name="ftn.id2578488">
        37
       </a>
       ]
      </sup>
      <span class="emphasis">
       <em>
        Negani, jamščik
       </em>
      </span>
      (rus.) — Nežeň, pohonič.
     </p>
    </div>
    <div class="footnote">
     <p>
      <sup>
       [
       <a class="para" href="#id2578497" name="ftn.id2578497">
        38
       </a>
       ]
      </sup>
      <span class="emphasis">
       <em>
        Papacha
       </em>
      </span>
      (z rus.) — kaukazská vysoká baranica
     </p>
    </div>
    <div class="footnote">
     <p>
      <sup>
       [
       <a class="para" href="#id2578505" name="ftn.id2578505">
        39
       </a>
       ]
      </sup>
      <span class="emphasis">
       <em>
        Bašlik
       </em>
      </span>
      — šál
     </p>
    </div>
    <div class="footnote">
     <p>
      <sup>
       [
       <a class="para" href="#id2578513" name="ftn.id2578513">
        40
       </a>
       ]
      </sup>
      <span class="emphasis">
       <em>
        … milaja Šuročka…
       </em>
      </span>
      (rus.) — milá Šuročka (zdrobnelé meno z Alexandry)
     </p>
    </div>
    <div class="footnote">
     <p>
      <sup>
       [
       <a class="para" href="#id2578522" name="ftn.id2578522">
        41
       </a>
       ]
      </sup>
      <span class="emphasis">
       <em>
        Golubčik
       </em>
      </span>
      (rus.) — holúbok
     </p>
    </div>
    <div class="footnote">
     <p>
      <sup>
       [
       <a class="para" href="#id2578548" name="ftn.id2578548">
        42
       </a>
       ]
      </sup>
      <span class="emphasis">
       <em>
        Na ples
       </em>
      </span>
      — Bratislava 22. I. 1930. Rukopis básne je v
                  rukopise RJJ č. 7.
     </p>
    </div>
    <div class="footnote">
     <p>
      <sup>
       [
       <a class="para" href="#id2578580" name="ftn.id2578580">
        43
       </a>
       ]
      </sup>
      <span class="emphasis">
       <em>
        Copf
       </em>
      </span>
      (z nem.) — vrkoč
     </p>
    </div>
    <div class="footnote">
     <p>
      <sup>
       [
       <a class="para" href="#id2578614" name="ftn.id2578614">
        44
       </a>
       ]
      </sup>
      <span class="emphasis">
       <em>
        Apríl
       </em>
      </span>
      — Bratislava 30. III. 1930. Rukopis básne má názov
                  Krýdla a je v zošite RJJ č. 7. Báseň v rukopise sa na viacerých miestach odlišuje
                  od knižného znenia:
     </p>
     <p>
     </p>
     <div class="literallayout">
      <p>
       Zas novým šiel chodník slnečníkom
       <br/>
       čo rozkvitnuté slivky rozprestrely
       <br/>
       sňah sypal kvet. Kvet sypal sňah svoj biely.
       <br/>
       Ja veselo som išiel za chodníkom
       <br/>
       a prišľapúval jeho mäkkú vlečku.
       <br/>
       To apríl starca hral a starec rolu detskú.
       <br/>
       <br/>
       Tu zrazu krýdla na chrbte som cítil.
       <br/>
       Hor’ skočil a myslel si, že letím.
       <br/>
       Ohebnú vetev, plnú bielym kvietím
       <br/>
       som vášnivou a prázdnou rukou chytil
       <br/>
       padajúc k zemi, so sebou ju tiahol.
       <br/>
       Na zemi dychtiac k jej kvieťaťu sa nahol.
       <br/>
       <br/>
       Chce nad zemou sa vznášať každá krása.
       <br/>
       Chce krásu človek. Myslí, že má krýdla.
       <br/>
       Zohnutá vetva z ruky vykĺzla sa
       <br/>
       a letiac hore po tvári ma šibla.
       <br/>
       I vzlietnu myšlienky. I vzlietnu srdcia.
       <br/>
       Len ruky k nebesám, sťa kostry krýdel trčia.
      </p>
     </div>
     <p>
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2578708">
       </a>
       Nalomený konár
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2578719">
        Poézii
       </a>
      </span>
     </dt>
     <dt>
      <span class="sect1">
       <a href="#id2578810">
        Auto č. p. IV. 500 ČS
       </a>
      </span>
     </dt>
     <dt>
      <span class="sect1">
       <a href="#id2578907">
        Púť
       </a>
      </span>
     </dt>
     <dt>
      <span class="sect1">
       <a href="#id2579014">
        Súcit
       </a>
      </span>
     </dt>
     <dt>
      <span class="sect1">
       <a href="#id2579091">
        Ohne
       </a>
      </span>
     </dt>
     <dt>
      <span class="sect1">
       <a href="#id2579164">
        Humanita
       </a>
      </span>
     </dt>
     <dt>
      <span class="sect1">
       <a href="#id2579261">
        Na ulici
       </a>
      </span>
     </dt>
     <dt>
      <span class="sect1">
       <a href="#id2579370">
        Na silvestra
       </a>
      </span>
     </dt>
     <dt>
      <span class="sect1">
       <a href="#id2579467">
        30. XI. 1930
       </a>
      </span>
     </dt>
     <dt>
      <span class="sect1">
       <a href="#id2579558">
        Nemohúcnosť
       </a>
      </span>
     </dt>
     <dt>
      <span class="sect1">
       <a href="#id2579634">
        Heslá
       </a>
      </span>
     </dt>
     <dt>
      <span class="sect1">
       <a href="#id2579683">
        Pribitý motýľ
       </a>
      </span>
     </dt>
     <dt>
      <span class="sect1">
       <a href="#id2579793">
        Môj život
       </a>
      </span>
     </dt>
    </dl>
   </div>
   <p>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578719">
        </a>
        Poézii
       </h2>
      </div>
     </div>
    </div>
    <p>
     <span class="emphasis">
      <em>
       Moriturus te salutat
      </em>
     </span>
    </p>
    <p>
    </p>
    <p>
     <sup>
      [
      <a class="footnote" href="#ftn.id2578736" name="id2578736">
       45
      </a>
      ]
     </sup>
     <sup>
      [
      <a class="footnote" href="#ftn.id2578765" name="id2578765">
       46
      </a>
      ]
     </sup>
    </p>
    <p>
    </p>
    <div class="literallayout">
     <p>
      Umierajúci pozdravuje ťa
      <br/>
      s výčitkou trpkou na skrivenej perne,
      <br/>
      že hoc sa ľúbia, hoc si slúžia verne,
      <br/>
      tie srdcia pánboh tuho nesplieta.
      <br/>
      <br/>
      Ja poberám sa na ďalekú púť.
      <br/>
      Ty pre ten chodník medzi nami dvoma
      <br/>
      už neprichádzaš požehnať ma rtoma
      <br/>
      a, jak bývalo, šepnúť: Mojím buď!
      <br/>
      <br/>
      Minulé svetlá nepozažíhaj,
      <br/>
      že sa už viacej na ne nezahľadím:
      <br/>
      vzduch, miesto tvojej drahej hlavy, hladím,
      <br/>
      povetriu šepcem: Zbohom sa mi maj!
      <br/>
      Tu leto. Vyjdi nové na kvieťa.
      <br/>
      Umierajúci pozdravuje ťa.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578810">
        </a>
        Auto č. p. IV. 500 ČS
       </h2>
      </div>
     </div>
    </div>
    <p>
    </p>
    <p>
     <sup>
      [
      <a class="footnote" href="#ftn.id2578822" name="id2578822">
       47
      </a>
      ]
     </sup>
    </p>
    <p>
    </p>
    <div class="literallayout">
     <p>
      V Gemera horách, v poliach Nitry
      <sup>
       [
       <a class="footnote" href="#ftn.id2578858" name="id2578858">
        48
       </a>
       ]
      </sup>
      <br/>
      hnalo sa niekdy jak zver chytrý
      <br/>
      s lesknúcou srsťou, bystrým zrakom,
      <br/>
      blýskavalo sa sklom a lakom,
      <br/>
      a vbŕdnuc do tmy tichej noci,
      <br/>
      reflektormi mu pláli oči.
      <br/>
      Na toho, kto šiel proti, rvalo.
      <br/>
      Pred sebou všetko doháňalo.
      <br/>
      Kto za ním šiel, ho nedohonil.
      <br/>
      <br/>
      Len jeden žobrák stále honil,
      <br/>
      špinavý prachom, blatom, hlinou
      <br/>
      rehotal sa za limuzínou.
      <br/>
      <br/>
      To cválal čas a ako všami
      <br/>
      roztriasal cestou minútami.
      <br/>
      Tak minúty sa na minúty
      <br/>
      množili v jeho časnej púti.
      <br/>
      Rozrastali sa, i keď mizli.
      <br/>
      Či hnalo v nešťastí, či v šťastí,
      <br/>
      nebolo lekára, ni masti.
      <br/>
      Minúty sťa vši hrýzli, hrýzli.
      <br/>
      <br/>
      Hej, bola mladosť, pružnosť, sila,
      <br/>
      a tá ho predsa dohonila…
      <br/>
      <br/>
      A teraz smutné, zabudnuté
      <br/>
      vídavam ho tam v dvora kúte.
      <br/>
      Nemocné, choré, bez pomoci.
      <br/>
      Oslepli krásne jeho oči.
      <br/>
      Vyliezla srsť už jeho lesklá
      <br/>
      a spruha svalov dávno treskla.
      <br/>
      Odpadúvajú čiastky tela.
      <br/>
      Vychladla duša niekdy vrelá.
      <br/>
      V posledných sa už bôľoch zvíja
      <br/>
      zlomená stará energia.
      <br/>
      <br/>
      Nik, nik sa na to nepodíva.
      <br/>
      Čo na tom vidieť? Tak to býva.
      <br/>
      <br/>
      Že by to auto žitím bolo?
      <br/>
      <br/>
      Keď prejdem dvorom naokolo,
      <br/>
      naň pozerám. Keď pozriem sto ráz:
      <br/>
      v skle rozbitom mi holá lebka
      <br/>
      a prepadlá tvár sto ráz šepká:
      <br/>
      Hej, hej! Je to tvoj vlastný obraz!
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578907">
        </a>
        Púť
       </h2>
      </div>
     </div>
    </div>
    <p>
     <span class="emphasis">
      <em>
       (Triolety)
      </em>
     </span>
    </p>
    <p>
    </p>
    <p>
     <sup>
      [
      <a class="footnote" href="#ftn.id2578924" name="id2578924">
       49
      </a>
      ]
     </sup>
     <sup>
      [
      <a class="footnote" href="#ftn.id2578969" name="id2578969">
       50
      </a>
      ]
     </sup>
    </p>
    <p>
    </p>
    <div class="literallayout">
     <p>
      Ten plný mesiac pripomína teba,
      <br/>
      keď na nebeskú hladím kupolu:
      <br/>
      jak bystro dal si zbohom údoliu.
      <br/>
      Ten plný mesiac pripomína teba:
      <br/>
      ty veľký škriabal si sa k vrcholu,
      <br/>
      v buclatej tvári mal si ruže neba.
      <br/>
      Ten plný mesiac pripomína teba,
      <br/>
      keď na nebeskú hľadím kupolu.
      <br/>
      <br/>
      Už hore si v hviezd lúčezárnych strede.
      <br/>
      Och, vysokosti osud prekliaty:
      <br/>
      svet celý žiari v tvojom objatí.
      <br/>
      Už hore si v hviezd lúčezárnych strede,
      <br/>
      sťa starec stojíš malý, ustatý.
      <br/>
      Už hore si v hviezd lúčezárnych strede.
      <br/>
      Och, vysokosti osud prekliaty!
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579014">
        </a>
        Súcit
       </h2>
      </div>
     </div>
    </div>
    <p>
    </p>
    <p>
     <sup>
      [
      <a class="footnote" href="#ftn.id2579025" name="id2579025">
       51
      </a>
      ]
     </sup>
    </p>
    <p>
    </p>
    <div class="literallayout">
     <p>
      Tak teda do srdca ti ľudia kúsli?
      <br/>
      Ty pred nimi chceš rozplakať sa azda?
      <br/>
      Čo do cigáňa ťa, čo nemá huslí
      <br/>
      a ktorému je hlúpou slza každá,
      <br/>
      bo pozná perly len, čo rvú sa z mušlí.
      <br/>
      Ach, slzy, slzy: klobúčiky dažďa.
      <br/>
      Na žltej mláke milión sa klenie.
      <br/>
      Milión rúca jedno okamženie.
      <br/>
      <br/>
      Nie k moru nes ty srdce svoje choré.
      <br/>
      Neprijme tvár a nárek trpiteľky.
      <br/>
      Nie svetu ho nes. Svet je ako more
      <br/>
      hlboký, príliš široký a veľký.
      <br/>
      Choď ku studnici, ku jazeru v hore.
      <br/>
      Iď k plytkej rieke. Pozri v potok melký.
      <br/>
      Tvoj odrazí žiaľ kvapka bezvýznamná.
      <br/>
      Však, načo chodiť aj? Len pozri na mňa.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579091">
        </a>
        Ohne
       </h2>
      </div>
     </div>
    </div>
    <p>
     <span class="emphasis">
      <em>
       (Rondo)
      </em>
     </span>
    </p>
    <p>
    </p>
    <p>
     <sup>
      [
      <a class="footnote" href="#ftn.id2579108" name="id2579108">
       52
      </a>
      ]
     </sup>
     <sup>
      [
      <a class="footnote" href="#ftn.id2579119" name="id2579119">
       53
      </a>
      ]
     </sup>
    </p>
    <p>
    </p>
    <div class="literallayout">
     <p>
      Hoď do kozuba triesok: oheň drieme.
      <br/>
      Mráz praská von a večerný je čas.
      <br/>
      Rozplazili sa našou izbou tiene
      <br/>
      sťa potmešilé hady kolo nás.
      <br/>
      Hoď do kozuba triesok: oheň drieme.
      <br/>
      <br/>
      Už vlnia sa ti zlostne na kolene,
      <br/>
      strakavé obvijú tvoj biely pás,
      <br/>
      žihadlom popichajú ústa nemé.
      <br/>
      Hoď do kozuba triesok: oheň drieme.
      <br/>
      <br/>
      Neuvidíme to, čo milujeme:
      <br/>
      tých našich očí dôverčivý jas.
      <br/>
      Hlas zasyčí nám, ako zemeplaz,
      <br/>
      a zvíťazia nad nami zmije zeme:
      <br/>
      čo hľadali sme, v sebe nenájdeme.
      <br/>
      Hoď do kozuba triesok: oheň drieme.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579164">
        </a>
        Humanita
       </h2>
      </div>
     </div>
    </div>
    <p>
    </p>
    <p>
    </p>
    <div class="blockquote">
     <blockquote class="blockquote">
      <p>
      </p>
      <div class="literallayout">
       <p>
        <br/>
        <span class="emphasis">
         <em>
          Chcel som, aby ma rado malo
         </em>
        </span>
        <br/>
        <span class="emphasis">
         <em>
          päťsto miliónov ľudí
         </em>
        </span>
        <br/>
       </p>
      </div>
      <p>
      </p>
      <p>
       Napoleon I.
      </p>
     </blockquote>
    </div>
    <p>
    </p>
    <p>
     <sup>
      [
      <a class="footnote" href="#ftn.id2579202" name="id2579202">
       54
      </a>
      ]
     </sup>
    </p>
    <p>
    </p>
    <div class="literallayout">
     <p>
      Srdcia ako sviece blčia. Ja sŕdc všetkých chcem mať plameň.
      <br/>
      Objem vpadá do náručia. Ja chcem objem všetkých ramien.
      <br/>
      Hlasy: ako v búrke stráne. Ja chcem všetkých hlasov zvuky.
      <br/>
      Tlieskajú jak piesty dlane. Ja chcem potlesk každej ruky.
      <br/>
      Myšlienky jak iskry chrlia. Ja chcem polet všetkých myslí.
      <br/>
      Ľudia sa jak mravce mrvia. Chcem, by všetci ku mne prišli.
      <br/>
      Šije klonia sa do zeme. Ja chcem skloniť každú šiju.
      <br/>
      Ako mžiky všetci mrieme. Chcem: nech všetci pre mňa žijú…
      <br/>
      Ty sŕdc všetkých chceš mať plameň? Zohrej všetkých srdcom svojím!
      <br/>
      Ty chceš objem všetkých ramien? Svojou rukou všetkých objím!
      <br/>
      Ty chceš všetkých hlasov zvuky? Odozvi sa všetkým na ne!
      <br/>
      Ty chceš potlesk každej ruky? Každej ruky stisni dlane!
      <br/>
      Ty chceš polet všetkých myslí? Prives seba vždycky k nemu!
      <br/>
      Chceš, by k tebe všetci prišli? Choď ty najprv ku každému!
      <br/>
      Ty chceš skloniť každú šiju? Buď ty každým v šiju bitý!
      <br/>
      Chceš: nech tebe všetci žijú? Tak ži sám a sám i mri ty!
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579261">
        </a>
        Na ulici
       </h2>
      </div>
     </div>
    </div>
    <p>
    </p>
    <p>
     <sup>
      [
      <a class="footnote" href="#ftn.id2579271" name="id2579271">
       55
      </a>
      ]
     </sup>
    </p>
    <p>
    </p>
    <div class="literallayout">
     <p>
      Noc je mŕtva.
      <br/>
      Pochovalo ju už v bielu kryptu nebe.
      <br/>
      Zdrapy mrakov domov tiahnu ako kňazi po pohrebe.
      <br/>
      Ranné zore — bielorudí miništranti hasia hviezdy.
      <br/>
      Nemé, rosou pokrstené decko vstáva.
      <br/>
      Už sa brieždi.
      <br/>
      Vietor, sluha najvčasnejší, vyzivujúc cesty kľúdi.
      <br/>
      Odhrňuje listy stromov, sťa záclony.
      <br/>
      Vtáctvo budí.
      <br/>
      Sčuchre vrabca.
      <br/>
      Lastovičku trhá v hniezde rozospanú.
      <br/>
      Škovránka do výšky dvíha, aby spieval hymnu rannú.
      <br/>
      Štyri bijú.
      <br/>
      Rozknísali sa a vravia: Dobré ráno! srdcia zvonov.
      <br/>
      Zaškrípe krok lumpa, ktorý, pískajúc si, ide domov.
      <br/>
      Úpust šumí.
      <br/>
      A mlyn klepe.
      <br/>
      Ďaleký vlak v poliach húka.
      <br/>
      Vetva vánkom rozkývaná tenkým prstom v okno ťuká.
      <br/>
      Otvárajú viečka okná.
      <br/>
      Klepnú dvercia.
      <br/>
      Buchne brána.
      <br/>
      Na priedomie vyjde baba neumytá, rozčuchraná.
      <br/>
      Obzerá sa ako straka.
      <br/>
      Vyjde druhá.
      <br/>
      Vyjde tretia.
      <br/>
      Pozdravia sa.
      <br/>
      Priblížia sa.
      <br/>
      Pošuškajú.
      <br/>
      Poklebetia.
      <br/>
      Zaerdží kôň.
      <br/>
      Bučí krava.
      <br/>
      Slúžka kdesi pieseň nôti.
      <br/>
      Na kamennej ceste prvý prázdny vozík zarachotí.
      <br/>
      Voly, pokyvujúc hlavou, tiahnu ako oblak v nebi.
      <br/>
      Vŕzga jarmo.
      <br/>
      Dunčo šteká.
      <br/>
      Kočiš kľaje bez potreby.
      <br/>
      Pastier trúbi.
      <br/>
      Strieľa bičom.
      <br/>
      Stádo cengá pod oblokom.
      <br/>
      Husi tiahnu gagotajúc s tenkým krkom, pyšným krokom.
      <br/>
      Na gaštanoch horia sviečky z kvetov ránom zapálené.
      <br/>
      Plamienky sa kĺžu lístím.
      <br/>
      Lezú domov na hrebene.
      <br/>
      Horia štíty.
      <br/>
      Horia steny.
      <br/>
      Do domu sa vkĺznu škárou.
      <br/>
      Priplazia sa ku posteli.
      <br/>
      Ovenčia tvár zlatou žiarou.
      <br/>
      Baza vonia.
      <br/>
      Tisíc modrých, zvlhlých očí hľadí na to.
      <br/>
      Kráľovič spí.
      <br/>
      Koruna i dom i posteľ — číre zlato…
      <br/>
      <br/>
      Tichá krása:
      <br/>
      Krásna tíška!
      <br/>
      Hľadám ja tvoj obraz milý…
      <br/>
      <br/>
      Na ulicu tisíc bláznov rozzúrených vypustili.
      <br/>
      <br/>
      Hľadám tvoj kút opustený.
      <br/>
      Hľadám tvoj kút zabudnutý.
      <br/>
      <br/>
      Kto je s blázny, ten sa zblázni.
      <br/>
      Zbláznili sa všetky kúty.
      <br/>
      Čo by malo žiť, je mŕtvo.
      <br/>
      Čo by umrieť malo, žije.
      <br/>
      Všetko šumí, šuští, šviští, škrípe, hvízda, sipí, vyje.
      <br/>
      Čo by malo mlčať, vraví.
      <br/>
      Čo by vravieť malo, mlčí.
      <br/>
      Všetko dupe, húka, duní, trúbi, búcha, zvoní, hrčí.
      <br/>
      Nad hrobom ti staviam pomník.
      <br/>
      Modlil by sa trochu dneska.
      <br/>
      Ale všetko reve, cengá, klepe, vŕzga, hrká, trieska.
      <br/>
      A to všetko pre tých bláznov rozbehaných na ulici,
      <br/>
      čo si myslia nafúkane, že sú všetci kráľoviči.
      <br/>
      Významne sa každý vrtí, stúpa, lezie, beží, ženie.
      <br/>
      Žerie nervy, čo sťa črevá vyhodili na kamenie.
      <br/>
      Kopú, hádžu, kotúľajú, ako loptu chlapci malí,
      <br/>
      tvoju hlavu, čo ti z krku v nezbedníctve svojom sňali.
      <br/>
      Trhajú ti svaly sťa ľan.
      <br/>
      Do trlíc ich trieť už hádžu.
      <br/>
      Trepú, spradú, utkajú si v tenké handry vzácnu priadzu.
      <br/>
      Lúpu kožu.
      <br/>
      Kmášu vlasy.
      <br/>
      Kradnú zrakom blesk i stíny
      <br/>
      na kožené svoje plášte, perly, hodváb, kožušiny.
      <br/>
      Lámu kvety líc a očí na okrasu svojich stolov.
      <br/>
      Ozdobujú veľké bruchá retiazkami tvojich bôľov.
      <br/>
      Mozog paria, pražia, pečú.
      <br/>
      Garnírujú špikom celý.
      <br/>
      Pijú krv, sťa z bočky, aby stučneli a sčerveneli.
      <br/>
      Na srdcia nám búšia päsťou skúmajúci svoje sily,
      <br/>
      aby srdcia, ako panák, dovysoka vyskočili.
      <br/>
      Na žalúdkoch džezbend hrajú.
      <br/>
      Ryčí nôta zverská, hadia.
      <br/>
      A umelci, tvoje uši vykrucujúc, struny ladia.
      <br/>
      Duše mecú ako kocky.
      <br/>
      A pri tomto desnom hraní
      <br/>
      presvedčenie z rúk do ruky ide sťa groš ošúchaný.
      <br/>
      Sto veží je dookola.
      <br/>
      Každá sproste chvíle číta,
      <br/>
      že sa čas míňa a počet liet rastie,
      <br/>
      že i ja krstím dnes aj pochovávam,
      <br/>
      nadšene vítam aj zbohom dávam,
      <br/>
      že budem so slzou aj víno liať,
      <br/>
      že mi dá minúta, čo mieni vziať,
      <br/>
      čo mieni dať, to hneď berie aj spiatky.
      <br/>
      Smrť, to je Dvanásta.
      <br/>
      Život je Jedno.
      <br/>
      Život je so smrťou v minúte vedno.
      <br/>
      Minúta — zrkadlo.
      <br/>
      Môj život krátky.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579370">
        </a>
        Na silvestra
       </h2>
      </div>
     </div>
    </div>
    <p>
     <span class="emphasis">
      <em>
       (1930 — 31)
      </em>
     </span>
    </p>
    <p>
    </p>
    <p>
     <sup>
      [
      <a class="footnote" href="#ftn.id2579388" name="id2579388">
       56
      </a>
      ]
     </sup>
    </p>
    <p>
    </p>
    <div class="literallayout">
     <p>
      Dvanásta odbíja.
      <br/>
      Sme dnes aj vlani.
      <br/>
      Drgli sa lakťami dve milé dámy.
      <br/>
      Jedna je vo smútku s vrásčitým čelom,
      <br/>
      druhá jak ratolesť vo kvete bielom.
      <br/>
      Jedna sa dovliekla z tamtoho roku,
      <br/>
      druhá už z tohoto v tanečnom kroku.
      <br/>
      Krátke dve sekundy: posledná, prvá —
      <br/>
      splývajú v objatí za okamžik,
      <br/>
      kým úder poslednej hodiny trvá,
      <br/>
      kým je tu tma a prasací kvik.
      <br/>
      <br/>
      Tak starec umiera. Synček sa rodí.
      <br/>
      Dnes bude u nás kar. Dnes budú hody.
      <br/>
      Káry a kolíska.
      <br/>
      Kropáč. Znak kríža.
      <br/>
      Studená jama. Kúrená chyža.
      <br/>
      Ľad hrudy. Teplá hruď.
      <br/>
      Temnota. Blesk.
      <br/>
      Smútočné oznamy. Radosti vresk.
      <br/>
      Povraz a povojník.
      <br/>
      Voda a prsť.
      <br/>
      Umrlý. Nemluvňa.
      <br/>
      Pohreb a krst.
      <br/>
      <br/>
      Dnes sa aj pomodlím, aj lusknem prstmi.
      <br/>
      Napolo vdovec som, napolo krstný.
      <br/>
      Žiaľ mi je. Radosť mám, smútok a šťastie,
      <br/>
      Rozbíja čas rozdrobený, kým je hlava nerozbitá.
      <br/>
      Stopäťdesiat zvonov zuní.
      <br/>
      O milosť že kričí k nebu?
      <br/>
      Čo zvon — úder na klin v rakvu.
      <br/>
      Čo zvon — kvíľba ku pohrebu…
      <br/>
      <br/>
      Kráľovičia!
      <br/>
      Neústupní, velehlasní, mocní, hrdí!
      <br/>
      Čo kričíte?
      <br/>
      V život i v smrť tymian benzínom vám smrdí.
      <br/>
      Okiadzať vás?
      <br/>
      Vychvaľovať?
      <br/>
      Skutkom ľúbiť?
      <br/>
      Slovom láskať?
      <br/>
      Kráľovič sa hnevá.
      <br/>
      Všetkých kráľovičov chcel by spráskať.
      <br/>
      Do nemoty chcel by spráskať.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579467">
        </a>
        30. XI. 1930
       </h2>
      </div>
     </div>
    </div>
    <p>
    </p>
    <p>
     <sup>
      [
      <a class="footnote" href="#ftn.id2579478" name="id2579478">
       57
      </a>
      ]
     </sup>
    </p>
    <p>
    </p>
    <div class="literallayout">
     <p>
      Tri razy vzdychla si:
      <br/>
      trom synom zbohom dala,
      <br/>
      jak toľko, toľko ráz, keď v svet ich vystrájala.
      <br/>
      A oni ľahko šli.
      <br/>
      Bol vitaj v návrate
      <br/>
      a lákal, tešil ich svet neznámy a cudzí.
      <br/>
      Smiech oni, ona plač vždy mala naporúdzi.
      <br/>
      A teraz v črievičkách, odetá v zamate,
      <br/>
      pod čiernym čepčekom sčesané biele vlasy,
      <br/>
      tichučko odišla:
      <br/>
      tri razy zavzdychla si.
      <br/>
      <br/>
      A ani dvermi nie.
      <br/>
      Jej okno otvorili.
      <br/>
      Ním nesie kufríček svoj malý, starobylý,
      <br/>
      čo otvárala vždy a neotvorí viac,
      <br/>
      keď dieťa vo svete samotné zaplakalo,
      <br/>
      keď šťastia nebude, keď lásky bude málo,
      <br/>
      strieť slzy šatôčkou a učičíkať plač,
      <br/>
      riecť slovko potechy a lásky úprimnie.
      <br/>
      Tichučko odišla a ani dvermi nie.
      <br/>
      <br/>
      A z piecky studenej v tvár mŕtvej blinká sviečka.
      <br/>
      Nad zbohom posledným, ľa, teraz plačú decká:
      <br/>
      Vítania nebude.
      <br/>
      Niet matky, detstva niet.
      <br/>
      Niet matky, tepla niet.
      <br/>
      Niet matky, nieto lásky.
      <br/>
      Na líca žijúcich prelietli z mŕtvej vrásky
      <br/>
      a úsmev žijúcich sa vrátil k mŕtvej späť.
      <br/>
      Rozlúčka večitá.
      <br/>
      Sa trasú srdcia v nej,
      <br/>
      jak malé srdce svetielka z tej piecky studenej.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579558">
        </a>
        Nemohúcnosť
       </h2>
      </div>
     </div>
    </div>
    <p>
    </p>
    <p>
     <sup>
      [
      <a class="footnote" href="#ftn.id2579569" name="id2579569">
       58
      </a>
      ]
     </sup>
    </p>
    <p>
    </p>
    <div class="literallayout">
     <p>
      Je svetlo, je i tma, je súmrak, svit,
      <br/>
      noc, deň… To všetko zhora padá.
      <br/>
      Vysoko človek vždycky chcel by byť,
      <br/>
      a preto nahor sa mu žiada.
      <br/>
      <br/>
      Myšlienka jeho neraz hore vzlietla,
      <br/>
      rakety svetlo prsklo v nej,
      <br/>
      no nepridala nikdy svetla
      <br/>
      rozkošnej klenbe nebeskej.
      <br/>
      <br/>
      Dovysoka sám človek povznesie sa,
      <br/>
      že stratí svoju zem,
      <br/>
      no nevrhne on nikdy na nebesá
      <br/>
      tú svoju hlúpu tieň.
      <br/>
      <br/>
      Je človek svetlom, je aj tmou.
      <br/>
      So svetlom ide v tmavé kráže…
      <br/>
      Lampôčku svoju nesie nad zemou
      <br/>
      a na zem svoju tôňu hádže.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579634">
        </a>
        Heslá
       </h2>
      </div>
     </div>
    </div>
    <p>
    </p>
    <p>
     <sup>
      [
      <a class="footnote" href="#ftn.id2579645" name="id2579645">
       59
      </a>
      ]
     </sup>
    </p>
    <p>
    </p>
    <div class="literallayout">
     <p>
      Tak teda, ako heslá kážu, žiť
      <br/>
      a biť sa za ne vždycky do krvava?
      <br/>
      Sú vrabce heslá — cháska preletavá,
      <br/>
      čo bojacne sa po stromoch chce kryť.
      <br/>
      Meč papierový, papierový štít
      <br/>
      a papierový človek s nimi máva.
      <br/>
      <br/>
      Nač’ chrabrý postoj, skrvavený krst,
      <br/>
      či k žitiu vedie a či vedie k hrobu?
      <br/>
      Tu treba omrviniek nabrať v hrsť
      <br/>
      a rozsypať ich pred tú vrabčiu zlobu:
      <br/>
      štít s mečom premožený padne v prsť,
      <br/>
      zo stromov zlietnu vrabce — heslá zobú.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579683">
        </a>
        Pribitý motýľ
       </h2>
      </div>
     </div>
    </div>
    <p>
    </p>
    <p>
     <sup>
      [
      <a class="footnote" href="#ftn.id2579694" name="id2579694">
       60
      </a>
      ]
     </sup>
    </p>
    <p>
    </p>
    <div class="literallayout">
     <p>
      Len odhaľ čierny plášť.
      <br/>
      Či vidíš?
      <br/>
      Lásky lož
      <br/>
      mstou zlostnou krvave, sťa čerstvá rana, blčí.
      <br/>
      Len odhaľ červený plášť.
      <br/>
      Iste kryje nôž
      <br/>
      a sluhu verného ti čierna zrada krčí.
      <br/>
      Len odhaľ taláre.
      <br/>
      Pod nimi páry rúk
      <br/>
      tak ako na päsť dlaň, ti pravdu v krivdu menia.
      <br/>
      V tej krčme svetovej sa iba ľudský tuk
      <br/>
      čapuje, ako lieh, a ním sa ústa penia.
      <br/>
      Len odhaľ vo frázach krídlatých rečníka.
      <br/>
      Túženie bublá v nich si načrieť z tvojej misy.
      <br/>
      Banknóta z papiera mu miesto jazyka
      <br/>
      z nadchnutej papule a krásnej reči visí…
      <br/>
      <br/>
      Zbojníkov v horách niet.
      <br/>
      Tí zišli do miest z hôr.
      <br/>
      Tam strážia v palácoch i námestia i cesty.
      <br/>
      Kdekto tak rád by bol v ich tučných radoch skôr
      <br/>
      a za to hodil by posledný zlatník česti.
      <br/>
      Čo inšie?
      <br/>
      Bez boha je krúžiaca ťa zver.
      <br/>
      Má miesto mäkkého hodvábu drapy v duši.
      <br/>
      Bráň pazúrami sa a pazúrami ber!
      <br/>
      Nevymodlíš si nič, nuž hurtom požaduj si!
      <br/>
      Čo ruka v svete je, je každá srditá.
      <br/>
      Zachytí motýle — najkrajšie srdca slová…
      <br/>
      Lesknúcim špendlíkom na kôru pribitá
      <br/>
      v úzkostiach trepoce sa duša básnikova…
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579793">
        </a>
        Môj život
       </h2>
      </div>
     </div>
    </div>
    <p>
    </p>
    <p>
    </p>
    <div class="literallayout">
     <p>
      Môj život — kupec lichý.
      <br/>
      Nadobro ohluchol.
      <br/>
      Chcem šťastie? Dáva vzdychy.
      <br/>
      Chcem radosť? Dáva bôľ.
      <br/>
      <br/>
      Ja volám na neho:
      <br/>
      „V ples chce mi duša-dcéra,
      <br/>
      nech rífom biele merá.“
      <br/>
      On meria z čierneho.
      <br/>
      <br/>
      Ja dávam rukou znaky:
      <br/>
      „Iskier a farbiva!“
      <br/>
      Jak jazierka ľad, zraky
      <br/>
      mi beľmom zošíva.
      <br/>
      <br/>
      Chcel by ho poprosiť:
      <br/>
      „Viac nite žiada sa mi.“
      <br/>
      On odstrihol by niť
      <br/>
      svojimi nožnicami.
      <br/>
      <br/>
      Som celý mrzutý,
      <br/>
      že smejú sa mi v líce
      <br/>
      neverné minúty,
      <br/>
      kupcove pomocnice.
      <br/>
      <br/>
      Čo s takým kupčiskom?
      <br/>
      Tu pre mňa nič viac neni.
      <br/>
      Z obchodu ticho von
      <br/>
      ja idem pokorený.
      <br/>
     </p>
    </div>
    <p>
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578736" name="ftn.id2578736">
        45
       </a>
       ]
      </sup>
      <span class="emphasis">
       <em>
        Poézii
       </em>
      </span>
      — Vesprém 30. V. 1915. Rukopis básne je v zošite
                  RJJ č. 6 pod názvom „S Bohom“ a podtitulom „žene pred odchodom na bojište“. V
                  rukopise siedmy a ôsmy verš znie takto:
     </p>
     <p>
     </p>
     <div class="literallayout">
      <p>
       už neprišla si požehnať ma rtoma
       <br/>
       a hlavu složiť na hynúcu hruď.
      </p>
     </div>
     <p>
     </p>
    </div>
    <div class="footnote">
     <p>
      <sup>
       [
       <a class="para" href="#id2578765" name="ftn.id2578765">
        46
       </a>
       ]
      </sup>
      <span class="emphasis">
       <em>
        Moriturus te salutat
       </em>
      </span>
      (lat.) — Na smrť idúci ťa pozdravuje.
                  Toto heslo si básnik prispôsobil podľa údajného pozdravu, ktorým pozdravovali
                  rímski gladiátori cisára v cirku: Ave, Caesar; Morituri te salutant! (Buď
                  pozdravený, Caesar, na smrť idúci sa ti klaňajú.)
     </p>
    </div>
    <div class="footnote">
     <p>
      <sup>
       [
       <a class="para" href="#id2578822" name="ftn.id2578822">
        47
       </a>
       ]
      </sup>
      <span class="emphasis">
       <em>
        Auto Č. P. IV. 500 ČS
       </em>
      </span>
      — Bratislava 20. VI. 1929. Rukopis
                  básne je v zošite RJJ č. 7. Siedmy verš v rukopise znie takto:
     </p>
     <p>
     </p>
     <div class="literallayout">
      <p>
       Kto proti išiel, komu rvalo
      </p>
     </div>
     <p>
     </p>
    </div>
    <div class="footnote">
     <p>
      <sup>
       [
       <a class="para" href="#id2578858" name="ftn.id2578858">
        48
       </a>
       ]
      </sup>
      <span class="emphasis">
       <em>
        V Gemera horách, v poliach Nitry…
       </em>
      </span>
      — Jesenský bol županom najprv tzv. malej župy Gemerskej, neskôr veľžupy Nitrianskej.
     </p>
    </div>
    <div class="footnote">
     <p>
      <sup>
       [
       <a class="para" href="#id2578924" name="ftn.id2578924">
        49
       </a>
       ]
      </sup>
      <span class="emphasis">
       <em>
        Púť
       </em>
      </span>
      — Bratislava 19. I. 1930. Rukopis básne je v zošite
                  RJJ č. 7. V rukopise sú v porovnaní s knižným znením tieto odchýlky:
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verše 2 — 5:
        </em>
       </span>
       <br/>
       za jasnej noci v nebies kupole:
       <br/>
       Jak preskočil si vŕšky, údolia.
       <br/>
       Ten plný mesiac pripomína teba:
       <br/>
       keď o vysokom snil si vrchole,
      </p>
     </div>
     <p>
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verš 8:
        </em>
       </span>
       <br/>
       na jasnej noci v nebies kupole
      </p>
     </div>
     <p>
     </p>
    </div>
    <div class="footnote">
     <p>
      <sup>
       [
       <a class="para" href="#id2578969" name="ftn.id2578969">
        50
       </a>
       ]
      </sup>
      <span class="emphasis">
       <em>
        Triolet
       </em>
      </span>
      — názov francúzskej strofy z 8 — 12 veršov, z
                  ktorých prvé dva vyslovujú hlavnú myšlienku a na konci sa opakujú. Prvý verš sa
                  obyčajne opakuje aj prostred slohy, takže názov je odvodený z počtu opakovaní.
                  Rýmový vzorec je zvyčajne a b a a b a b.
     </p>
    </div>
    <div class="footnote">
     <p>
      <sup>
       [
       <a class="para" href="#id2579025" name="ftn.id2579025">
        51
       </a>
       ]
      </sup>
      <span class="emphasis">
       <em>
        Súcit
       </em>
      </span>
      — Bratislava 14. I. 1930. Rukopis básne je v zošite
                  so signatúrou RJJ č. 7 pod názvom Sústrasť a s mottom „Svet veľký tys’ malá…“ V
                  rukopise existuje variant básne, ktorý znie takto:
     </p>
     <p>
     </p>
     <div class="literallayout">
      <p>
       Pre tvoje struny
       <br/>
       svet ten nemá huslí.
       <br/>
       Pre tvoje husle
       <br/>
       struny mal by azda?
       <br/>
       Nekvíľ, keď ľudia
       <br/>
       do srdca ti kúsli:
       <br/>
       v tom kúte oka
       <br/>
       tvojho slza každá
       <br/>
       nebude perlou
       <br/>
       v rodnej svojej mušli,
       <br/>
       len malicherným
       <br/>
       klobúčikom dažďa
       <br/>
       na žltej mláke,
       <br/>
       čo sa na mžik klenie
       <br/>
       a klenba rúca
       <br/>
       druhé okamženie.
       <br/>
       <br/>
       Nekvíľ! Čo nebies
       <br/>
       moru srdce choré?
       <br/>
       To šplechne vlnou
       <br/>
       v lícach trpiteľky.
       <br/>
       Nenes ho svetu:
       <br/>
       svet je ako more,
       <br/>
       hlboký príliš
       <br/>
       široký a veľký.
       <br/>
       K studnici choď ty,
       <br/>
       ku jazeru v hore,
       <br/>
       ku plytkej rieke
       <br/>
       pozri v potok melký:
       <br/>
       Odrazí tvoj žiaľ
       <br/>
       kvapka bezvýznamná.
       <br/>
       Lež načo chodiť?
       <br/>
       Pozri ty len na mňa!
      </p>
     </div>
     <p>
     </p>
    </div>
    <div class="footnote">
     <p>
      <sup>
       [
       <a class="para" href="#id2579108" name="ftn.id2579108">
        52
       </a>
       ]
      </sup>
      <span class="emphasis">
       <em>
        Ohne
       </em>
      </span>
      — Bratislava 23. I. 1930. Rukopis básne je v zošite
                  RJJ č. 7.
     </p>
    </div>
    <div class="footnote">
     <p>
      <sup>
       [
       <a class="para" href="#id2579119" name="ftn.id2579119">
        53
       </a>
       ]
      </sup>
      <span class="emphasis">
       <em>
        Rondo
       </em>
      </span>
      — v poézii je to slohový útvar francúzskeho pôvodu o
                  12, 14 alebo 15 veršoch, osem až desaťslabičných, ktorý má dva rýmy, dané prvými
                  dvoma veršami. Počiatočné slová prvého verša sa opakujú na konci 2. a 3. slohy ako
                  refrén. — Rondo je aj útvar hudobný.
     </p>
    </div>
    <div class="footnote">
     <p>
      <sup>
       [
       <a class="para" href="#id2579202" name="ftn.id2579202">
        54
       </a>
       ]
      </sup>
      <span class="emphasis">
       <em>
        Humanita
       </em>
      </span>
      — Bratislava 30. I. 1930. Rukopis básne je v
                  zošite RJJ č. 7.
     </p>
    </div>
    <div class="footnote">
     <p>
      <sup>
       [
       <a class="para" href="#id2579271" name="ftn.id2579271">
        55
       </a>
       ]
      </sup>
      <span class="emphasis">
       <em>
        Na ulici
       </em>
      </span>
      — Bratislava 11. V. 1930. Rukopis básne je v
                  zošite RJJ č. 7 pod názvom Ulica.
     </p>
    </div>
    <div class="footnote">
     <p>
      <sup>
       [
       <a class="para" href="#id2579388" name="ftn.id2579388">
        56
       </a>
       ]
      </sup>
      <span class="emphasis">
       <em>
        Na Silvestra
       </em>
      </span>
      — Bratislava 6. I. 1931. Rukopis básne je v
                  zošite RJJ č. 7 s názvom Silvestrovská noc. Medzi rukopisom a knižným znením básne
                  sú tieto odchýlky:
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verše 9 — 13:
        </em>
       </span>
       <br/>
       kým úder poslednej hodiny trvá,
       <br/>
       kým je tu tma a je prasací kvik
       <br/>
       splývajú v objatí za okamžik.
       <br/>
       <br/>
       Zomiera starina.
       <br/>
       Nové sa rodí.
       <br/>
       Dnes bude u nás kar
       <br/>
       dnes budú hody.
      </p>
     </div>
     <p>
     </p>
    </div>
    <div class="footnote">
     <p>
      <sup>
       [
       <a class="para" href="#id2579478" name="ftn.id2579478">
        57
       </a>
       ]
      </sup>
      <span class="emphasis">
       <em>
        30. XI. 1930
       </em>
      </span>
      — Bratislava 10. I. 1931. Rukopis básne je v
                  zošite RJJ č. 7. Namiesto posledných troch veršov sú v rukopise tieto
                  prečiarknuté:
     </p>
     <p>
     </p>
     <div class="literallayout">
      <p>
       Len duša chybuje
       <br/>
       len duše nieto v nej
       <br/>
       jak tepla v srdci svetielka na piecke studenej.
      </p>
     </div>
     <p>
     </p>
    </div>
    <div class="footnote">
     <p>
      <sup>
       [
       <a class="para" href="#id2579569" name="ftn.id2579569">
        58
       </a>
       ]
      </sup>
      <span class="emphasis">
       <em>
        Nemohúcnosť
       </em>
      </span>
      — Bratislava 15. XI. 1931. Rukopis básne je v
                  zošite RJJ č. 8 a má toto motto: „Vylietli do stratosféry…“ Text prevzal Jesenský
                  z novín. Rukopis sa na viacerých miestach odlišuje od knižného znenia. Prvé dve
                  slohy v rukopise znejú takto:
     </p>
     <p>
     </p>
     <div class="literallayout">
      <p>
       Je svetlo,
       <br/>
       je i tma,
       <br/>
       je súmrak,
       <br/>
       svit.
       <br/>
       <br/>
       To všetko zhora padá, shora na zem padá.
       <br/>
       Pri prameňoch ich človek chcel by byť
       <br/>
       a preto nahor sa mu žiada.
       <br/>
       <br/>
       Myšlienka jeho do vysoka vylieta
       <br/>
       rakety svetlo prsklo v nej,
       <br/>
       no nepridala nikdy svetla,
       <br/>
       rozkošnej klenbe nebeskej.
      </p>
     </div>
     <p>
     </p>
    </div>
    <div class="footnote">
     <p>
      <sup>
       [
       <a class="para" href="#id2579645" name="ftn.id2579645">
        59
       </a>
       ]
      </sup>
      <span class="emphasis">
       <em>
        Heslá
       </em>
      </span>
      — Bratislava 20. IV. 1930. Rukopis básne je v zošite
                  RJJ č. 7.
     </p>
    </div>
    <div class="footnote">
     <p>
      <sup>
       [
       <a class="para" href="#id2579694" name="ftn.id2579694">
        60
       </a>
       ]
      </sup>
      <span class="emphasis">
       <em>
        Pribitý motýľ
       </em>
      </span>
      — Bratislava 8. X. 1931. Rukopis básne je v
                  zošite RJJ č. 7. V rukopise sú tieto odchýlky:
     </p>
     <p>
     </p>
     <div class="literallayout">
      <p>
       <span class="emphasis">
        <em>
         verše 3 — 4:
        </em>
       </span>
       <br/>
       má v jednej vázke vzdychy
       <br/>
       a v druhej vázke bôľ.
      </p>
     </div>
     <p>
     </p>
     <p>
     </p>
     <p>
      Prvé dva verše v druhej slohe majú v rukopise opačné poradie. Podobná zmena je
                  aj pri posledných dvoch veršoch básne. Štvrtá sloha má v rukopise takéto znenie:
     </p>
     <p>
     </p>
     <div class="literallayout">
      <p>
       „Viac nite žiada sa mi.“
       <br/>
       Chcel by ho poprosiť
       <br/>
       svojimi nožnicami.
       <br/>
       On odstrihol by niť.
      </p>
     </div>
     <p>
     </p>
    </div>
   </div>
  </div>
 </body>
</html>
