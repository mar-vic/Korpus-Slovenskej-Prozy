<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2522928">
       </a>
       Žiak Agapetus zvedený a naspäť privedený
      </h2>
     </div>
    </div>
   </div>
   <p>
   </p>
   <p>
   </p>
   <p>
   </p>
   <div class="literallayout">
    <p>
     <br/>
     V mene Ježiša.
     <br/>
     Žiak Agapetus zvedený a naspäť privedený.
     <br/>
     Alebo
     <br/>
     Školská dráma o Agapetovi,
     <br/>
     ktorého sv. Ján Apoštol
     <sup>
      [
      <a class="footnote" href="#ftn.id2522955" name="id2522955">
       1
      </a>
      ]
     </sup>
     prijal za syna
     <br/>
     a prijatého zveril učiteľom na vzdelávanie,
     <br/>
     ale potom, keď bol skazený zlým kamarátstvom,
     <br/>
     polepšil sa.
     <br/>
     Vybratá z Eusebia z Caesarey.
     <sup>
      [
      <a class="footnote" href="#ftn.id2522978" name="id2522978">
       2
      </a>
      ]
     </sup>
     <br/>
     V nej sa perom opisuje
     <br/>
     skazenie zlej študujúcej mládeže,
     <br/>
     ale i správny liek na vzdelávanie.
     <br/>
     Predvedená v divadle so školskou mládežou
     <br/>
     mikulášskej školy
     <sup>
      [
      <a class="footnote" href="#ftn.id2523003" name="id2523003">
       3
      </a>
      ]
     </sup>
     <br/>
     magistrom
     <sup>
      [
      <a class="footnote" href="#ftn.id2523014" name="id2523014">
       4
      </a>
      ]
     </sup>
     Jurajom Lánim, bakalárom
     <sup>
      [
      <a class="footnote" href="#ftn.id2523025" name="id2523025">
       5
      </a>
      ]
     </sup>
     svätej teológie
     <br/>
     tretím kolegom tej istej školy.
     <br/>
     <br/>
     V Lipsku, tlačou Jána Colera, roku 1685.
     <br/>
    </p>
   </div>
   <p>
   </p>
   <p>
   </p>
   <p>
    Magistrátu slávneho lipského mesta.
   </p>
   <p>
    Mužom veľmi vznešeným, znamenitým, rozvážnym, výborným a váženým, veľmi váženým pánom,
         radným pánom, mestskému sudcovi, úradníkom a senátorom, mojim najctihodnejším pánom
         ochrancom a podporovateľom milosť Božiu a požehnanie!
   </p>
   <p>
    *
   </p>
   <p>
    Veľmi láskaví ochrancovia, koľko úžitku prinášajú drámy študujúcej mládeži, nevyložím
         svojimi slovami, ale Komenského,
    <sup>
     [
     <a class="footnote" href="#ftn.id2523070" name="id2523070">
      6
     </a>
     ]
    </sup>
    muža, ktorý si získal vynikajúce zásluhy o školy. Takto totiž o nich hovorí v
         náčrte Vševednej školy:
   </p>
   <p>
    Dobre vieme, že niektorí vylučujú zo škôl scénické a divadelné predstavenia, najmä
         komédie; ale dobré dôvody radia, aby sa udržali, a ak nie sú niekde nijaké, aby sa
         zaviedli. Po prvé, totiž takéto akoby verejné výkony pred očami divákov povzbudzujú
         ľudského ducha k nadšeniu mocnejšie, než je to možné dosiahnuť nejakými napomínaniami alebo
         i celou mocou disciplíny. Preto sa stáva, že akékoľvek pamätihodné veci, keď sú tak živo
         predstavené, ľahšie sa vryjú do pamäti, ako keby sa o nich len počulo alebo čítalo; a
         ľahšie sa tak naučia mnohé verše a myšlienky alebo celé knihy, ako oveľa menej osobitným
         morením sa. Potom je to významné povzbudenie pre žiakov, aby postupne zatúžili po vyšších
         veciach, keď vedia, že v prítomnosti mnohých sa im dostáva alebo chvála za usilovnosť alebo
         pohana za nedbalosť. Ba aj (po tretie) táto verejná ukážka starostlivosti, ako učitelia
         dbajú o svojich zverencov, povzbudí aj samých učiteľov, lebo vedia, že je to pre nich
         chvála, ak ich žiaci vystupujú na divadle, a preto nepopúšťajú nič zo svojej horlivosti. Po
         štvrté, rovnako to teší rodičov a pôsobí, že neľutujú výdavky, ak vidia, že ich synovia
         dobre prospievajú a verejne sa páčia. Po piate, tým spôsobom sa objavuje vynikajúce nadanie
         a ľahšie sa poznáva jednak, kto je ku ktorému štúdiu najskôr zrodený, jednak, ktorí synovia
         chudobných rodičov sú nad iných hodní podpory. Konečne (čo je najdôležitejšie a už samo
         postačí na odporúčanie divadla), že ľudský život (najmä tých, ktorí sú určení cirkvi, obci
         a školám, a tých práve dostáva škola na výchovu) musí sa prežiť rozprávaním a jednaním; a
         tak mládež týmto spôsobom krátko a príjemne, príkladmi a napodobňovaním je vedená k tomu,
         aby sa navykala pozorovať rozmanitosť vecí, odpovedať na rôzne veci bez prípravy, slušne sa
         pohybovať, ovládať prirodzene tvár, ruky a celé telo, striedať a meniť hlas; slovom
         dôstojne hrať akúkoľvek úlohu a pritom všetkom odložiť dedinský ostych a počínať si voľne.
   </p>
   <p>
    Takto Komenský.
   </p>
   <p>
    Keď som si toto riadne preskúmal a zároveň ste mi, vznešení ochrancovia, láskavo
         odovzdali školský úrad, začal som premýšľať o takomto komickom cvičení, ktoré by bolo
         najviac prospešné mládeži, čo ste zverili do mojej ochrany. Zvolil som si teda taký námet,
         v ktorom nielen žiaci, ale i učitelia a rodičia môžu podporovať mnoho mravného z hľadiska
         napodobňovania a vystríhania. Lebo tu sa poúčajú rodičia o tom, čo sa vzťahuje na
         starostlivosť o schopnosti detí, totiž, že sa nemá šetriť na výdavkoch, ale ani nie
         márnotratne vydávať na prepych. Tamto totiž zdržiava tých, čo bežia, toto veru celkom
         odvracia od štúdií. Treba teda dbať o to, kde, koľko a kedy sa má dať. Tu sa učia žiaci
         užitočnými napomenutiami, v ktorých je vymedzená cesta k učenosti a cnosti, akým spôsobom
         sa majú vystríhať zlej spoločnosti. Lebo skúsenosťou učíme nie zriedkavo nádejných
         mládencov, ktorí prilipli k zlej spoločnosti, odvrátili sa od štúdia, sklamali nádej a
         očakávanie rodičov, keď, ako vraví príslovie, prinášajú domov z akadémie cibuľu namiesto
         cesnaku. Tu majú napokon učitelia vzor, akou najľahšou metódou sa má uskutočniť vzdelávanie
         školskej mládeže, akou, keď sa bude zachovávať, môžu žiaci prospievať a nemoriť pritom
         vrodenú povahu, ale sami zaháňať odpor k námahe. Lebo ako spieva básnik:
   </p>
   <p>
   </p>
   <div class="literallayout">
    <p>
     <br/>
     Pochvalu všetkých si získa, ak príjemné s osožným spája,
     <br/>
     čitateľa ak zabáva a zároveň karhá.
     <sup>
      [
      <a class="footnote" href="#ftn.id2523215" name="id2523215">
       7
      </a>
      ]
     </sup>
     <br/>
    </p>
   </div>
   <p>
   </p>
   <p>
    A tento dôvod ma tiež núti, aby som túto drámu nevyniesol na svetlo v nemeckej, ale v
         latinskej reči a dokonca v terentiovskom štýle,
    <sup>
     [
     <a class="footnote" href="#ftn.id2523244" name="id2523244">
      8
     </a>
     ]
    </sup>
    pridajúc medzihry v domácej reči.
    <sup>
     [
     <a class="footnote" href="#ftn.id2523265" name="id2523265">
      9
     </a>
     ]
    </sup>
    Z tamtoho sa očakáva osoh pre školskú mládež, tu však príjemná zábava pre
         divákov. Tamto je úlohou učených básnikov komédií, toto však akéhokoľvek herca. K prvej
         triede treba prirátať zo starších predovšetkým Plauta, Terentia
    <sup>
     [
     <a class="footnote" href="#ftn.id2523291" name="id2523291">
      10
     </a>
     ]
    </sup>
    a Senecu,
    <sup>
     [
     <a class="footnote" href="#ftn.id2523299" name="id2523299">
      11
     </a>
     ]
    </sup>
    z nových Schonaea,
    <sup>
     [
     <a class="footnote" href="#ftn.id2523306" name="id2523306">
      12
     </a>
     ]
    </sup>
    Frischlina,
    <sup>
     [
     <a class="footnote" href="#ftn.id2523314" name="id2523314">
      13
     </a>
     ]
    </sup>
    Reichlina alebo Capnia,
    <sup>
     [
     <a class="footnote" href="#ftn.id2523321" name="id2523321">
      14
     </a>
     ]
    </sup>
    Brandia,
    <sup>
     [
     <a class="footnote" href="#ftn.id2523331" name="id2523331">
      15
     </a>
     ]
    </sup>
    Gnaphaea,
    <sup>
     [
     <a class="footnote" href="#ftn.id2523339" name="id2523339">
      16
     </a>
     ]
    </sup>
    Schöppera,
    <sup>
     [
     <a class="footnote" href="#ftn.id2523347" name="id2523347">
      17
     </a>
     ]
    </sup>
    Stummelia,
    <sup>
     [
     <a class="footnote" href="#ftn.id2523355" name="id2523355">
      18
     </a>
     ]
    </sup>
    Stigelia,
    <sup>
     [
     <a class="footnote" href="#ftn.id2523362" name="id2523362">
      19
     </a>
     ]
    </sup>
    Damana,
    <sup>
     [
     <a class="footnote" href="#ftn.id2523370" name="id2523370">
      20
     </a>
     ]
    </sup>
    Knaustia,
    <sup>
     [
     <a class="footnote" href="#ftn.id2523377" name="id2523377">
      21
     </a>
     ]
    </sup>
    Cornelia Crocia,
    <sup>
     [
     <a class="footnote" href="#ftn.id2523386" name="id2523386">
      22
     </a>
     ]
    </sup>
    Grotia,
    <sup>
     [
     <a class="footnote" href="#ftn.id2523392" name="id2523392">
      23
     </a>
     ]
    </sup>
    Heinsia,
    <sup>
     [
     <a class="footnote" href="#ftn.id2523401" name="id2523401">
      24
     </a>
     ]
    </sup>
    Comenia
    <sup>
     [
     <a class="footnote" href="#ftn.id2523408" name="id2523408">
      25
     </a>
     ]
    </sup>
    a mnohých ďalších.
    <sup>
     [
     <a class="footnote" href="#ftn.id2523418" name="id2523418">
      26
     </a>
     ]
    </sup>
   </p>
   <p>
    Neľutujem, že v tomto druhu horlivosti sa nachádza veľmi významný teológ a veľmi bystrý
         filozof Ján Konrád Dannhawer,
    <sup>
     [
     <a class="footnote" href="#ftn.id2523440" name="id2523440">
      27
     </a>
     ]
    </sup>
    ktorého posvätnú drámu máme (kiež!) dokončenú. Kto by mi to teda mal za zlé, ak
         kráčam v šľapajach takých mužov?
   </p>
   <p>
    Vášmu veľmi slávnemu menu, veľmi vznešení ochrancovia, som chcel pripísať tieto prvotiny
         svojho úsilia, ktoré podstupujem vo vašej škole, aby boli dôkazom môjho vďačného srdca voči
         vám. Ak na ne vzhliadnete vľúdnym pohľadom a zahrniete ma ďalej svojou priazňou, ťarcha
         mojich námah sa mi nemálo uľahčí. Buďte zdraví, veľmi vznešení ochrancovia, žite a
         prekvitajte,
   </p>
   <p>
   </p>
   <div class="literallayout">
    <p>
     <br/>
     aby pod vašou správou obec i radnica i chrám
     <br/>
     kvitnúce, bezpečné, sväté vždy boli, ostali, rástli!
     <br/>
    </p>
   </div>
   <p>
   </p>
   <p>
   </p>
   <p>
    Napísal som v svojej pracovni
   </p>
   <p>
    práve 1. februára roku 1685.
   </p>
   <p>
   </p>
   <p>
    Najponíženejší služobník
   </p>
   <p>
    vašej veľmi vznešenej dôstojnosti
   </p>
   <p>
    magister Juraj Láni, bakalár svätej teológie.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2522955" name="ftn.id2522955">
        1
       </a>
       ]
      </sup>
      <span class="emphasis">
       <em>
        Sv. Ján Apoštol
       </em>
      </span>
      — syn galilejského rybára Zebedea, popredný učeník Ježiša Krista. Naposledy žil v Efeze na západnom pobreží Malej Ázie, kde zomrel na konci 1. stor. Podľa starokresťanskej tradície je autorom štvrtého evanjelia, troch listov a Knihy zjavenia (Apokalypsa).
     </p>
    </div>
    <div class="footnote">
     <p>
      <sup>
       [
       <a class="para" href="#id2522978" name="ftn.id2522978">
        2
       </a>
       ]
      </sup>
      <span class="emphasis">
       <em>
        Eusebius z Caesarey
       </em>
      </span>
      — Eusebios z Caesarey v Palestíne (asi 260 — 340 n.l.), otec cirkevného dejepisectva, biskup v Caesarei od r. 315. Napísal rozsiahle dielo, ktoré sa týka biblickej kritiky, výkladu Biblie, apologetiky a cirkevných dejín — Ekklesiastiké historia (Cirkevná história). Príbeh o Agapetovi je spracovaný podľa Cirkevných dejín (22. kapitola).
     </p>
    </div>
    <div class="footnote">
     <p>
      <sup>
       [
       <a class="para" href="#id2523003" name="ftn.id2523003">
        3
       </a>
       ]
      </sup>
      <span class="emphasis">
       <em>
        mikulášska škola
       </em>
      </span>
      — škola sv. Mikuláša v Lipsku, kde J. Láni pôsobil ako profesor a učiteľ (1684 — 1696)
     </p>
    </div>
    <div class="footnote">
     <p>
      <sup>
       [
       <a class="para" href="#id2523014" name="ftn.id2523014">
        4
       </a>
       ]
      </sup>
      <span class="emphasis">
       <em>
        magister
       </em>
      </span>
      — (z lat.) najvyššia akademická hodnosť na stredovekých univerzitách, učiteľ
     </p>
    </div>
    <div class="footnote">
     <p>
      <sup>
       [
       <a class="para" href="#id2523025" name="ftn.id2523025">
        5
       </a>
       ]
      </sup>
      <span class="emphasis">
       <em>
        bakalár
       </em>
      </span>
      — (z lat.) prvý stupeň akademickej hodnosti na stredovekých univerzitách
     </p>
    </div>
    <div class="footnote">
     <p>
      <sup>
       [
       <a class="para" href="#id2523070" name="ftn.id2523070">
        6
       </a>
       ]
      </sup>
      <span class="emphasis">
       <em>
        Komenský
       </em>
      </span>
      — Jan Amos Komenský (1592 — 1670), autor mnohých
               pedagogických diel, napísal aj spis Schola pansophica (Vševedná škola, 1651)
     </p>
    </div>
    <div class="footnote">
     <p>
      <sup>
       [
       <a class="para" href="#id2523215" name="ftn.id2523215">
        7
       </a>
       ]
      </sup>
      <span class="emphasis">
       <em>
        Ako spieva básnik: Pochvalu všetkých si získa, ak príjemné s osožným spája…
       </em>
      </span>
      — parafráza veršov rímskeho básnika Quinta Horatia Flacca (65 — 8 pred n.l.) z básne Ad Pisones, ináč De arte poetica (Pisonovcom, O básnickom umení, v. 343 — 344). Báseň Ad Pisones je v zbierke Epistulae (Listy, 3. list druhej knihy). Horatius okrem zbierky Epistulae napísal Satirae, ináč Sermones (Zmiešané básne, Rozprávania), Iambi, ináč Epódy (Útočné básne), Carmina, ináč Odae (Piesne, Ódy).
     </p>
    </div>
    <div class="footnote">
     <p>
      <sup>
       [
       <a class="para" href="#id2523244" name="ftn.id2523244">
        8
       </a>
       ]
      </sup>
      <span class="emphasis">
       <em>
        v terentiovskom štýle
       </em>
      </span>
      — ako písal rímsky komédiograf Publius
               Terentius Afer (asi 185 — 159 pred n. l.). Zanechal šesť komédií: Andria (Dievča z
               Andra), Hecyra (Svokra), Heautontimorúmenos (Sebatrápič), Eunuchus (Klieštenec),
               Phormio a Adelphoe (Bratia).
     </p>
    </div>
    <div class="footnote">
     <p>
      <sup>
       [
       <a class="para" href="#id2523265" name="ftn.id2523265">
        9
       </a>
       ]
      </sup>
      <span class="emphasis">
       <em>
        medzihry v domácej reči
       </em>
      </span>
      — medzihry (lat. interlúdiá,
               interscéniá), kratšie komické alebo fraškovité scénky vložené medzi dejstvá vážnej
               hry. Skladali sa v domácom jazyku, v tomto prípade po nemecky.
     </p>
    </div>
    <div class="footnote">
     <p>
      <sup>
       [
       <a class="para" href="#id2523291" name="ftn.id2523291">
        10
       </a>
       ]
      </sup>
      Obaja písali komédie
     </p>
    </div>
    <div class="footnote">
     <p>
      <sup>
       [
       <a class="para" href="#id2523299" name="ftn.id2523299">
        11
       </a>
       ]
      </sup>
      tragédie
     </p>
    </div>
    <div class="footnote">
     <p>
      <sup>
       [
       <a class="para" href="#id2523306" name="ftn.id2523306">
        12
       </a>
       ]
      </sup>
      Kresťanského Terentia
     </p>
    </div>
    <div class="footnote">
     <p>
      <sup>
       [
       <a class="para" href="#id2523314" name="ftn.id2523314">
        13
       </a>
       ]
      </sup>
      komédie a tragédie
     </p>
    </div>
    <div class="footnote">
     <p>
      <sup>
       [
       <a class="para" href="#id2523321" name="ftn.id2523321">
        14
       </a>
       ]
      </sup>
      muž vo vycibrenom písomníctve a v jazykoch svojho času najvýznamnejší
     </p>
    </div>
    <div class="footnote">
     <p>
      <sup>
       [
       <a class="para" href="#id2523331" name="ftn.id2523331">
        15
       </a>
       ]
      </sup>
      právnik cisára Maximiliána, senátor čiže radca
     </p>
    </div>
    <div class="footnote">
     <p>
      <sup>
       [
       <a class="para" href="#id2523339" name="ftn.id2523339">
        16
       </a>
       ]
      </sup>
      Vydal komédiu o Acolastovi.
     </p>
    </div>
    <div class="footnote">
     <p>
      <sup>
       [
       <a class="para" href="#id2523347" name="ftn.id2523347">
        17
       </a>
       ]
      </sup>
      o skúšanom Abrahámovi
     </p>
    </div>
    <div class="footnote">
     <p>
      <sup>
       [
       <a class="para" href="#id2523355" name="ftn.id2523355">
        18
       </a>
       ]
      </sup>
      o živote žiakov
     </p>
    </div>
    <div class="footnote">
     <p>
      <sup>
       [
       <a class="para" href="#id2523362" name="ftn.id2523362">
        19
       </a>
       ]
      </sup>
      Zložil tragédiu o Zuzane.
     </p>
    </div>
    <div class="footnote">
     <p>
      <sup>
       [
       <a class="para" href="#id2523370" name="ftn.id2523370">
        20
       </a>
       ]
      </sup>
      o utrpení Krista
     </p>
    </div>
    <div class="footnote">
     <p>
      <sup>
       [
       <a class="para" href="#id2523377" name="ftn.id2523377">
        21
       </a>
       ]
      </sup>
      o Agapetovi, ktorý nám bol veľkou oporou
     </p>
    </div>
    <div class="footnote">
     <p>
      <sup>
       [
       <a class="para" href="#id2523386" name="ftn.id2523386">
        22
       </a>
       ]
      </sup>
      o Jozefovi
     </p>
    </div>
    <div class="footnote">
     <p>
      <sup>
       [
       <a class="para" href="#id2523392" name="ftn.id2523392">
        23
       </a>
       ]
      </sup>
      tragédie o vyhnancovi Adamovi, o utrpení Krista, Sophrompaneus
     </p>
    </div>
    <div class="footnote">
     <p>
      <sup>
       [
       <a class="para" href="#id2523401" name="ftn.id2523401">
        24
       </a>
       ]
      </sup>
      o Herodesovi, vrahovi nemluvniatok
     </p>
    </div>
    <div class="footnote">
     <p>
      <sup>
       [
       <a class="para" href="#id2523408" name="ftn.id2523408">
        25
       </a>
       ]
      </sup>
      Vydal na verejné svetlo rozličné komédie pod názvom Škola hrou.
     </p>
    </div>
    <div class="footnote">
     <p>
      <sup>
       [
       <a class="para" href="#id2523418" name="ftn.id2523418">
        26
       </a>
       ]
      </sup>
      <span class="emphasis">
       <em>
        K prvej triede treba prirátať zo starších predovšetkým Plauta…
                  Comenia
       </em>
      </span>
      — bližšie o týchto autoroch v doslove Hra J. Lániho o
               Agapetovi
     </p>
    </div>
    <div class="footnote">
     <p>
      <sup>
       [
       <a class="para" href="#id2523440" name="ftn.id2523440">
        27
       </a>
       ]
      </sup>
      <span class="emphasis">
       <em>
        filozof Ján Konrád Dannhawer
       </em>
      </span>
      — Danhauer (1609 — 1666),
               nemecký luteránsky teológ, autor duchovných hier
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2523521">
       </a>
       Zoznam vystupujúcich osôb
      </h2>
     </div>
    </div>
   </div>
   <p>
   </p>
   <p>
   </p>
   <p>
    1. Prológ
   </p>
   <p>
    2. SV. JÁN
   </p>
   <p>
    3. ASMENUS, biskup
   </p>
   <p>
    4. UČITEĽ
   </p>
   <p>
    Spolužiaci
   </p>
   <p>
    5. PARINUS
   </p>
   <p>
    6. ACHARISTUS
   </p>
   <p>
    7. AGAPETUS
   </p>
   <p>
    8. COSMIUS
   </p>
   <p>
    9. ACRATES
   </p>
   <p>
    10. ASPONDUS
   </p>
   <p>
    11. CLETUS
   </p>
   <p>
    12. PHILEDONUS
   </p>
   <p>
    13. NIPHALIUS
   </p>
   <p>
    14. ACOLASTUS
   </p>
   <p>
    15. MUSOPHILUS
   </p>
   <p>
    16. PHILOMATHES
   </p>
   <p>
    17. EUBULUS
   </p>
   <p>
    18. EVARISTUS
   </p>
   <p>
    19. EVACHETUS
   </p>
   <p>
    20. PHILAUTUS
   </p>
   <p>
    21. MISPOLUS
   </p>
   <p>
    22. OCNERUS
   </p>
   <p>
    23. TOLMETUS
   </p>
   <p>
    24. CAROLUS
   </p>
   <p>
    25. LAMPERTUS
   </p>
   <p>
    26. EUGENIUS
   </p>
   <p>
    27. PAMPHILUS
   </p>
   <p>
    28. RAFAEL, anjel
   </p>
   <p>
    29. APOLÓN, boh Múz
   </p>
   <p>
    30. GANYMEDES
   </p>
   <p>
    31. CNOSŤ, pani
   </p>
   <p>
    Múzy
   </p>
   <p>
    32. KLIO
   </p>
   <p>
    33. MELPOMENEI
   </p>
   <p>
    34. THALIA
   </p>
   <p>
    35. EUTERPE
   </p>
   <p>
    36. TERPSICHORE
   </p>
   <p>
    37. ERATO
   </p>
   <p>
    38. KALLIOPE
   </p>
   <p>
    39. URANIA
   </p>
   <p>
    40. POLYHYMNIA
   </p>
   <p>
    41. ROZKOŠ, kráľovná
   </p>
   <p>
    Sirény
   </p>
   <p>
    42. LEUCOSIA
   </p>
   <p>
    43. LIGEA
   </p>
   <p>
    44. PARTHENOPE
   </p>
   <p>
    45. POVESŤ, príšera
   </p>
   <p>
    Kupci
   </p>
   <p>
    46. EMPORUS
   </p>
   <p>
    47. PALINCAPELUS
   </p>
   <p>
    48. ECHMALOTUS
   </p>
   <p>
    Vojaci
   </p>
   <p>
    49. LISTA
   </p>
   <p>
    50. ANEMERUS
   </p>
   <p>
    51. ANOSIUS
   </p>
   <p>
    52. PHILARGYRUS
   </p>
   <p>
    53. DULUS
   </p>
   <p>
    54. ČARODEJNÍK
   </p>
   <p>
    55. RÁNHOJIČ
   </p>
   <p>
    56. ŠAŠO
   </p>
   <p>
    57. MOPSULUS, syn
   </p>
   <p>
    58. URBAN, sedliak
   </p>
   <p>
    59. GRÉTA, žena
   </p>
   <p>
    SYNOVIA
   </p>
   <p>
    60. FLORIÁN
   </p>
   <p>
    61. COLAX
   </p>
   <p>
    62. ZÁSTAVNÍK
   </p>
   <p>
    63. BUBENÍK
   </p>
   <p>
    64. Epilóg
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2506606">
       </a>
       Prológ
      </h2>
     </div>
    </div>
   </div>
   <p>
   </p>
   <p>
   </p>
   <p>
    <sup>
     [
     <a class="footnote" href="#ftn.id2506620" name="id2506620">
      28
     </a>
     ]
    </sup>
   </p>
   <div class="literallayout">
    <p>
     Vitajte, veľmi vzácni diváci, čo ste
     <br/>
     tu prítomní, a námet tejto komédie
     <br/>
     do svojich uší teraz dobre uložte!
     <br/>
     Nuž Eusebius z Caesarey pekne opísal,
     <br/>
     ak nemýlim sa, v hlave dvadsiatej druhej
     <br/>
     Cirkevnej histórie a či Rozprávania tú
     <br/>
     prekrásnu poviedku, no aj nie poviestku vraj
     <br/>
     (tak totiž hovorí sám), v ktorej pripomína nám
     <br/>
     ľúbezným, zbožným, prísnym slovom mládenca, čo ver
     <br/>
     sa skazil miernou a priam zhovievavou výchovou
     <br/>
     a napokon sa odvážil aj chodiť po zboji a lúpiť,
     <br/>
     až potom svätý Apoštol Ján na správnu cestu ho
     <br/>
     zaviedol a tak obrátil. A tu náš učiteľ
     <sup>
      [
      <a class="footnote" href="#ftn.id2506649" name="id2506649">
       29
      </a>
      ]
     </sup>
     <br/>
     si veru vybral námet tejto komédie.
     <sup>
      [
      <a class="footnote" href="#ftn.id2506658" name="id2506658">
       30
      </a>
      ]
     </sup>
     <br/>
     Nebudú chýbať ani takí, čo čin zhania,
     <br/>
     že tento nepodujal sa na správnu prácu,
     <br/>
     akoby azda nestačilo to, čo je tu
     <br/>
     v posvätnej Histórii, z ktorej tento námet pochádza.
     <br/>
     Viem, jeden iste vyčítať mi bude reč a štýl
     <br/>
     a druhý zasa bude haniť niečo celkom iné.
     <br/>
     Čo ale teda ďalej? Všetkým nikto nikdy
     <br/>
     sa páčiť nemohol. No tento námet nesmierne
     <br/>
     na nášho učiteľa zapôsobil.
     <br/>
     Veď podľa príslovia je toľko zmyslov čo hláv.
     <br/>
     Má každý svoju záľubu. A preto prosím ťa,
     <br/>
     láskavý divák, priaznivý buď učiteľovi,
     <br/>
     aj tejto komédii, ktorá sa tu predvádza.
     <br/>
     Tú zložil on, by žiaci vzdelávali sa.
     <br/>
     Ak uvidí, že jeho práca tebe zapáčila sa,
     <br/>
     nuž potom azda ešte ďalšiu vytvorí a napíše,
     <br/>
     vypracovanú starostlivejšie. Dnes touto
     <br/>
     sa uspokojte a už posúďte ju zhovievavo,
     <br/>
     diváci dobrotiví, vravím, dobrotiví.
     <br/>
     To totiž privrávam sa dobrým, ušľachtilým.
     <br/>
     Zlých málo všímame si či skôr nijakovsky.
     <br/>
     Kto vierolomný dav, čo nie je dobrý, vrav,
     <br/>
     by mohol pochváliť, a akože? Už stíchnite,
     <br/>
     hľa, prichádza Ján s biskupom.
     <sup>
      [
      <a class="footnote" href="#ftn.id2506696" name="id2506696">
       31
      </a>
      ]
     </sup>
     Ján tohto vysvätil.
    </p>
   </div>
   <p>
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2506620" name="ftn.id2506620">
        28
       </a>
       ]
      </sup>
      <span class="emphasis">
       <em>
        Prológ
       </em>
      </span>
      — (z gr.) Predhovor, úvodné privítanie prítomných
               divákov.
     </p>
    </div>
    <div class="footnote">
     <p>
      <sup>
       [
       <a class="para" href="#id2506649" name="ftn.id2506649">
        29
       </a>
       ]
      </sup>
      <span class="emphasis">
       <em>
        náš učiteľ
       </em>
      </span>
      — J. Láni
     </p>
    </div>
    <div class="footnote">
     <p>
      <sup>
       [
       <a class="para" href="#id2506658" name="ftn.id2506658">
        30
       </a>
       ]
      </sup>
      <span class="emphasis">
       <em>
        komédia
       </em>
      </span>
      — hra
     </p>
    </div>
    <div class="footnote">
     <p>
      <sup>
       [
       <a class="para" href="#id2506696" name="ftn.id2506696">
        31
       </a>
       ]
      </sup>
      <span class="emphasis">
       <em>
        s biskupom
       </em>
      </span>
      — biskup sa volá Asmenus
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2506711">
       </a>
       Prvé dejstvo
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2506724">
        Prvý výstup
       </a>
      </span>
     </dt>
     <dt>
      <span class="sect1">
       <a href="#id2506990">
        Druhý výstup
       </a>
      </span>
     </dt>
    </dl>
   </div>
   <p>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506724">
        </a>
        Prvý výstup
       </h2>
      </div>
     </div>
    </div>
    <p>
    </p>
    <p>
     <span class="emphasis">
      <em>
       Sv. Ján, Apoštol. Asmenus, biskup a Agapetus, mládenec.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      SV. JÁN, APOŠTOL:
      <br/>
      To napomenutie ti dávam podľa tamtých slov,
      <br/>
      čo predtým už sa zriekli, aby bojoval si
      <br/>
      boj dobrý,
      <sup>
       [
       <a class="footnote" href="#ftn.id2506758" name="id2506758">
        32
       </a>
       ]
      </sup>
      majúc vieru, majúc dobré svedomie.
      <br/>
      Veď biskup má byť bezúhonný,
      <sup>
       [
       <a class="footnote" href="#ftn.id2506765" name="id2506765">
        33
       </a>
       ]
      </sup>
      ako Boží šafár má on byť,
      <br/>
      muž jednej manželky, nie spupný ani hrubý,
      <br/>
      prepychom skazený, či podliehajúci
      <br/>
      neresti hnevu, bohaprázdny bitkár, vrah,
      <br/>
      mrzkého zisku žiadostivý. Ale má byť k hosťom
      <br/>
      láskavý, dobrotivý, spravodlivý, ba i striedmy,
      <br/>
      rozvážny, svätý, zdržanlivý, predvídajúci,
      <br/>
      čo svoj dom vždy dobre, riadne, uvážene
      <br/>
      spravuje, pričom veru všetky svoje detváky
      <br/>
      má mravné, statočné a celkom oddané.
      <br/>
      Kto totiž svoj dom nevie dobre spravovať,
      <br/>
      ten akým spôsobom už Božej cirkvi poskytne
      <br/>
      povinnú starostlivosť? Okrem toho nech sa
      <br/>
      pridŕža učenia, čo podľa verného
      <br/>
      Božieho slova je, aby mohol v zdravom učení
      <br/>
      a viere povzbudzovať, a tých, ktorí odporujú,
      <br/>
      vyvracať. A ty teda teraz posilňuj sa v tej
      <br/>
      milosti, ktorá v Kristu Ježišovi spočíva.
      <br/>
      A čo si počul pred mnohými svedkami tu odo mňa,
      <br/>
      to ako dobrý rytier Krista zveruj verným ľuďom,
      <br/>
      čo budú takí schopní, aby iných mohli učiť.
      <br/>
      Veď ak aj niekto vari v dákej bitke bojuje,
      <br/>
      korunovaný nebude, ak riadne nebojuje.
      <sup>
       [
       <a class="footnote" href="#ftn.id2506801" name="id2506801">
        34
       </a>
       ]
      </sup>
      <br/>
      Hej, synak, pristúp ku mne bližšie, podľa svojho výzoru
      <br/>
      sa zdáš byť dobrej povahy. A odkiaľ si? Ktorýchže
      <br/>
      rodičov synom si? Vrav, synak, nech to viem!
      <br/>
      <br/>
      AGAPETUS:
      <br/>
      Rodiskom mojím Korint je a o rodičov
      <br/>
      som prišiel nedávno — tak žijem biedna sirota.
      <br/>
      <br/>
      SV. JÁN:
      <br/>
      Istotne nie si sirotou, lež na nebesiach
      <br/>
      máš Otca bohatého, ktorý radosť má
      <br/>
      z tej hodnosti, že menuje sa Otcom vdov a sirôt.
      <sup>
       [
       <a class="footnote" href="#ftn.id2506817" name="id2506817">
        35
       </a>
       ]
      </sup>
      <br/>
      Buď dobrej mysli, otca taktiež vo mne uvidíš.
      <br/>
      Aj mne sa totiž páči ten tvoj výzor šľachetný
      <br/>
      a skromný. Preto prijímam ťa za synčeka svojho.
      <br/>
      Môj biskup, zverujem ti celkom do najvyššej priazne,
      <br/>
      hľa, tohto mládenca, čo vyniká i svojím nadaním
      <br/>
      i ostrým umom, ako telesnými pôvabmi
      <br/>
      i ušľachtilým výzorom! Nuž tebe tohto zverujem,
      <br/>
      hovorím, svedkom nech mi je môj Ježiš Kristus
      <br/>
      a celá cirkev. Ale ty dbaj o to horlivo,
      <br/>
      nech nezhubíš mi syna a tým dušu svojho brata.
      <br/>
      Už od mladosti veľa nám sa treba priúčať.
      <br/>
      <br/>
      ASMENUS:
      <br/>
      Ja rád ho prijmem, otče, pred ním neuzatvorím
      <br/>
      nijaké dobro. Horlivo sa pousilujem
      <br/>
      a v žiadnom prípade ver tú vec nezanedbám,
      <br/>
      by útly duch sa zušľachťoval vhodným pravidlom
      <br/>
      v presvätom učení tej cirkvi Jezu Krista,
      <br/>
      rovnako vo vedách, čo užitočné rodu ľudskému sú.
      <br/>
      S najväčšou usilovnosťou a svedomitosťou
      <br/>
      ho budem učiť cnostiam, ba i cvičeniam v tej zbožnosti.
      <br/>
      Napokon príkaz dám mu pozorovať ako v nejakom
      <br/>
      zrkadle život ľudí a tak teda brať si príklad z iných.
      <br/>
      Urobže toto, tamtomu sa vyhni! To ti slúži ku cti,
      <br/>
      to zasa pokladá sa za chybu. Ja pre tento cieľ
      <br/>
      vyzbrojím poučením jeho ducha, ak tak chcete.
      <br/>
      <br/>
      SV. JÁN:
      <br/>
      To správne povedal si, veľmi dobre. Správnejšie
      <br/>
      urobíš, ak to radšej uskutočníš, čo tu
      <br/>
      hovoríš honosnými slovami. Nuž staň sa
      <br/>
      horlivým strážcom duše brata a nie zradcom.
      <br/>
      Zradcom sa staneš však, ak niekde povoľovať budeš
      <br/>
      z nedbajstva. Chlapec totiž surová a mäkká hlina je.
      <br/>
      Hneď teraz, teraz ponáhľať sa treba, stále ho
      <br/>
      hrnčiarskym tvrdým kruhom utvárať. Lež tak je, ako kto chce
      <br/>
      byť sebou. Dodrž sľub, je ťažké, čo si žiadam.
      <br/>
      Tu ide už o dušu brata, aj o tvoju vlastnú.
      <br/>
      Sľubuješ vernosť hodnú teba, príčinlivú horlivosť?
      <br/>
      <br/>
      ASMENUS:
      <br/>
      Ctihodný otče, sľubujem, ak len ma bude chcieť
      <br/>
      poslúchať a tak nasledovať moje rady.
      <br/>
      <br/>
      SV. JÁN:
      <br/>
      Či teda poznáš známe slová Šalamúna?
      <br/>
      Kto šetrí metlu, nenávidí svojho syna.
      <sup>
       [
       <a class="footnote" href="#ftn.id2506891" name="id2506891">
        36
       </a>
       ]
      </sup>
      <br/>
      Vravel som, že sa utvárať má tvrdým hrnčiarskym
      <br/>
      kruhom, veď mládenci sú ako z vosku poddajní
      <br/>
      k nerestiam, vzdorní k svojim napomínateľom.
      <sup>
       [
       <a class="footnote" href="#ftn.id2506908" name="id2506908">
        37
       </a>
       ]
      </sup>
      <br/>
      Rozvážny buď však. Keby si ho veľmi prísne začal
      <br/>
      utvárať, útlu mládencovu dušu odradíš, bo úctou
      <br/>
      a vľúdnosťou je ľahšie deti držať na uzde,
      <br/>
      než donucovať strachom a či hádam metlou.
      <sup>
       [
       <a class="footnote" href="#ftn.id2506921" name="id2506921">
        38
       </a>
       ]
      </sup>
      <br/>
      A podľa mojej mienky veľmi mýli sa ten,
      <br/>
      čo verí, že tá ríša pevnejšia a významnejšia býva,
      <br/>
      ktorá sa udržiava násilím, než ktorú spája
      <br/>
      priateľstvo. Ale dávaj pozor, aby nebola tu
      <br/>
      nevhodná miernosť, vľúdnosť nerozumná. Je miera
      <br/>
      vo všetkých veciach, ďalej medze určité,
      <br/>
      nemôže právo zostať za nimi, ni pred nimi.
      <sup>
       [
       <a class="footnote" href="#ftn.id2506947" name="id2506947">
        39
       </a>
       ]
      </sup>
      <br/>
      No dávaj pozor, aby nedovolil si ho skaziť.
      <br/>
      Počúvaj, chlapče, učiteľa, neprotiv sa.
      <br/>
      Poslúchaj zbožné napomenutia, nuž ako sa
      <br/>
      na tvoju povahu už patrí. V duši zrodila sa
      <br/>
      mi veľká úfnosť v tvoje cnosti, aby Boží Duch
      <br/>
      si mohol v tebe pripraviť raz príbytok. Ži teda
      <br/>
      pokorný, skromný, mierny, veľmi zapálený
      <br/>
      horlivou zbožnosťou, by Božím chrámom bol si sám.
      <br/>
      A až sa ja sem vrátim, o tebe nech čujem
      <br/>
      radostné veci. Nie je bezvýznamné to, čo Svätý Duch
      <br/>
      mi vraví o tebe, aj predpovedá myseľ
      <br/>
      znepokojená. Poslušnosť a vernosť sľúbiš
      <br/>
      Kristovi, aj mne otcovi, aj tuná biskupovi?
      <br/>
      <br/>
      AGAPETUS:
      <br/>
      Sľubujem úprimne, môj otče ctihodný.
      <br/>
      <br/>
      ASMENUS:
      <br/>
      Aj ja, čo vo mne je len vernosti a svedomitosti.
      <br/>
      <br/>
      SV. JÁN:
      <br/>
      Je veru veľkou vecou správna výchova tých chlapcov.
      <br/>
      Nuž zbohom! Nech je s vami Kristov pokoj, požehnanie
      <br/>
      tiež jeho a nech vaše počínanie riadi.
      <br/>
      A tak nech ráči túto celú cirkev láskavo
      <br/>
      spravovať svojím Duchom, vo viere ju uchovávať,
      <br/>
      vzájomnej láske, ako to aj patrí sa.
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506990">
        </a>
        Druhý výstup
       </h2>
      </div>
     </div>
    </div>
    <p>
     <span class="emphasis">
      <em>
       Asmenus. Agapetus. Učiteľ.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      ASMENUS:
      <br/>
      Učiteľ, magister náš učený, nuž vitaj!
      <br/>
      Vitajte, ušľachtilí chlapci, zástup anjelský!
      <br/>
      Sem pristúp, musím trošku s tebou pozhovárať sa!
      <br/>
      Apoštol Ján tu tohto mládenca tak veľmi horlivo
      <br/>
      mi zveril. Ja ho teraz tvojej starostlivosti zas
      <br/>
      zverujem, ako mi ho zveril ten náš Apoštol Ján.
      <br/>
      Ty ale urob všetko, aby niečo, čo sa
      <br/>
      výchovy a či ozajstného vzdelávania
      <br/>
      už týka, nechýbalo. Lebo nielen nám tu,
      <br/>
      lež aj tam Kristu Pánu budete raz musieť vydať
      <br/>
      svoj počet z vychovávateľstva. Neľahký
      <br/>
      je úrad, ktorý zastávate — ozaj ťažký.
      <br/>
      <br/>
      UČITEĽ:
      <br/>
      Ctihodný otče v Kristu a môj pane, tento úrad ver
      <br/>
      ma núti, aby som sa vôbec nevyvliekol
      <br/>
      z bremena, ktoré kladie sa, keď tento prijíma sa.
      <br/>
      Nuž teda veľmi rád ja tohto mládenčeka prijímam
      <br/>
      a ak len počúvať chce moje poučenia,
      <br/>
      nebudem ľutovať, nie, námahu a starostlivosť,
      <br/>
      v ktorých nič chýbať nebude, len nech sa
      <br/>
      ukáže učenlivý, pozorný a horlivý.
      <br/>
      Čo povieš na to, mládenče, či sľúbiš mi ty,
      <br/>
      že budeš usilovne učiť sa a poslušne
      <br/>
      pestovať mravnosť? Čo mi na to odpovieš?
      <br/>
      <br/>
      AGAPETUS:
      <br/>
      Urobím, čo sa patrí na slušného, dobrého
      <br/>
      mládenca, pokiaľ ide o mravy a štúdium,
      <br/>
      nech na mňa v ničom nemôžeš sa sťažovať.
      <br/>
      <br/>
      UČITEĽ:
      <br/>
      Dôstojná reč je to. Rob, ako vravíš. Vo mne máš
      <br/>
      verného učiteľa, čo ťa miluje.
      <br/>
      <br/>
      ASMENUS:
      <br/>
      Obaja teda statočne nech plnia svoje povinnosti.
      <br/>
      Učiteľ, tohto celého ti zverujem. Ty
      <br/>
      počet vydáš Bohu, Apoštolovi aj mne.
      <br/>
      <br/>
      UČITEĽ:
      <br/>
      Ctihodný biskup, pokiaľ ide o mňa, horlivo ja tak
      <br/>
      urobím, by sa správne vzdelal, ako patrí sa.
      <br/>
      Nuž čujme, dobrý mládenče, ty ako voláš sa?
      <br/>
      <br/>
      AGAPETUS:
      <br/>
      Rodičia moji meno Agapetus dali mi.
      <br/>
      <br/>
      UČITEĽ:
      <br/>
      No dobre. Ozaj šťastné, pekné meno dostal si,
      <br/>
      totižto u Grékov to značí milovaný.
      <br/>
      Zo všetkých síl sa teda, Agapetus, budeš musieť snažiť o to vždy,
      <br/>
      len aby tvoje skutky boli zhodné s tým, čo
      <br/>
      sa čaká od takého mena dobrého:
      <br/>
      by bol si milovaný pre vzdelanie všetkými.
      <br/>
      <br/>
      AGAPETUS:
      <br/>
      Pravdaže, zo všetkých síl vždy sa budem usilovať,
      <br/>
      a dúfam, že ty mojím pomocníkom budeš v tom.
      <br/>
      <br/>
      UČITEĽ:
      <br/>
      Lež i sám výzor tvojho tela ukazuje mi,
      <br/>
      že máš v ňom ducha, ktorý sotva odvráti sa od Múz,
      <br/>
      ba ani od umení krásnych, a to v takej miere,
      <br/>
      že o tebe sa bude môcť riecť napokon, čo
      <br/>
      sa vraví: V peknom tele veru býva pôvabná cnosť.
      <sup>
       [
       <a class="footnote" href="#ftn.id2507088" name="id2507088">
        40
       </a>
       ]
      </sup>
      <br/>
      Lež počuj ešte iný verš od toho básnika:
      <br/>
      Je pýcha v pekných, nuž tak krásu spupnosť nasleduje.
      <sup>
       [
       <a class="footnote" href="#ftn.id2507101" name="id2507101">
        41
       </a>
       ]
      </sup>
      <br/>
      Nič nie je záhubnejšie pre žiakov, než je
      <br/>
      sebectvo, ktoré mnohé povahy a duše ničí.
      <br/>
      <br/>
      AGAPETUS:
      <br/>
      Učiteľ, budem snažiť sa byť usilovným, horlivým.
      <br/>
      <br/>
      UČITEĽ:
      <br/>
      To miesto teraz zaujmeš, čo patrí ti.
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       Tu nasleduje prvá nemecká medzihra.
      </em>
     </span>
    </p>
    <p>
    </p>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2506758" name="ftn.id2506758">
        32
       </a>
       ]
      </sup>
      1. Tim. 1, 18.
     </p>
    </div>
    <div class="footnote">
     <p>
      <sup>
       [
       <a class="para" href="#id2506765" name="ftn.id2506765">
        33
       </a>
       ]
      </sup>
      Tit. 1, 7 — 9; 1. Tim. 3, 2 — 5.
     </p>
    </div>
    <div class="footnote">
     <p>
      <sup>
       [
       <a class="para" href="#id2506801" name="ftn.id2506801">
        34
       </a>
       ]
      </sup>
      2. Tim. 2, 5.
     </p>
    </div>
    <div class="footnote">
     <p>
      <sup>
       [
       <a class="para" href="#id2506817" name="ftn.id2506817">
        35
       </a>
       ]
      </sup>
      Žalm 68, 6. Žalmy (101) sa pripisujú druhému izraelskému kráľovi Dávidovi (vládol 1010 — 970 pred n. l.), ktorý zjednotil izraelské kmene.
     </p>
    </div>
    <div class="footnote">
     <p>
      <sup>
       [
       <a class="para" href="#id2506891" name="ftn.id2506891">
        36
       </a>
       ]
      </sup>
      Príslovia 13, 24. Kniha prísloví sa pripisuje izraelskému kráľovi Šalamúnovi (970 — 93 pred n. l.), známemu svojou múdrosťou. Šalamúnovo autorstvo sa uvádza aj pri Piesni piesní a Knihe Kazateľ.
     </p>
    </div>
    <div class="footnote">
     <p>
      <sup>
       [
       <a class="para" href="#id2506908" name="ftn.id2506908">
        37
       </a>
       ]
      </sup>
      Horatius, Ars poetica 163 — 164, (parafráza)
     </p>
    </div>
    <div class="footnote">
     <p>
      <sup>
       [
       <a class="para" href="#id2506921" name="ftn.id2506921">
        38
       </a>
       ]
      </sup>
      Seneca. Lucius Annaeus Seneca (asi 4 pred n. l. — 65 n. l.), rímsky filozof, vychovávateľ cisára Nera (vládol 54 — 68 n. l.), autor filozofických rozpráv (napr. o prozreteľnosti, hneve, blaženom živote, voľnom čase, duševnom pokoji a o dobrodení). Písal aj o prírodných problémoch. Pre poznanie jeho životnej filozofie sú dôležité morálne listy adresované Luciliovi. Vytvoril napokon deväť tragédií: Hercules furens (Šialený Herkules), Troades (Trójanky), Phoenissae (Feničanky), Medea, Phaedra, Oidipus, Agamemnon, Thyestes a Hercules Oetaeus (Herkules na Oite).
     </p>
    </div>
    <div class="footnote">
     <p>
      <sup>
       [
       <a class="para" href="#id2506947" name="ftn.id2506947">
        39
       </a>
       ]
      </sup>
      Horatius, Satiry 1, 1, 106 — 107
     </p>
    </div>
    <div class="footnote">
     <p>
      <sup>
       [
       <a class="para" href="#id2507088" name="ftn.id2507088">
        40
       </a>
       ]
      </sup>
      <span class="emphasis">
       <em>
        V peknom tele veru býva pôvabná cnosť
       </em>
      </span>
      — verš nezisteného básnika
     </p>
    </div>
    <div class="footnote">
     <p>
      <sup>
       [
       <a class="para" href="#id2507101" name="ftn.id2507101">
        41
       </a>
       ]
      </sup>
      <span class="emphasis">
       <em>
        Je pýcha v pekných, nuž tak krásu spupnosť nasleduje
       </em>
      </span>
      — verš od toho istého nezisteného básnika
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2507137">
       </a>
       Druhé dejstvo
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2507150">
        Prvý výstup
       </a>
      </span>
     </dt>
     <dt>
      <span class="sect1">
       <a href="#id2507231">
        Druhý výstup
       </a>
      </span>
     </dt>
     <dt>
      <span class="sect1">
       <a href="#id2507342">
        Tretí výstup
       </a>
      </span>
     </dt>
     <dt>
      <span class="sect1">
       <a href="#id2578112">
        Štvrtý výstup
       </a>
      </span>
     </dt>
    </dl>
   </div>
   <p>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507150">
        </a>
        Prvý výstup
       </h2>
      </div>
     </div>
    </div>
    <p>
     <span class="emphasis">
      <em>
       Učiteľ. Aspondus.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      UČITEĽ:
      <br/>
      Hej, lotor, hej, hej! Už tak dávno kričím, hučím,
      <br/>
      no predsa si sa ešte vôbec nezobudil!
      <br/>
      Uvidíš, že sa so spánkom a drichmaním
      <br/>
      dá pustiť do boja. No chytro vstávaj alebo
      <br/>
      bakuľou vzburcujem ťa zo spánku! Či nehanbíš sa
      <br/>
      (ach, ľudský sen!), až celkom do bieleho dňa si chrápať?
      <br/>
      Čo sú poriadni chlapci alebo šikovní žiaci,
      <br/>
      pred východom slnka vo zvyku majú vždy vstať,
      <br/>
      oddať sa štúdiu. Pre tých je Zornička
      <sup>
       [
       <a class="footnote" href="#ftn.id2507185" name="id2507185">
        42
       </a>
       ]
      </sup>
      nesmierne vhodná,
      <br/>
      láskavá, priateľská je. Či ideš?
      <br/>
      No ako ťažko odroň z postele sa driape?
      <br/>
      Kým hlavu škriabe si, kým údy vystiera
      <br/>
      a zíva, prejde celá hodina. Ty nehanebník, ideš už?
      <br/>
      <br/>
      ASPONDUS:
      <br/>
      Sotva sa brieždi. Milý učiteľ, mňa šetri!
      <br/>
      <br/>
      UČITEĽ:
      <br/>
      Ja verím ti. Veď v tvojich očiach dosiaľ hlboká noc
      <br/>
      je. Pristúp bližšie, počuj, chcem ti riecť len pár slov.
      <br/>
      <br/>
      ASPONDUS:
      <br/>
      Mysli si, že si riekol: by som na prednáškach bol
      <br/>
      zavčasu, nechže niečo nepremeškám. Iste to.
      <br/>
      <br/>
      UČITEĽ:
      <br/>
      Nie, iné. Sem sa zberaj, až to urobím, hneď poznáš!
      <br/>
      Či páči sa ti to? Aj bakuľou ťa potrescem.
      <br/>
      <br/>
      ASPONDUS:
      <br/>
      Aký si bitkár!
      <br/>
      <br/>
      UČITEĽ:
      <br/>
      Povaľač, čo vravíš mi to?
      <br/>
      A čo to mrmleš, naničhodník?
      <br/>
      <br/>
      ASPONDUS:
      <br/>
      Nič, no všetko.
      <br/>
      <br/>
      UČITEĽ:
      <br/>
      A či ťa nepočujem, galgan, ako niečo mrmleš?
      <br/>
      <br/>
      ASPONDUS:
      <br/>
      Nuž to sa modlím.
      <br/>
      <br/>
      UČITEĽ:
      <br/>
      Iste verím, že to modlitba je,
      <br/>
      pekelný otčenáš. No aby nekonal
      <br/>
      si nerozvážne, tak tvoj zadok tanec utŕži!
      <br/>
      Daj pozor, lagan, na prednášku so mnou poď!
      <br/>
      <br/>
      ASPONDUS:
      <br/>
      Idem.
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507231">
        </a>
        Druhý výstup
       </h2>
      </div>
     </div>
    </div>
    <p>
    </p>
    <p>
     <span class="emphasis">
      <em>
       Agapetus. Parinus.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      AGAPETUS:
      <br/>
      Parinus, milý spolužiak, čo sa tak veľmi náhliš?
      <br/>
      <br/>
      PARINUS:
      <br/>
      Čo? Lebo vravieva sa: zajac kvôli mäsu.
      <br/>
      <br/>
      AGAPETUS:
      <br/>
      Čo je to za príslovie? Hádanky mi hovoríš.
      <br/>
      <br/>
      PARINUS:
      <br/>
      Ak totiž nebudem v tom čase, keď sa zoznam číta, prítomný,
      <br/>
      tak iste o kožu mi pôjde.
      <br/>
      <br/>
      AGAPETUS:
      <br/>
      Ale nehrozí ti žiadne
      <br/>
      nebezpečenstvo, práve minula sa šiesta. Pozri na hodiny.
      <br/>
      Ručička ešte nedotkla sa bodu, ktorý tu
      <br/>
      rovnakou dráhou delí od hodiny hodinu.
      <br/>
      <br/>
      PARINUS:
      <br/>
      Ja
      <br/>
      však sotva dôverujem hodinám, tie klamú nezriedka.
      <br/>
      <br/>
      AGAPETUS:
      <br/>
      Dôveruj aspoň mne, keď počul som na vlastné uši
      <br/>
      hlas zvona.
      <br/>
      <br/>
      PARINUS:
      <br/>
      Ale je aj iné, čoho obávam sa väčšmi.
      <br/>
      Včerajšia prednáška sa musí zopakovať spamäti.
      <br/>
      Bojím sa, že to nedokážem. Beda, beda mi!
      <br/>
      <br/>
      AGAPETUS:
      <br/>
      Hovoríš o spoločnom nebezpečenstve. Ja tiež
      <br/>
      si sotva veľa pamätám.
      <br/>
      <br/>
      PARINUS:
      <br/>
      A poznáš, človeče,
      <br/>
      zúrivosť učiteľa. Každé previnenie
      <br/>
      mu strašné je a iste naše zadky väčšmi
      <br/>
      nešetrí, ako by to hádam bola volská koža.
      <br/>
      <br/>
      AGAPETUS:
      <br/>
      No ale v škole teraz nebude.
      <br/>
      <br/>
      PARINUS:
      <br/>
      Za zástupcu
      <br/>
      on teda koho určil, priateľ môj?
      <br/>
      <br/>
      AGAPETUS:
      <br/>
      Kornélia.
      <br/>
      <br/>
      PARINUS:
      <br/>
      Škuľavca toho? Beda našim zadkom, beda včuľ!
      <br/>
      Štedrejší je než Orbilius
      <sup>
       [
       <a class="footnote" href="#ftn.id2507292" name="id2507292">
        43
       </a>
       ]
      </sup>
      na bitku.
      <br/>
      <br/>
      AGAPETUS:
      <br/>
      Hovoríš pravdu. Preto často modlieval som sa,
      <br/>
      nech plece ochrnie mu.
      <br/>
      <br/>
      PARINUS:
      <br/>
      Ja to tisíckrát aj urobil som.
      <br/>
      <br/>
      AGAPETUS:
      <br/>
      O hlavu teda nejde, ale o tú časť, čo je
      <br/>
      opačná.
      <br/>
      <br/>
      PARINUS:
      <br/>
      O to veru ozaj nejde. Radšej však
      <br/>
      by som chcel zomrieť, ako bitku vytrpieť.
      <br/>
      <br/>
      AGAPETUS:
      <br/>
      Ja s tebou nesúhlasím. Ak by si už raz
      <br/>
      bol mŕtvy, tak viac neožiješ. Ale šľahanie
      <br/>
      a podliatiny od prútov sú chvíľkovým zlom,
      <br/>
      čo skonávajú zároveň i s bolesťami.
      <br/>
      Buď teda udatného ducha, nič si nevšímaj
      <br/>
      šľahanie, ako ja si nevážim ho ani za mak.
      <br/>
      Vždy, keď ma veľmi bijú prútmi, vravievam si tak:
      <br/>
      Bolesť celkom stratila sa,
      <br/>
      od radosti srdce jasá.
      <br/>
      To isté aj ty urob. Budem, tvojím druhom v trestoch,
      <br/>
      ak azda budeš dáku bitku dostávať.
      <br/>
      Ja taktiež budem v pomykove. Neovládam úlohu.
      <br/>
      <br/>
      PARINUS:
      <br/>
      Mať v trestoch priateľa, je potešením, vraví sa.
      <br/>
      Ale ty radšej potajomky do ucha mi pošepni,
      <br/>
      čo bude chýbať, prednášať až budem. Zbavíš
      <br/>
      tak oboch nebezpečenstva. Aj ja ti urobím to isté, ver.
      <br/>
      <br/>
      AGAPETUS:
      <br/>
      Hej, vynasnažím sa, by vyslobodil som ťa.
      <br/>
      Najvyšší čas je teraz, poďme chytrejšie!
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507342">
        </a>
        Tretí výstup
       </h2>
      </div>
     </div>
    </div>
    <p>
    </p>
    <p>
     <span class="emphasis">
      <em>
       Učiteľ. Parinus. Agapetus. Cosmius, Aspondus. Cletus. Philedonus. Acrates.
               Acharistus. Niphalius. Acolastus. Musophilus. Eubulus. Philomathes. Philauthus.
               Evachetus. Evaristus. Mispolus. Ocnerus. Tolmetus. Carolus. Lampertus. Eugenius.
               Pamphilus.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      UČITEĽ:
      <br/>
      Nech Jupiterom
      <sup>
       [
       <a class="footnote" href="#ftn.id2507381" name="id2507381">
        44
       </a>
       ]
      </sup>
      začína sa, Jupiterom sa aj končí!
      <br/>
      A teraz naše prednášky sa patrí začať
      <br/>
      zbožnými modlitbami, lež i zbožným spevom.
      <br/>
      Už všetci spievajte a potom modlime sa!
      <br/>
      <br/>
      ZBOR:
      <br/>
      <br/>
      1. S telom osvieženým spánkom
      <br/>
      vstávame už, zhŕdnuc lôžkom.
      <br/>
      Otče, prosíme ťa pri tom,
      <br/>
      pomôž spievajúcim žiakom!
      <br/>
      <br/>
      2. Jazyk nech ťa zvelebuje,
      <br/>
      zápal duše obklopuje.
      <br/>
      Svätý, v tebe začiatok je
      <br/>
      skutku, ktorý nasleduje.
      <br/>
      <br/>
      3.Nech tma odstúpi od svetla,
      <br/>
      noc od svetla denného, hľa,
      <br/>
      aby vina, čo noc spriadla
      <br/>
      silou svetla celkom padla!
      <br/>
      <br/>
      4.Prosíme ťa ponížení,
      <br/>
      by si zmenšil všetky viny.
      <br/>
      Ústami si ospievaný,
      <br/>
      naveky si velebený.
      <br/>
      <br/>
      EUBULUS:
      <br/>
      Pane, prosíme, naše skutky priazňou predchádzaj
      <br/>
      a pomocou sprevádzaj, aby všetka naša reč
      <br/>
      a práca od teba sa začínala
      <br/>
      a skrz teba začatá sa končila. Amen.
      <br/>
      <br/>
      PHILOMATHES:
      <br/>
      Kriste, urob ma múdrym, bo sám si múdrosťou Otca
      <br/>
      a kto je s tebou tu múdry, býva ten múdry aj sám.
      <br/>
      Aké temno a márna, ach, vedomosť myseľ mi trápi!
      <br/>
      Kto ma poučí, ktože, o milej cestičke právd?
      <br/>
      K tebe sa utiekam, lebo si samotný človeku svetlom,
      <br/>
      skrz teba poznalo veru celučké stvorenie deň.
      <br/>
      Daruj mi Božské svetlo a ďaleko odožeň temno,
      <br/>
      nech tvoj Duch naše srdcia láskavo osvieti dnes.
      <br/>
      Uznávam celkom, Kriste, že nehodný takej som pocty,
      <br/>
      lebo ver biedny a vinný premnohým priestupkom som.
      <br/>
      Predsa však dôverujem za nás tej preliatej krvi,
      <br/>
      ktorej maličká kvapka očistí každý môj brud.
      <br/>
      Nehľadám dajaký zisk, ani nežiadam daromnú slávu,
      <br/>
      pretože slávou i ziskom budeš mi vskutku ty sám.
      <br/>
      Osvieť mi myseľ a naplň ju svojím nebeským ohňom!
      <br/>
      Nikto mi tvoje dary nedá, len ty mi ich dáš.
      <br/>
      Sám ti vzdávam ľúbezné vďaky a chválami obdarím teba.
      <br/>
      Väčšie, čo mohol by vrátiť, človek ver nemáva nič.
      <br/>
      <br/>
      ACOLASTUS:
     </p>
    </div>
    <p>
    </p>
    <p>
     *** obr1 ***
    </p>
    <p>
     <sup>
      [
      <a class="footnote" href="#ftn.id2504816" name="id2504816">
       45
      </a>
      ]
     </sup>
    </p>
    <p>
    </p>
    <p>
    </p>
    <div class="literallayout">
     <p>
      MUSOPHILUS:
     </p>
    </div>
    <p>
    </p>
    <p>
     *** obr2 ***
    </p>
    <p>
    </p>
    <p>
    </p>
    <div class="literallayout">
     <p>
      PHILEDONUS:
     </p>
    </div>
    <p>
    </p>
    <p>
     *** obr3 ***
    </p>
    <p>
    </p>
    <p>
    </p>
    <div class="literallayout">
     <p>
      Otčenáš po arabsky
      <br/>
      <br/>
      Ja Abuna’ lledsi phi’ ssemavvâti.
      <br/>
      <br/>
      1. Lijutekaddesi smokca.
      <br/>
      2. Litati melcutoca.
      <br/>
      3. Litecun meschytoca, kema phi’ ssemai vveala’ lardsi.
      <br/>
      4. Chübzena kephaphena âthina phi’ ljeumi.
      <br/>
      5. Wagpher lena chatajana keema negphero nahhno limen achtaa ileina.
      <br/>
      6. Welatadchilna’ ttegjarbba.
      <br/>
      7. Lekin neggjina mina scherri.
      <br/>
      Lianna, leca’ lmülca, valkovvata, valmegida ile lebedi, Amina.
      <br/>
      <br/>
      ASPONDUS:
     </p>
    </div>
    <p>
    </p>
    <p>
     *** obr4 ***
    </p>
    <p>
    </p>
    <p>
     #-POEZIA#Abhun dbhaschmajo.
    </p>
    <p>
    </p>
    <p>
     1. Netkadasch Schmoch.
    </p>
    <p>
     2. Tithe malchutoch.
    </p>
    <p>
     3. Nehve Zebjonoch, ajchan o dbaschmajo, oph b’ ar-o.
    </p>
    <p>
     4. Habh lan lachmo dscunkonan jaumono.
    </p>
    <p>
     5. Waschbuk lan chaubhain aichano d’oph chnau schbakan l’chajobhain.
    </p>
    <p>
     6. Wlo tahlan l’ nesjuno.
    </p>
    <p>
     7. Elo pazan men bischo.
    </p>
    <p>
     Metül deliloch himalchutho’ v’chailo vetesch buchto leolam olmin. Amin.
    </p>
    <p>
    </p>
    <p>
     MISPOLUS:#-POEZIA#
    </p>
    <p>
     *** obr5 ***
    </p>
    <p>
    </p>
    <div class="literallayout">
     <p>
      CAROLUS:
      <br/>
      Otčenáš, ktorý si na nebesiach, posväť sa meno tvoje, príď atď.
      <br/>
      <br/>
      UČITEĽ:
      <br/>
      Sadnite, Nech tu dozorca už zoznam prečíta!
      <br/>
      <br/>
      ACOLASTUS
      <span class="emphasis">
       <em>
        (prečíta zoznam, ostatní spolužiaci jednotlivo odpovedajú):
       </em>
      </span>
      <br/>
      Tu som!
      <br/>
      <br/>
      UČITEĽ:
      <br/>
      Zaiste srdečne sa radujem, že všetci
      <br/>
      ste tuná prítomní, vy žiaci moji milí.
      <br/>
      A preto pokračujem v téme. Pozor dávajte!
      <br/>
      Prečítať, ale nerozumieť, značí nevážiť si,
      <br/>
      hovorí ktosi. Je to pravda. Tak na mnohých
      <br/>
      prednáškach učiteľov zúčastniť sa o nič určité
      <br/>
      v pamäti neodniesť si z nich, je strata času,
      <br/>
      ba i zlé využitie dobrých hodín. Veď čože
      <br/>
      osoží, ak ty počúvaš, čo hneď sa stráca?
      <br/>
      A veľmi mrzké zásluhy si získajú
      <br/>
      o žiakov takí, ktorí nechcú skúšať ani
      <br/>
      prednesom ani opakovaním, čo študoval žiak.
      <br/>
      A čože teda naučil si sa ty, Pamphilus, čo?
      <br/>
      Ten úvod z Komenského Predsiene nám prednes.
      <sup>
       [
       <a class="footnote" href="#ftn.id2504998" name="id2504998">
        46
       </a>
       ]
      </sup>
      <br/>
      <br/>
      PAMPHILUS:
      <br/>
      Salvete pueri. Buďte pozdravení, chlapci.
      <br/>
      Venite tirinculi. Poďte sem, žiačikovia.
      <br/>
      Discite latinam linguam. Učte sa latinskú reč atď.
      <br/>
      <br/>
      UČITEĽ:
      <br/>
      Výborne si sa učil. Chválu zasluhuješ.
      <br/>
      Ty teraz, Eugenius, ihneď z Predsiene prednes
      <br/>
      nám tú časť, ktorú tebe včera bol som pridelil.
      <br/>
      <br/>
      EUGENIUS:
      <br/>
      Hlava 7. O cnostiach.
     </p>
    </div>
    <p>
     *** obr6 *** Usiluj sa o cnosti. *** obr7 *** Vystríhaj sa chýb, *** obr8 *** ktoré
            zákon zakazuje. *** obr9 *** Neporušuj zákon, zachovávaj ho. *** obr10 *** Kto ohavnosť,
            zločin alebo hrozný a hanebný hriech koná, *** obr11 *** bezbožný a veľmi ničomný je.
            *** obr12 ***
    </p>
    <div class="literallayout">
     <p>
      UČITEĽ:
      <br/>
      Nech vidím, Musophilus, čo ty z Dverí jazykov
      <br/>
      Amosa Komenského v pamäti si držíš?
      <sup>
       [
       <a class="footnote" href="#ftn.id2505043" name="id2505043">
        47
       </a>
       ]
      </sup>
      <br/>
      MUSOPHILUS:
      <br/>
      Hlava 68. O škole a vzdelávaní. *** obr13 ***
      <br/>
      <br/>
      724. Pretože vzdelaní sú na všetko súci, nevzdelaní naopak
      <br/>
      sa ukazujú, že málo ľudskej spoločnosti prinášajú, sú
      <br/>
      potrebné školy (duševné dielne), kde sa nevzdelaní
      <br/>
      vzdelávajú.
     </p>
    </div>
    <p>
     *** obr14 ***
    </p>
    <div class="literallayout">
     <p>
      725. Ale tieto nie sú mučiarňami, ako sa domnievajú
      <br/>
      pochabí, ale hrou, keď žiak učenlivý, dôvtipný a rozumný
      <br/>
      nájde učiteľa.
     </p>
    </div>
    <p>
     *** obr15 ***
    </p>
    <div class="literallayout">
     <p>
      726. Onen totiž, ak sa učí dobrovoľne, vypytuje sa
      <br/>
      (pýta sa) dychtivo a načúva pozorne; tento, ak učí rád,
      <br/>
      poučuje starostlivo a vštepuje vytrvalo; obaja požívajú
      <br/>
      nesmierne potešenie.
     </p>
    </div>
    <p>
     *** obr16 ***
    </p>
    <div class="literallayout">
     <p>
      UČITEĽ:
      <br/>
      Naučil si sa správne úlohu, si hoden
      <br/>
      pochvaly. Mispolus, ty prednes, čo máš uložené:
      <br/>
      zo Sveta v obrazoch, čo spísal Komenský.
      <sup>
       [
       <a class="footnote" href="#ftn.id2505109" name="id2505109">
        48
       </a>
       ]
      </sup>
      <br/>
      <br/>
      MISPOLUS:
      <br/>
      Hlava 96. Kníhkupectvo.
      <br/>
      Kníhkupec predáva knihy v kníhkupectve. Zostavuje ich zoznam
      <span class="emphasis">
       <em>
        atď.
       </em>
      </span>
      <br/>
      <br/>
      UČITEĽ:
      <br/>
      Ty teraz, Philomathes, prednes Themistokla
      <sup>
       [
       <a class="footnote" href="#ftn.id2505125" name="id2505125">
        49
       </a>
       ]
      </sup>
      — prácu
      <br/>
      rímskeho historika Cornelia Nepota.
      <br/>
      <br/>
      PHILOMATHES:
      <br/>
      Themistokles, syn Neocla Aténskeho, ktorého chyby
      <br/>
      zo začiatku mládeneckého veku sa napravili veľkými cnosťami
      <br/>
      natoľko, že niekoľkí priatelia sa domnievajú, že ho nikto
      <br/>
      neprevýši. Ale treba hovoriť od začiatku. Jeho otec
      <span class="emphasis">
       <em>
        atď.
       </em>
      </span>
      <br/>
      <br/>
      UČITEĽ:
      <br/>
      To stačí. Aj ty hoden svojej pochvaly si.
      <br/>
      Ty, Acolastus, uveď Cicerónov desiaty list
      <br/>
      z tej prvej knihy jeho priateľom.
      <sup>
       [
       <a class="footnote" href="#ftn.id2505158" name="id2505158">
        50
       </a>
       ]
      </sup>
      <br/>
      <br/>
      ACOLASTUS:
      <br/>
      Marcus Tullius Cicero Valeriovi Ictovi.
      <br/>
      Prečo ti totiž toto neobetujem, neviem, najmä keď v týchto
      <br/>
      časoch je dovolené použiť odvahu namiesto múdrosti
      <span class="emphasis">
       <em>
        atď.
       </em>
      </span>
      <br/>
      <br/>
      UČITEĽ:
      <br/>
      Ty, Musophilus, chytro prednes zopár gréckych súvetí
      <br/>
      z Hesiodovej knihy Dni a práce nazvanej.
      <sup>
       [
       <a class="footnote" href="#ftn.id2505205" name="id2505205">
        51
       </a>
       ]
      </sup>
      <br/>
      <br/>
      MUSOPHILUS:
     </p>
    </div>
    <p>
     *** obr17 ***
    </p>
    <div class="literallayout">
     <p>
      UČITEĽ:
      <br/>
      Úlohu svoju veľmi dobre predniesol si.
      <br/>
      Máš moju pochvalu. Už čujme tvoju úlohu,
      <br/>
      vrav, Agapetus, z Vergilia, čo je najlepší
      <br/>
      zo všetkých rímskych básnikov — ten opis Povesti.
      <sup>
       [
       <a class="footnote" href="#ftn.id2505240" name="id2505240">
        52
       </a>
       ]
      </sup>
      <br/>
      <br/>
      AGAPETUS:
      <br/>
      Zrazu po veľkých mestách Líbye
      <sup>
       [
       <a class="footnote" href="#ftn.id2505258" name="id2505258">
        53
       </a>
       ]
      </sup>
      Povesť sa šíri,
      <br/>
      Povesť, tá pohroma, nad ktorú už nič rýchlejšie nie je,
      <br/>
      narastá rýchlosťou, ako beží, tak naberá silu
      <span class="emphasis">
       <em>
        atď.
       </em>
      </span>
      <br/>
      <br/>
      UČITEĽ:
      <br/>
      Tie slová ty si dobre zachovaj,
      <br/>
      nech nestane sa ti to po spáchanej ohavnosti!
      <br/>
      Nuž teraz poď sem, Acrates, nech dozviem sa, ty koľko
      <br/>
      naučil si sa. Z ľúbezného sulmonského
      <br/>
      básnika prednes kúsok z prvej knihy Kalendára,
      <sup>
       [
       <a class="footnote" href="#ftn.id2505279" name="id2505279">
        54
       </a>
       ]
      </sup>
      <br/>
      venovaného Caesarovi Germanicovi.
      <br/>
      <br/>
      ACRATES:
      <br/>
      Hľa, tu v mojej básni je na prvom mieste sám Janus
      <sup>
       [
       <a class="footnote" href="#ftn.id2505301" name="id2505301">
        55
       </a>
       ]
      </sup>
      <br/>
      a ten ti, Germanicus, zvestuje šťastlivý rok
      <span class="emphasis">
       <em>
        atď.
       </em>
      </span>
      <br/>
      <br/>
      UČITEĽ:
      <br/>
      Dosť. Eubulus, prvú hlavu z prvej knihy
      <br/>
      Justina
      <sup>
       [
       <a class="footnote" href="#ftn.id2505320" name="id2505320">
        56
       </a>
       ]
      </sup>
      prednes nám o prvých kráľoch.
      <br/>
      <br/>
      EUBULUS:
      <br/>
      Na začiatku ríš, kmeňov a národov
      <span class="emphasis">
       <em>
        atď.
       </em>
      </span>
      <br/>
      <br/>
      UČITEĽ:
      <br/>
      To stačí. Ja si teraz želám Philauta.
      <br/>
      Ty Horatia prednesieš. Vstaň, prvú ódu odriekaj
      <br/>
      hneď z prvej knihy o Maecenatovi dobrom!
      <sup>
       [
       <a class="footnote" href="#ftn.id2505346" name="id2505346">
        57
       </a>
       ]
      </sup>
      <br/>
      <br/>
      PHILAUTUS:
      <br/>
      Maecenas, potomok pradávnych kráľov, ó,
      <br/>
      ochrana moja a ľúbezná ozdoba!
      <br/>
      Takí sú, ktorí sa tešia, keď na voze
      <br/>
      víria prach olympský
      <span class="emphasis">
       <em>
        atď.
       </em>
      </span>
      <br/>
      <br/>
      UČITEĽ:
      <br/>
      Keď sme si svetské úlohy tak predniesli tu,
      <br/>
      prikročme k svätým. Inak prvé miesto
      <br/>
      im právom prináleží všade na školách.
      <br/>
      Vy dvaja spolužiaci, Tolmetus a Evachetus,
      <br/>
      budete teraz odhodlane bojovať
      <br/>
      v prednese svätých otázok, čo v rukoväti sú
      <br/>
      Hutterovej
      <sup>
       [
       <a class="footnote" href="#ftn.id2505369" name="id2505369">
        58
       </a>
       ]
      </sup>
      a týkajú sa článkov o Bohu.
      <br/>
      Odmenu víťaz vezme — miesto porazeného.
      <br/>
      Tolmetus, prvý začni. Nože, Evachetus, ty
      <br/>
      sa ho už pýtaj.
      <br/>
      <br/>
      EVACHETUS:
      <br/>
      Čo je Boh?
      <br/>
      <br/>
      TOLMETUS:
      <br/>
      Boh je podstata duchovná, rozumná, pravdivá, dobrá,
      <br/>
      čistá, spravodlivá
      <span class="emphasis">
       <em>
        atď.
       </em>
      </span>
      Dokáž, že Boh je jeden!
      <br/>
      <br/>
      EVACHETUS:
      <br/>
      Deutoronómium 6, 4.
      <sup>
       [
       <a class="footnote" href="#ftn.id2505400" name="id2505400">
        59
       </a>
       ]
      </sup>
      Marek 12, 29.
      <sup>
       [
       <a class="footnote" href="#ftn.id2505414" name="id2505414">
        60
       </a>
       ]
      </sup>
      Počuj, Pán Boh
      <br/>
      náš Jehovah je jeden.
      <br/>
      Izaiáš 44, 6.
      <sup>
       [
       <a class="footnote" href="#ftn.id2505429" name="id2505429">
        61
       </a>
       ]
      </sup>
      Ja som prvý a ja posledný a okrem mňa
      <br/>
      niet Boha. Či nie sú traja Bohovia, a to Otec je Boh, aj
      <br/>
      Syn je Boh, aj Duch Svätý je Boh?
      <br/>
      <br/>
      TOLMETUS:
      <br/>
      Otec totiž je Boh, Syn je Boh, Duch Svätý je Boh,
      <br/>
      osobne vedením atď. Koľko je božských osôb?
      <br/>
      <br/>
      EVACHETUS:
      <br/>
      Tri. Otec, ktorý nepovstal z ničoho, ani nebol
      <br/>
      stvorený, ani splodený. Syn, ktorý od samého
      <span class="emphasis">
       <em>
        atď.
       </em>
      </span>
      Dokáž
      <br/>
      Trojicu z Písma!
      <br/>
      <br/>
      TOLMETUS:
      <br/>
      Žalm 33, 6. Slovom Pána nebesá založené sú
      <br/>
      a dychom jeho úst všetko ich vojsko
      <span class="emphasis">
       <em>
        atď.
       </em>
      </span>
      <br/>
      <br/>
      UČITEĽ:
      <br/>
      Tolmetus dopustil sa iba jednej chyby,
      <br/>
      no Evachetus viacerých. Nuž postúp jemu miesto!
      <br/>
      Evaristus a Ocnerus, vy predvediete
      <br/>
      ukážku zápolenia v rozdávaní výprasku,
      <br/>
      a to tak, že nám obaja hneď prednesiete
      <br/>
      päť pravidiel zo skladby. Evaristus začína.
      <br/>
      <br/>
      EVARISTUS:
      <br/>
      Hlava 2. Pravidlo 1. Prídavné a podstatné meno
      <span class="emphasis">
       <em>
        atď.
       </em>
      </span>
      <br/>
      Pravidlo 2. Vzťažné zámeno s predchádzajúcim podstatným
      <br/>
      menom
      <span class="emphasis">
       <em>
        atď.
       </em>
      </span>
      <br/>
      Pravidlo 3. Prístavkom volajú, keď dve alebo
      <span class="emphasis">
       <em>
        atď.
       </em>
      </span>
      <br/>
      Pravidlo 4. Dve alebo viac podstatných mien pomocou spojky atď.
      <br/>
      Pravidlo 5. Opytovacie zámeno a doplnok
      <span class="emphasis">
       <em>
        atď.
       </em>
      </span>
      <br/>
      <br/>
      UČITEĽ:
      <br/>
      Nedopustil sa viacerých chýb ako štyroch.
      <br/>
      Ocnerus, nuž ty koľkých chýb sa dopustíš?
      <br/>
      <br/>
      OCNERUS:
      <br/>
      Meno s druhým pádom.
      <br/>
      Pravidlo 1. Podstatné meno s podstatným menom
      <span class="emphasis">
       <em>
        atď.
       </em>
      </span>
      <br/>
      Pravidlo 2. Ktoré rozdelenie označujú
      <span class="emphasis">
       <em>
        atď.
       </em>
      </span>
      <br/>
      Pravidlo 3. Prídavné mená, ktoré obavu, túžbu
      <span class="emphasis">
       <em>
        atď.
       </em>
      </span>
      <br/>
      <br/>
      UČITEĽ:
      <br/>
      Čo mlčíš? Nepokračuješ? Si nedbalý.
      <br/>
      Ocnerus voláš sa, čo značí lenivý a hrubý.
      <br/>
      To meno znamením je. Dobrý Evaristus, hej,
      <br/>
      náš jasajúci víťaz, palmu si už odnáša,
      <br/>
      keď tuná Ocnerovi uštedril tri údery.
      <br/>
      S Lampertom, svojím spolužiakom, Carolus, ty
      <br/>
      vstaň teraz. Spamäti nám predneste ten rozhovor
      <br/>
      tridsiatyštvrtý z prvej Corderovej knihy.
      <sup>
       [
       <a class="footnote" href="#ftn.id2505528" name="id2505528">
        62
       </a>
       ]
      </sup>
      <br/>
      Carolus ty však začni prvý tento rozhovor.
      <br/>
      <br/>
      CAROLUS:
      <br/>
      Či máš veľa kníh?
      <br/>
      <br/>
      LAMPERTUS:
      <br/>
      Nie veľmi.
      <br/>
      <br/>
      CAROLUS:
      <br/>
      Ale ktoré máš?
      <br/>
      <br/>
      LAMPERTUS:
      <br/>
      Základy gramatiky, Rozhovory
      <span class="emphasis">
       <em>
        atď.
       </em>
      </span>
      <br/>
      <br/>
      UČITEĽ:
      <br/>
      Nuž moji svedomití žiaci, vaša
      <br/>
      horlivosť páči sa mi. Ďalej. Niphalius
      <br/>
      nech povie, v rétorike ktoré figúry
      <br/>
      amplifikácie sú. To som učil nedávno.
      <br/>
      <br/>
      NIPHALIUS:
      <br/>
      Ktoré sa dajú nielen pre ozdobu reči
      <br/>
      použiť, ale rovnako aj pre jej obohatenie.
      <br/>
      <br/>
      UČITEĽ:
      <br/>
      Odkiaľ tie figúry však pochodia?
      <br/>
      <br/>
      NIPHALIUS:
      <br/>
      Nuž ako všetky tie
      <br/>
      rečnícke figúry, čo myšlienkovými
      <br/>
      voláme, tak tie najmä, ktoré obohacujú
      <br/>
      náš spôsob reči, ba i štýlu, však z tém dialektických
      <br/>
      pochodia.
      <br/>
      <br/>
      UČITEĽ:
      <br/>
      Správne. Povedz, ktoré figúrky
      <br/>
      tak vyplývajú z dobrej definície?
      <br/>
      <br/>
      NIPHALIUS:
      <br/>
      Tie všeobecne trópy nazývajú sa.
      <br/>
      <br/>
      UČITEĽ:
      <br/>
      Expolícia čo je?
      <br/>
      <br/>
      NIPHALIUS:
      <br/>
      Čo tú istú myšlienku
      <br/>
      rozvíja slovami, čo pozmenené sú.
      <br/>
      Tak: Nie je udatnosť, lež hrozná nerozvážnosť
      <br/>
      podstúpiť nebezpečenstvo, keď dôvodov niet na to ušľachtilých.
      <br/>
      <br/>
      UČITEĽ:
      <br/>
      Správne si riekol. Cosmius, ty daj mi hneď
      <br/>
      najlepší príklad, čo je na distribúciu.
      <br/>
      <br/>
      COSMIUS:
      <br/>
      Cicero: Tieto štúdiá sú vzpruhou v mladosti a utešujú
      <br/>
      človeka v starobe a ozdobujú šťastie.
      <sup>
       [
       <a class="footnote" href="#ftn.id2505569" name="id2505569">
        63
       </a>
       ]
      </sup>
      <br/>
      <br/>
      UČITEĽ:
      <br/>
      A čo je dialýza?
      <br/>
      <br/>
      COSMIUS:
      <br/>
      Vraví sa tak rozluke.
      <br/>
      Napríklad: Sudcovia sa veľmi kazia sčasti
      <br/>
      vďačnosťou, sčasti peniazmi.
      <br/>
      UČITEĽ:
      <br/>
      Čo je to však
      <br/>
      kongeries, vrav!
      <br/>
      <br/>
      COSMIUS:
      <br/>
      Takáto je v Sallustiovi.
      <br/>
      Napríklad: Slepo odvážny duch, vrtkavý a ľstivý,
      <sup>
       [
       <a class="footnote" href="#ftn.id2505586" name="id2505586">
        64
       </a>
       ]
      </sup>
      <br/>
      pokrytec pravý, predstierať a zatajovať
      <br/>
      vždy schopný čokoľvek.
      <br/>
      <br/>
      UČITEĽ:
      <br/>
      No pekne. Poriadny si.
      <br/>
      Daj príklad, Aspondeus, na inkrementum. Či nevieš,
      <br/>
      lenivec? Nedávno som pohromu ti sľúbil.
      <br/>
      Keď ráno chrápal si, to mal si naučiť sa vtedy.
      <br/>
      Chlapíka uchopte hneď mocne, ako môžete,
      <br/>
      aby si odpykal trest za nedbalosť. Zaiste
      <br/>
      ťa stihne trest. Tak naučím ťa inkrementa
      <br/>
      pravidlo. Nabudúce bedlivejší buď!
      <br/>
      Ty povedz, Philedonus, povedz! Prečo mlčíš?
      <br/>
      Aj ten to nevie. Nastav ruku! Zaslúženú
      <br/>
      dostaneš bitku. Acharistus, odpovedz! Čo,
      <br/>
      si nemý? Aj ty za nedbalosť siahy dostaneš!
      <br/>
      Ty prednes, Parinus!
      <br/>
      <br/>
      PARINUS:
      <br/>
      Tak Cicero: Veď uväznenie
      <br/>
      rímskeho občana je vina, veľký zločin.
      <sup>
       [
       <a class="footnote" href="#ftn.id2505627" name="id2505627">
        65
       </a>
       ]
      </sup>
      <br/>
      <br/>
      UČITEĽ:
      <br/>
      Čo ďalej?
      <br/>
      <br/>
      PARINUS:
      <br/>
      Bičovať.
      <br/>
      <br/>
      UČITEĽ:
      <br/>
      Ty budeš bičovaný,
      <br/>
      ak mi ten jeho výrok veľmi bystro nepovieš!
      <br/>
      <br/>
      PARINUS:
      <br/>
      Je takmer vlastizrada.
      <br/>
      <br/>
      UČITEĽ:
      <br/>
      Čo sa z miesta nehneš?
      <br/>
      Je nemý. Ty vrav, Agapetus! Nevravíš?
      <br/>
      <br/>
      AGAPETUS:
      <br/>
      Ja neviem to.
      <br/>
      <br/>
      UČITEĽ:
      <br/>
      Aj ty mi celkom bezočivo odpovedáš, čo?
      <br/>
      Povedzte, čo ste robili? Čo je to za nedbanlivosť?
      <br/>
      Vy trestu neujdete, naničhodní žiaci!
      <br/>
      Či také úsilie sa na vzdelanie vynaložiť má?
      <br/>
      Má meno škola od štúdia pokojného,
      <br/>
      nie by ste v pokoji dni mrzko trávili,
      <br/>
      lež aby tento všetok pokoj, čo vás zbavuje
      <br/>
      prác rúk, ste na štúdium vied už vynaložili.
      <br/>
      Ja myslím, že vy ste sa sprisahali tu,
      <br/>
      že zahubíte vedy. A ty, Agapetus, zdá sa mi,
      <br/>
      že začínaš byť samopašný. Tak si nesľuboval!
      <br/>
      Nuž aby si sa nedomnieval už, že vedou
      <br/>
      pohŕdať môžete a bez trestu, nádej
      <br/>
      rodičov, ba i našu sklamať, hneď z vás vyženiem
      <br/>
      tú vašu lenivosť a uzívanú ospalosť!
      <br/>
      Ja skaziť nehodlám vás svojou zhovievavosťou.
      <br/>
      A v budúcnosti s väčšou usilovnosťou už
      <br/>
      budete bývať v svätyniach Múz.
      <sup>
       [
       <a class="footnote" href="#ftn.id2505658" name="id2505658">
        66
       </a>
       ]
      </sup>
      Darebáci ste
      <br/>
      a oddaní viac pokoju než ozaj štúdiu.
      <br/>
      <span class="emphasis">
       <em>
        (Agapetus uteká.)
       </em>
      </span>
      <br/>
      Kam bežíš stadeto preč, ničomník zlý? Ohavnosť!
      <br/>
      Tak nekráča sa k hviezdam! Veľa chlapec pretrpel
      <br/>
      a mnoho urobil, čo teraz v Delfách hrá.
      <sup>
       [
       <a class="footnote" href="#ftn.id2505677" name="id2505677">
        67
       </a>
       ]
      </sup>
      <br/>
      Ach, cestou širokou sa nedá k Múzam dobehnúť!
      <sup>
       [
       <a class="footnote" href="#ftn.id2505696" name="id2505696">
        68
       </a>
       ]
      </sup>
      <br/>
      To nech je mierne napomenutie. Ak pristihnem
      <br/>
      vás nabudúce v takej istej nedbanlivosti,
      <br/>
      prísnejším sudcom budem. Zlí nenávidia hriech
      <br/>
      z obavy pred trestom, no dobrí z lásky k cnosti.
      <sup>
       [
       <a class="footnote" href="#ftn.id2505718" name="id2505718">
        69
       </a>
       ]
      </sup>
      <br/>
      Vy teda buďte dobrí z lásky k cnosti, ale nie
      <br/>
      z obavy pred tým ťažkým trestom. Opakujte.
      <br/>
      Je totiž veľmi dobré prečítať si úlohu,
      <br/>
      lež opakovať si ju desaťkrát je ešte lepšie.
      <br/>
      Ak Boh dá, po obede pokračujem v prednáške.
      <br/>
      Zo školy prv než budete už prepustení,
      <br/>
      niektorým teraz pripadne znak na oponovanie.
      <sup>
       [
       <a class="footnote" href="#ftn.id2505738" name="id2505738">
        70
       </a>
       ]
      </sup>
      <br/>
      Kto z vás bol tejto noci nositeľom znaku?
      <br/>
      Kto nosí so sebou znak reči latinskej,
      <br/>
      ostatných pozorujúc, ktorí po nemecky
      <br/>
      hovoria v škole, aby uštedril im ihneď
      <br/>
      palicou bitku, nech sa v budúcnosti varujú
      <br/>
      nemeckej reči všetci, nech vždy latinskú si ctia?
      <br/>
      <br/>
      PARINUS:
      <br/>
      Ja včera Philedonovi som dal znak, lež on
      <br/>
      sa vzpiera, nechce si ho tvrdohlavec prevziať.
      <br/>
      <br/>
      UČITEĽ:
      <br/>
      Ty lotor, povedz, prečo si ho nechceš vziať?
      <br/>
      <br/>
      PHILEDONUS:
      <br/>
      Ja veru po nemecky nehovoril som, nie.
      <br/>
      <br/>
      UČITEĽ:
      <br/>
      Ostatní ste ho nepočuli hovoriť?
      <br/>
      <br/>
      ZBOR:
      <br/>
      Počuli sme ho všetci, milý učiteľ!
      <br/>
      <br/>
      UČITEĽ:
      <br/>
      Len mlčte! Ja hneď tuná utíšim ten váš spor.
      <br/>
      <br/>
      PARINUS:
      <br/>
      Falošne všetci svedčia, učiteľ môj milý!
      <br/>
      <br/>
      UČITEĽ:
      <br/>
      Nemôžem ináč ukončiť váš spor len losovaním.
      <br/>
      Na koho padne lós, je vinník. Aspondus, losuj už!
      <br/>
      <br/>
      ASPONDUS:
      <br/>
      Losujem.
      <br/>
      <br/>
      UČITEĽ:
      <br/>
      Toho za vinníka vyhlásim.
      <br/>
      <br/>
      ASPONDUS:
      <br/>
      Na dvadsiaty raz, hav!
      <br/>
      <br/>
      UČITEĽ:
      <br/>
      Po prvý raz, druhý, tretí,
      <br/>
      štvrtý, piaty
      <span class="emphasis">
       <em>
        atď.
       </em>
      </span>
      A, b, c, d, e, f
      <span class="emphasis">
       <em>
        atď.
       </em>
      </span>
      <br/>
      Tak vidíš, Philedonus, na teba lós padol.
      <br/>
      A ako pokutu hneď do pokladnice
      <br/>
      tri fenigy
      <sup>
       [
       <a class="footnote" href="#ftn.id2505809" name="id2505809">
        71
       </a>
       ]
      </sup>
      dáš. Spolužiaci, okrem toho mu
      <br/>
      zaradom dajte oponovať príklady, čo z prednášok
      <br/>
      o všetkých vedách ste si priamo zapísali,
      <br/>
      čo predtým v našej škole mohli ste sa naučiť,
      <br/>
      a najmä z gramatiky, ba i z rétoriky.
      <br/>
      <br/>
      EUGENIUS:
      <br/>
      Bonus vir.
      <sup>
       [
       <a class="footnote" href="#ftn.id2505826" name="id2505826">
        72
       </a>
       ]
      </sup>
      Povedz mi, čo znamená. Či nevieš to?
      <br/>
      Pobožný človek. Aké pravidlo?
      <br/>
      Či ani toto neznáš? Dostaneš už teda bitku!
      <br/>
      <br/>
      PAMPHILUS:
      <br/>
      Čo po latinsky označuje tento zvrat?
      <br/>
      Čas krátky je či dlhý.
      <br/>
      <br/>
      PHILEDONUS:
      <br/>
      Tempus longum aut breve.
      <sup>
       [
       <a class="footnote" href="#ftn.id2505842" name="id2505842">
        73
       </a>
       ]
      </sup>
      <br/>
      <br/>
      PAMPHILUS:
      <br/>
      Pravidlo? Nevieš? Až dve pravidlá sú na to.
      <br/>
      Prvé je: Prídavné a podstatné meno
      <span class="emphasis">
       <em>
        atď.
       </em>
      </span>
      <br/>
      Druhé je: Spojka spája alebo čo podobné je
      <span class="emphasis">
       <em>
        atď.
       </em>
      </span>
      <br/>
      Odpovedať si nevedel, bitku dostaneš!
      <br/>
      <br/>
      CAROLUS:
      <br/>
      Felix
      <sup>
       [
       <a class="footnote" href="#ftn.id2505862" name="id2505862">
        74
       </a>
       ]
      </sup>
      je rodu akého?
      <br/>
      <br/>
      PHILEDONUS
      <br/>
      Je všetkých.
      <br/>
      <br/>
      CAROLUS:
      <br/>
      Podľa
      <br/>
      pravidla akého?
      <br/>
      <br/>
      PHILEDONUS:
      <br/>
      Prídavné mená jedného
      <br/>
      zakončenia sú všetkých rodov. Dostaneš bitku!
      <br/>
      <br/>
      LAMPERTUS:
      <br/>
      Zločinom vinný. Povedz, aké pravidlo je to?
      <br/>
      <br/>
      PHILEDONUS:
      <br/>
      Prídavné mená, ktoré starostlivosť, túžbu
      <br/>
      <span class="emphasis">
       <em>
        atď.
       </em>
      </span>
      Dostaneš bitku!
      <br/>
      Hneď čujme, Philautus, čo mne dáš oponovať!
      <br/>
      Či nevieš? Ja ti teraz oponovať dám, nuž odpovedz mi!
      <br/>
      Tie čaše plné koho výrečným ver neurobia?
      <br/>
      V tom výroku je aký tróp? Čo mlčíš, čo?
      <br/>
      Metonýmia — miesto podstatného podriadené je,
      <br/>
      tak miesto vína v čaši čaša dá sa. Bitku dostaneš!
      <br/>
      <br/>
      UČITEĽ:
      <br/>
      Daj oponovať, Acolastus, chytro, nech sa zbytočne čas
      <br/>
      nemarni.
      <br/>
      <br/>
      ACOLASTUS:
      <br/>
      Nadaný, keď usiluje sa, tak všetko
      <br/>
      premáha rozumom, čo značí?
      <br/>
      <br/>
      PHILEDONUS:
      <br/>
      Usilovnosťou sa dá
      <br/>
      všetko vykonať.
      <br/>
      <br/>
      ACOLASTUS:
      <br/>
      Či v tomto výroku je nejaký tróp?
      <br/>
      Čo váhaš? Azda nevieš? Odo mňa sa to
      <br/>
      hneď nauč! V slove rozum ukrytý je tróp.
      <br/>
      Metonýmia — miesto podriadeného je
      <br/>
      podstatné. Miesto rozumného človeka sa rozum
      <br/>
      dá. Bitku dostaneš!
      <br/>
      <br/>
      PHILEDONUS:
      <br/>
      Ty, Mispolus, daj oponovať
      <br/>
      už príklad zo skladby.
      <br/>
      <br/>
      MISPOLUS:
      <br/>
      Hej! Na dobytok bohatý
      <br/>
      je aké pravidlo?
      <br/>
      <br/>
      PHILEDONUS:
      <br/>
      To pravidlo viem. Takto znie:
      <br/>
      Prídavné mená, ktoré hojnosť alebo nedostatok
      <span class="emphasis">
       <em>
        atď.
       </em>
      </span>
      <br/>
      Ty ihneď natiahni tú svoju ruku ku mne!
      <br/>
      Vyšľahám ťa rád, ako si to zasluhuješ.
      <br/>
      <br/>
      UČITEĽ:
      <br/>
      Daj oponovať, Musophilus!
      <br/>
      <br/>
      MUSOPHILUS:
      <br/>
      Toto príslovie čo značí?
      <br/>
      Niet spásy vo vojne, o mier ťa všetci prosíme.
      <br/>
      <br/>
      PHILEDONUS:
      <br/>
      Vo vojne nie je nijaké šťastie, o pokoj prosíme.
      <br/>
      <br/>
      MUSOPHILUS:
      <br/>
      O mier ťa prosíme, to aké pravidlo je?
      <br/>
      Či nevieš? Znie: Sú nejaké určité činné rody, ktoré dva
      <span class="emphasis">
       <em>
        atď.
       </em>
      </span>
      <br/>
      No sem s tou palicou, hneď s veľkou radosťou ťa zmlátim ňou!
      <br/>
      <br/>
      PHILEDONUS:
      <br/>
      Aj ja ti to však s veľkou radosťou ver odplatím hneď!
      <br/>
      <br/>
      ACRATES:
      <br/>
      Dôvera Bohu prejavená nikdy nie je zahanbená.
      <br/>
      Čo tento výrok po nemecky znamená, vrav!
      <br/>
      Wer Gott vertraut, wird nicht zuschanden.
      <sup>
       [
       <a class="footnote" href="#ftn.id2505942" name="id2505942">
        75
       </a>
       ]
      </sup>
      <br/>
      Či nevieš? Potrestám ťa teda ihneď touto bitkou!
      <br/>
      <br/>
      EVACHETUS:
      <br/>
      Pomaly ponáhľaj sa, prelož do nemčiny!
      <br/>
      Nie je ti známe? Neznalý si reči latinskej?
      <br/>
      Chcem, aby si to trochu po mne povedal.
      <br/>
      Eile mit Weile. Teraz nastav ruku, nech ťa udriem!
      <br/>
      <br/>
      PHILEDONUS:
      <br/>
      Daj oponovať, Ocnerus. Či nevieš? Ja ti teda hneď
      <br/>
      dám príklad, na ktorý mi musíš chytro odpovedať.
      <br/>
      Lenivý hmyz — tie trúdy — odháňajú od úľov.
      <br/>
      Čo značí? Nevieš? Otrč teda svoju ruku!
      <br/>
      Tolmetus, odpovedz! Či ani ty to nevieš? Zbijem ťa!
      <br/>
      No, Evaristus, povedz ten zvrat po nemecky!
      <br/>
      <br/>
      EVARISTUS:
      <br/>
      Die faulen Hummeln werden von den Bienstöcken
      <br/>
      abgetrieben.
      <sup>
       [
       <a class="footnote" href="#ftn.id2505971" name="id2505971">
        76
       </a>
       ]
      </sup>
      Alebo: Wer nicht arbeitet,
      <br/>
      der soll nicht mit essen.
      <br/>
      <br/>
      PHILEDONUS:
      <br/>
      Znamením tvoje meno je, to priznám. Víťaz si.
      <br/>
      <br/>
      EVARISTUS:
      <br/>
      Sem teda s tou palicou, aby som ťa mierne namlátil!
      <br/>
      <br/>
      PHILEDONUS:
      <br/>
      Daj oponovať, Cletus!
      <br/>
      <br/>
      CLETUS:
      <br/>
      Čože znamená, čo tento zvrat?
      <br/>
      Zavčasu páli to, čo žihľavou chce ostať.
      <br/>
      <br/>
      PHILEDONUS:
      <br/>
      Es krümmet sich bald, was zu Hacken werden will.
      <sup>
       [
       <a class="footnote" href="#ftn.id2505995" name="id2505995">
        77
       </a>
       ]
      </sup>
      <br/>
      Daj oponovať, Niphalius! Nie si pripravený!
      <br/>
      Ja dávam oponovať. Dlho je nádoba cítiť vôňou, čo napáchla vtedy, keď bola nová.
      <sup>
       [
       <a class="footnote" href="#ftn.id2506010" name="id2506010">
        78
       </a>
       ]
      </sup>
      <br/>
      Čo ten zvrat značí? Nevieš. Po nemecky ťa to
      <br/>
      naučím, bratku milý! Jung gewohnt, alt gethan.
      <sup>
       [
       <a class="footnote" href="#ftn.id2506017" name="id2506017">
        79
       </a>
       ]
      </sup>
      <br/>
      Udriem ťa po ruke!
      <br/>
      <br/>
      COSMIUS:
      <br/>
      Čo značí, láska všetko premáha?
      <br/>
      No bystro!
      <br/>
      <br/>
      PHILEDONUS:
      <br/>
      Die Liebe überwindet alles.
      <br/>
      Parina obávam sa veľmi. Chytro do mňa už
      <br/>
      vypusti svoje šípy!
      <br/>
      <br/>
      PARINUS:
      <br/>
      Šťastie žičí odvážnym.
      <sup>
       [
       <a class="footnote" href="#ftn.id2506028" name="id2506028">
        80
       </a>
       ]
      </sup>
      <br/>
      V prísloví aký tróp je? To však uniklo ti
      <br/>
      istotne, ako vidím. Z mojich úst sa to ty nauč!
      <br/>
      Metafora, čo prevzatá je od pohanských bohov.
      <br/>
      Nositeľ znaku, vyplatím ťa švihom posledným už!
      <br/>
      <br/>
      UČITEĽ:
      <br/>
      Potoky zahatajte, chlapci, lúky dosť už pili!
      <br/>
      Dôvody, ako má sa zlepšovať štýl, čo teraz
      <br/>
      by mali nasledovať, odložme na iný
      <br/>
      čas. Nože v zbožných modlitbách my pokračujme zas,
      <br/>
      tak začali sme. Priberme aj hudbu ľúbeznú.
      <br/>
      Keď zborový spev doznie, ďalšie modlitby
      <br/>
      nech zaznievajú malebným a jasným hlasom!
      <br/>
      <br/>
      ZBOR:
      <br/>
      Večer už prichádza, ty Kriste ostaň tu s nami,
      <br/>
      nedovoľ, aby tvoje svetlo už vyhaslo nám!
      <br/>
      <br/>
     </p>
     <div class="literallayout">
      <p>
       <br/>
       <br/>
       1. Pred západom slnka, sveta
       <br/>
       <br/>
       Stvoriteľ, my prosíme ťa,
       <br/>
       <br/>
       by si v svojej láskavosti
       <br/>
       <br/>
       ochrancom bol a nás strážil.
       <br/>
       <br/>
       <br/>
       <br/>
       2. Nech sa v diaľke rozplynú sny,
       <br/>
       <br/>
       ba i nočné príznaky hneď.
       <br/>
       <br/>
       Potlač nášho nepriateľa,
       <br/>
       <br/>
       aby nezhanobil telá.
       <br/>
       <br/>
       <br/>
       <br/>
       3. Všemohúci Otče, chráň nás
       <br/>
       <br/>
       skrz Ježiša Krista Pána,
       <br/>
       <br/>
       ktorý s tebou až na veky
       <br/>
       <br/>
       panuje i s Duchom Svätým. Amen.
       <br/>
       <br/>
      </p>
     </div>
     <p>
      <br/>
      <br/>
      EUBULUS:
      <br/>
      V mene Otca i Syna i Ducha svätého. Amen.
      <br/>
      Vďaky ti vzdávam, Otče môj nebeský, skrze Ježiša Krista,
      <br/>
      tvojho milovaného Syna, lebo si ma tohto dňa z nezištného
      <br/>
      milosrdenstva svojho opatroval. Prosím ťa, aby si mi ráčil
      <br/>
      odpustiť všetky moje hriechy, ktorých som sa nespravodlivo
      <br/>
      dopustil, a ráčil ma tejto noci svojou milosťou láskavo
      <br/>
      uchovať. Preto aj seba, svoje telo i dušu a všetko do
      <br/>
      tvojich rúk odporúčam. Tvoj svätý Anjel nech je so mnou,
      <br/>
      aby diabol vo mne nenašiel nijaké právo. Amen.
      <br/>
      <br/>
      PAMPHILUS:
      <br/>
      Otče náš, ktorý si na nebesiach, posväť sa
      <span class="emphasis">
       <em>
        atď.
       </em>
      </span>
      <br/>
      <br/>
      UČITEĽ:
      <br/>
      Už domov skromne ulicami kráčajte
      <br/>
      a zdravte všade ľudí oproti vám idúcich
      <br/>
      s povinnou úctivosťou, by vás všetci chválili.
     </p>
    </div>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578112">
        </a>
        Štvrtý výstup
       </h2>
      </div>
     </div>
    </div>
    <div class="literallayout">
     <p>
      UČITEĽ
      <span class="emphasis">
       <em>
        (sám):
       </em>
      </span>
      <br/>
      Ach, aká strasť je vychovávateľom byť, ó Bože
      <br/>
      láskavý! Aké nešťastie! Aj v Ezopových bájkach osol
      <br/>
      pred modlou Jupitera sťažuje sa na utrpenie,
      <sup>
       [
       <a class="footnote" href="#ftn.id2578132" name="id2578132">
        81
       </a>
       ]
      </sup>
      <br/>
      že morí sa a vyčerpáva každodennými
      <br/>
      prácami. Ale iste vychovávateľove
      <br/>
      sťažnosti na útrapy spravodlivejšie sú
      <br/>
      oveľa ako oslove, ak sa to riadne
      <br/>
      zúčtuje. Ktorý osol totiž v dákom mlyne toľko vytrpel
      <br/>
      zla, koľko obyčajný učbár umení tu
      <br/>
      vystojí mrzutosti, námahy aj vynaloží,
      <br/>
      keď učí to i ono? Prosím, všimnite si.
      <br/>
      Po prvé totiž, ak sa chlapec, ktorý má sa učiť, zverí
      <br/>
      naozaj vychovávateľovi, by ho
      <br/>
      úplne vzdelal v ušľachtilosti aj v cnosti,
      <br/>
      pozrite, prosím, aký ťažký, tvrdý úrad,
      <br/>
      prebiednych nebezpečenstiev a strastí plný,
      <br/>
      preberá. Ach, nik predtým nechce čuť o veku vhodnom
      <br/>
      pre chlapca, čo do školy aj do školy základnej
      <br/>
      sa posiela, aj keď už doma zhovievavosťou
      <br/>
      je pokazený. Navyše tu poznal, okúsil tu
      <br/>
      neresti. Ten si veru z domu neodnáša
      <br/>
      nijakú lásku k vzdelaniu, ba obdiv nijaký,
      <br/>
      lež skôr tú najprudkejšiu nenávisť a nevraživosť
      <br/>
      k vzdelaniu, pohŕdanie učiteľom, hej,
      <br/>
      najohavnejšie príklady! A s takou príšerou
      <br/>
      učiteľ musí bojovať! Nuž keď aj učíš,
      <br/>
      je chlapec duchom neprítomný. Ale aby napredoval
      <br/>
      úspešne, šesťstokrát mu treba vštepovať
      <br/>
      to isté, kým to proti vôli uviazne mu v pamäti.
      <br/>
      Keď potom trochu od neho zrak odvrátiš,
      <br/>
      z pamäti chlapca opäť vyparí sa toto všetko,
      <br/>
      čo toľkokrát sa odriekalo. Ak ho nútiš však,
      <br/>
      čo naučil sa, zopakovať, jasne vidíš,
      <br/>
      že vyjde na posmech náš učiteľ, a preto len,
      <br/>
      že chlapec pôžitok má z toho, keď tak robí,
      <br/>
      by svojho učiteľa potrápil a potrýznil.
      <br/>
      Je mládež taká zaťatá a vzdorovitá.
      <br/>
      Ak niekto nútený je učiť na husličky
      <br/>
      hrať osla hlúpeho či ťavu tancovať, nuž prosím,
      <br/>
      či hádam nepovieš mi, že je mimoriadny chudák,
      <br/>
      čo darmo púšťa sa do takej ťažkej práce?
      <br/>
      No to je znesiteľnejšie než našich chlapcov denne
      <br/>
      ver učiť. Lebo ak nič nedosiahneš, neboráčik,
      <br/>
      hoc budeš cvičiť osla alebo hoc ťavu,
      <br/>
      tie iste žiadnym ponižovaním ti mrzutosť
      <br/>
      nemnožia. No keď títo milí chlapci nás
      <br/>
      nesmierne unavia, tak ešte navyše nás priam
      <br/>
      uraziť vedia. Nájdeš takých, ktorí verejne
      <br/>
      sa odvažujú učiteľov hanobiť a tajne
      <br/>
      pohybom ruky znázorňujú, žiaľ, ich obe uši!
      <br/>
      Nuž teda, čože to je, ak to nie je nešťastie?
      <br/>
      Lež čo tu nárek pomôže? Je potrebná vec,
      <br/>
      by každý spokojný bol s postavením,
      <br/>
      čo dáva povolanie, trpezlivý, svedomitý bol.
      <br/>
      Buď oslom, kohokoľvek oslom drsný osud urobil,
      <br/>
      povedal ktosi, a to veľmi rozumne.
      <br/>
      Už pôjdem, aby videl som, čo to tam vnútri robia.
     </p>
    </div>
    <span class="emphasis">
     <em>
      Nasleduje druhá nemecká medzihra.
     </em>
    </span>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2507185" name="ftn.id2507185">
        42
       </a>
       ]
      </sup>
      <span class="emphasis">
       <em>
        Zornička
       </em>
      </span>
      — (lat.) Aurora, rímska bohyňa ranných zôr
     </p>
    </div>
    <div class="footnote">
     <p>
      <sup>
       [
       <a class="para" href="#id2507292" name="ftn.id2507292">
        43
       </a>
       ]
      </sup>
      <span class="emphasis">
       <em>
        Orbilius
       </em>
      </span>
      — Orbilius Lucius Pupillus, rímsky gramatik a učiteľ v Benevente a Ríme v 1. stor. pred n. l. Bol veľmi prísny, o čom píše aj Horatius (Epistulae 2, 1, 7).
     </p>
    </div>
    <div class="footnote">
     <p>
      <sup>
       [
       <a class="para" href="#id2507381" name="ftn.id2507381">
        44
       </a>
       ]
      </sup>
      <span class="emphasis">
       <em>
        Jupiter
       </em>
      </span>
      — boh jasného neba a vesmíru, najvyšší boh v sídle bohov Olympe. Tu znamená kresťanského Boha.
     </p>
    </div>
    <div class="footnote">
     <p>
      <sup>
       [
       <a class="para" href="#id2504816" name="ftn.id2504816">
        45
       </a>
       ]
      </sup>
      <span class="emphasis">
       <em>
        Symbolon tón Apostolón
       </em>
      </span>
      — (gr.) Apoštolské vyznanie viery,
                  stručný súhrn základných právd kresťanskej viery (formula Verím v Boha Otca
                  Všemohúceho…).
     </p>
    </div>
    <div class="footnote">
     <p>
      <sup>
       [
       <a class="para" href="#id2504998" name="ftn.id2504998">
        46
       </a>
       ]
      </sup>
      <span class="emphasis">
       <em>
        Úvod z Komenského Predsiene
       </em>
      </span>
      — Komenského jazyková učebnica Januae linguarum reseratae Vestibulum (Predsieň otvorených dverí jazykov, Lešno 1633).
     </p>
    </div>
    <div class="footnote">
     <p>
      <sup>
       [
       <a class="para" href="#id2505043" name="ftn.id2505043">
        47
       </a>
       ]
      </sup>
      <span class="emphasis">
       <em>
        z Dverí jazykov Amosa Komenského
       </em>
      </span>
      — Komenského jazyková učebnica Juana linguarum reserata (Dvere jazykov otvorené, Lešno 1631)
     </p>
    </div>
    <div class="footnote">
     <p>
      <sup>
       [
       <a class="para" href="#id2505109" name="ftn.id2505109">
        48
       </a>
       ]
      </sup>
      <span class="emphasis">
       <em>
        zo Sveta v obrazoch
       </em>
      </span>
      — Komenského učebnica jazykov Orbis sensualium pictus (Svet v obrazoch, 1. vydanie 1658)
     </p>
    </div>
    <div class="footnote">
     <p>
      <sup>
       [
       <a class="para" href="#id2505125" name="ftn.id2505125">
        49
       </a>
       ]
      </sup>
      <span class="emphasis">
       <em>
        prednes Themistokla
       </em>
      </span>
      — prácu rímskeho historika Cornelia Nepota — rímsky historik Cornelius Nepos (asi 100 — 25 pred n. l.) napísal okrem chronologického prehľadu svetových dejín spis De viris illustribus (O významných mužoch). Spis obsahuje 23 životopisov, medzi nimi aj životopis aténskeho politika a vojvodcu Themistokla (zomr. 459 pred n. l.).
     </p>
    </div>
    <div class="footnote">
     <p>
      <sup>
       [
       <a class="para" href="#id2505158" name="ftn.id2505158">
        50
       </a>
       ]
      </sup>
      <span class="emphasis">
       <em>
        Cicerónov desiaty list z tej prvej knihy jeho priateľom
       </em>
      </span>
      — Marcus Tullius Cicero (106 — 43 pred n. l.), rímsky štátnik, spisovateľ, rečník, zanechal bohaté literárne dielo (súdne a politické reči, rétorické a filozofické spisy, korešpondenciu). Súdnych a politických rečí je 58 (napr. proti Catilinovi, proti Marcovi Antoniovi). Z rétorických spisov sú významné De inventione (O zhromažďovaní látky), Orator ad Marcum Brutum (Rečník pre Marka Bruta) a De optimo genere oratorum (O najlepšom druhu rečníkov). Filozofické spisy zastupujú De re publica (O štáte), De legibus (O zákonoch), De finibus bonorum et malorum (O najvyššom dobre a zle), Tusculanae disputationes ad Marcum Brutum (Tuskulské rozhovory pre Marka Bruta), De officiis (O povinnostiach) a Laelius de amicitia (Laelius o priateľstve). Korešpondencia obsahuje vyše tisíc listov roztriedených podľa adresátov (napr. 10. list z 1. knihy Valeriovi Ictovi).
     </p>
    </div>
    <div class="footnote">
     <p>
      <sup>
       [
       <a class="para" href="#id2505205" name="ftn.id2505205">
        51
       </a>
       ]
      </sup>
      <span class="emphasis">
       <em>
        z Hesiodovej knihy Dni a práce
       </em>
      </span>
      — grécky básnik Hesiodos (žil okolo r. 700 pred n. l.) napísal dve didaktické básne Theogonia (Pôvod bohov) a Erga kaí hémerai (Práce a dni). Dvojveršie Músai pierinden… sú prvé dva verše z básne Práce a dni: Múzy z Pierie, vy piesňami dávate slávu: poďte, zvestujte Dia a svojho velebte otca!
     </p>
    </div>
    <div class="footnote">
     <p>
      <sup>
       [
       <a class="para" href="#id2505240" name="ftn.id2505240">
        52
       </a>
       ]
      </sup>
      <span class="emphasis">
       <em>
        z Vergilia… opis Povesti
       </em>
      </span>
      — Zrazu po veľkých mestách Líbye Povesť sa šíri… Ide o tri verše z eposu Aeneis (IV, 173 — 174), ktorý napísal rímsky básnik Publius Vergilius Maro (70 — 19 pred n. l.). Vergilius je aj autorom zbierky 10 eklóg (idýl) Bucolica (Pastierske spevy) a didaktického eposu Georgica (Roľnícke spevy). Povesť (lat. Fama) je zosobnená Povesť (Chýr). Spočiatku je malá, ale chytro sa rozrastá do obrovských rozmerov, takže nohami kráča po zemi a v mrakoch ukrýva hlavu.
     </p>
    </div>
    <div class="footnote">
     <p>
      <sup>
       [
       <a class="para" href="#id2505258" name="ftn.id2505258">
        53
       </a>
       ]
      </sup>
      <span class="emphasis">
       <em>
        Líbya
       </em>
      </span>
      — časť pobrežia, západne od rieky Nílu
     </p>
    </div>
    <div class="footnote">
     <p>
      <sup>
       [
       <a class="para" href="#id2505279" name="ftn.id2505279">
        54
       </a>
       ]
      </sup>
      <span class="emphasis">
       <em>
        z ľúbezného sulmonského básnika… z prvej knihy Kalendára
       </em>
      </span>
      — Publius Ovidius Naso (43 pred n. l. — 18 n. l.), rímsky básnik, narodený v Sulmone, je autorom viacerých diel: Amores (Lásky), Heroides (Ľúbostné listy), Ars amatoria (Umenie milovať), Metamorphoses (Premeny), Fasti (Kalendár), Tristia (Žalospevy) a Epistulae ex Ponto (Listy z Pontu). Kalendár venoval Vergilius Iuliovi Caesarovi Germanicovi (15 pred n. l. — 19 n. l.), adoptovanému synovi cisára Tiberia (vládol 14 — 37 n. l.). Dvojveršie Hľa, tu v mojej básni je na prvom mieste sám Janus je z 1. knihy Kalendára (v. 64 — 65).
     </p>
    </div>
    <div class="footnote">
     <p>
      <sup>
       [
       <a class="para" href="#id2505301" name="ftn.id2505301">
        55
       </a>
       ]
      </sup>
      <span class="emphasis">
       <em>
        Janus
       </em>
      </span>
      — rímsky boh svetla, dvier a vchodov. Zobrazoval sa s dvoma tvárami. Jedna sa dívala dopredu a druhá dozadu, lebo naraz pozoroval budúce i minulé veci.
     </p>
    </div>
    <div class="footnote">
     <p>
      <sup>
       [
       <a class="para" href="#id2505320" name="ftn.id2505320">
        56
       </a>
       ]
      </sup>
      <span class="emphasis">
       <em>
        prvú hlavu z prvej knihy Justina
       </em>
      </span>
      — na začiatku ríš, kmeňov a národov. Marcus Iunianus Iustinus (Justinos), rímsky dejepisec, žil v Ríme asi na začiatku 3. stor. n. l. Je autorom diela Epitoma historiarum Philippicarum (Výťah dejín filippických), ktoré napísal podľa prvých rímskych všeobecných dejín rímskeho dejepisca Pompeia Troga (koniec 1. stor. pred n. l.) Historiae Philippicae (Dejiny filippické).
     </p>
    </div>
    <div class="footnote">
     <p>
      <sup>
       [
       <a class="para" href="#id2505346" name="ftn.id2505346">
        57
       </a>
       ]
      </sup>
      <span class="emphasis">
       <em>
        Horatia prednesieš…
       </em>
      </span>
      — prvá óda z prvej knihy rímskeho básnika Horatia (Carmina, v. 1 — 4): Maecenas, potomok pradávnych kráľov…
     </p>
    </div>
    <div class="footnote">
     <p>
      <sup>
       [
       <a class="para" href="#id2505369" name="ftn.id2505369">
        58
       </a>
       ]
      </sup>
      <span class="emphasis">
       <em>
        v rukoväti Hutterovej
       </em>
      </span>
      — Leonhard Hutter (1563 — 1616), profesor luteránskej teológie vo Wittenbergu, autor rukoväti Compendium locorum theologicorum ex scripturis sacris et libro Concordiae collectum (Príručka teologických miest zo svätých Písem a knihy Svornosti zostavená, Wittenberg 1610)
     </p>
    </div>
    <div class="footnote">
     <p>
      <sup>
       [
       <a class="para" href="#id2505400" name="ftn.id2505400">
        59
       </a>
       ]
      </sup>
      <span class="emphasis">
       <em>
        Deutoronómium 6, 4
       </em>
      </span>
      — Počuj, Pán Boh náš Jehovah je jeden. Deutoronómium je piata kniha Pentateuchu (prvých päť kníh zbierky Mojžišových rečí a nariadení) biblického Starého zákona.
     </p>
    </div>
    <div class="footnote">
     <p>
      <sup>
       [
       <a class="para" href="#id2505414" name="ftn.id2505414">
        60
       </a>
       ]
      </sup>
      <span class="emphasis">
       <em>
        Marek 12, 29
       </em>
      </span>
      — Počuj, Pán Boh náš Jehovah je jeden. Marek, evanjelista, napísal podľa kresťanskej tradície evanjelium, ktoré je druhé v súbore štyroch evanjelií biblického Nového zákona.
     </p>
    </div>
    <div class="footnote">
     <p>
      <sup>
       [
       <a class="para" href="#id2505429" name="ftn.id2505429">
        61
       </a>
       ]
      </sup>
      <span class="emphasis">
       <em>
        Izaiáš 44, 6
       </em>
      </span>
      — ja som prvý a ja posledný a okrem mňa niet Boha. Kniha proroka Izaiáša. Prorok Izaiáš pôsobil v rokoch 740 — 687 pred n. l. za panovania judských kráľov Jótama, Achaza a Chizkiáša.
     </p>
    </div>
    <div class="footnote">
     <p>
      <sup>
       [
       <a class="para" href="#id2505528" name="ftn.id2505528">
        62
       </a>
       ]
      </sup>
      <span class="emphasis">
       <em>
        rozhovor tridsiatyštvrtý z prvej Corderovej knihy
       </em>
      </span>
      — Corderus (Korder?), bližšie neznámy autor nejakej školskej učebnice
     </p>
    </div>
    <div class="footnote">
     <p>
      <sup>
       [
       <a class="para" href="#id2505569" name="ftn.id2505569">
        63
       </a>
       ]
      </sup>
      <span class="emphasis">
       <em>
        Cicero: Tieto štúdiá sú vzpruhou v mladosti a utešujú človeka v starobe a ozdobujú šťastie
       </em>
      </span>
      — nezistený citát z niektorého Cicerónovho rétorického alebo filozofického spisu
     </p>
    </div>
    <div class="footnote">
     <p>
      <sup>
       [
       <a class="para" href="#id2505586" name="ftn.id2505586">
        64
       </a>
       ]
      </sup>
      <span class="emphasis">
       <em>
        v Sallustiovi. Napríklad: Slepo odvážny duch, vrtkavý a ľstivý
       </em>
      </span>
      — nezistený citát z rímskeho historika Caia Sallustia Crispa (86 — 35 pred n. l.), ktorý napísal monografie Coniuratio Catilinae (Catilinovo sprisahanie) a De bello Iugurthino (Vojna s Jugurthom).
     </p>
    </div>
    <div class="footnote">
     <p>
      <sup>
       [
       <a class="para" href="#id2505627" name="ftn.id2505627">
        65
       </a>
       ]
      </sup>
      <span class="emphasis">
       <em>
        Cicero: Veď uväznenie rímskeho občana je vina, veľký zločin
       </em>
      </span>
      — nezistený citát z Cicerónovho spisu (možno z Reči proti Verrovi)
     </p>
    </div>
    <div class="footnote">
     <p>
      <sup>
       [
       <a class="para" href="#id2505658" name="ftn.id2505658">
        66
       </a>
       ]
      </sup>
      <span class="emphasis">
       <em>
        v svätyniach Múz
       </em>
      </span>
      — v škole
     </p>
    </div>
    <div class="footnote">
     <p>
      <sup>
       [
       <a class="para" href="#id2505677" name="ftn.id2505677">
        67
       </a>
       ]
      </sup>
      <span class="emphasis">
       <em>
        Horatius, Ars poetica 1, 414
       </em>
      </span>
      — Veľa chlapec pretrpel a mnoho urobil, čo teraz v Delfách hrá sa. Delfy boli mestom v strednom Grécku. Apolón v nich mal chrám a veštiareň. Konali sa v ňom pýthijské hry nazvané podľa veštice Pýthie. Chlapci, ktorí sa zúčastnili na hrách (napr. v behu, v hre na flautu), museli pretrpieť všelijakú námahu, aby zvíťazili.
     </p>
    </div>
    <div class="footnote">
     <p>
      <sup>
       [
       <a class="para" href="#id2505696" name="ftn.id2505696">
        68
       </a>
       ]
      </sup>
      <span class="emphasis">
       <em>
        Propertius, Elégie 3, 1, 14
       </em>
      </span>
      — Ach, cestou širokou sa nedá k Múzam dobehnúť! Sextus Propertius (asi 50 — 15 pred n. l.), rímsky básnik, napísal štyri knihy Elégií, najmä s ľúbostnou tematikou (láska k milenke Cynthii)
     </p>
    </div>
    <div class="footnote">
     <p>
      <sup>
       [
       <a class="para" href="#id2505718" name="ftn.id2505718">
        69
       </a>
       ]
      </sup>
      <span class="emphasis">
       <em>
        Horatius, Listy 1, 16, 52
       </em>
      </span>
      — Zlí nenávidia hriech z obavy pred trestom, no dobrí z lásky k cnosti. Parafráza.
     </p>
    </div>
    <div class="footnote">
     <p>
      <sup>
       [
       <a class="para" href="#id2505738" name="ftn.id2505738">
        70
       </a>
       ]
      </sup>
      <span class="emphasis">
       <em>
        znak na oponovanie
       </em>
      </span>
      — Kto sa previnil (napr. nehovoril po latinsky, ale po nemecky), dostal znak na oponovanie, t.j. palicu s nápisom „Signum linguae latinae“ (Znak latinského jazyka). Za trest musel oponovať, odpovedať na otázky spolužiakov z učebnej látky. Ak nevedel, vyšľahali ho tou palicou po rukách. „Signum linguae latinae“ s trestaním sa používalo ešte v 19. storočí. P. M. Kuzmány (1835 — 1900) ho spomína v knihe Rozpomienky a kresby (Turč. Sv. Martin 1900, s. 122). Opisuje ho ako „inštrument, čo vyzeral ako piškôtka“, ale bol z ocele. Na sebe mal „osudný nápis Signum linguae latinae“ a trestalo sa ním „za nedostatky v učení sa latinčiny“.
     </p>
    </div>
    <div class="footnote">
     <p>
      <sup>
       [
       <a class="para" href="#id2505809" name="ftn.id2505809">
        71
       </a>
       ]
      </sup>
      <span class="emphasis">
       <em>
        fenig
       </em>
      </span>
      — minca malej hodnoty (halier)
     </p>
    </div>
    <div class="footnote">
     <p>
      <sup>
       [
       <a class="para" href="#id2505826" name="ftn.id2505826">
        72
       </a>
       ]
      </sup>
      <span class="emphasis">
       <em>
        Bonus vir
       </em>
      </span>
      — (lat.) Dobrý človek (tu pobožný človek)
     </p>
    </div>
    <div class="footnote">
     <p>
      <sup>
       [
       <a class="para" href="#id2505842" name="ftn.id2505842">
        73
       </a>
       ]
      </sup>
      <span class="emphasis">
       <em>
        Tempus longum aut breve
       </em>
      </span>
      — (lat.) Čas dlhý alebo krátky.
     </p>
    </div>
    <div class="footnote">
     <p>
      <sup>
       [
       <a class="para" href="#id2505862" name="ftn.id2505862">
        74
       </a>
       ]
      </sup>
      <span class="emphasis">
       <em>
        felix
       </em>
      </span>
      — (lat.) šťastný, šťastná, šťastné
     </p>
    </div>
    <div class="footnote">
     <p>
      <sup>
       [
       <a class="para" href="#id2505942" name="ftn.id2505942">
        75
       </a>
       ]
      </sup>
      <span class="emphasis">
       <em>
        Wer Gott vertraut…
       </em>
      </span>
      — Kto dôveruje v Boha, nebude zahanbený.
     </p>
    </div>
    <div class="footnote">
     <p>
      <sup>
       [
       <a class="para" href="#id2505971" name="ftn.id2505971">
        76
       </a>
       ]
      </sup>
      <span class="emphasis">
       <em>
        Die faulen Hummeln werden von den Bienstöcken abgetrieben
       </em>
      </span>
      — (nem.) Lenivé čmeliaky sa odoháňajú od úľov.
     </p>
    </div>
    <div class="footnote">
     <p>
      <sup>
       [
       <a class="para" href="#id2505995" name="ftn.id2505995">
        77
       </a>
       ]
      </sup>
      <span class="emphasis">
       <em>
        Es krümmet sich bald, was zum Hacken werden will
       </em>
      </span>
      — (nem.) Ohýba sa skoro, čo sa chce stať hákom.
     </p>
    </div>
    <div class="footnote">
     <p>
      <sup>
       [
       <a class="para" href="#id2506010" name="ftn.id2506010">
        78
       </a>
       ]
      </sup>
      <span class="emphasis">
       <em>
        Horatius, Listy 1, 2, 69
       </em>
      </span>
     </p>
    </div>
    <div class="footnote">
     <p>
      <sup>
       [
       <a class="para" href="#id2506017" name="ftn.id2506017">
        79
       </a>
       ]
      </sup>
      <span class="emphasis">
       <em>
        Jung gewohnt, alt gethan
       </em>
      </span>
      — (nem.) Čomu v mladosti privykne, v starobe neodvykne. Čo si sa v mladosti naučil, v starobe ako by si našiel.
     </p>
    </div>
    <div class="footnote">
     <p>
      <sup>
       [
       <a class="para" href="#id2506028" name="ftn.id2506028">
        80
       </a>
       ]
      </sup>
      <span class="emphasis">
       <em>
        Vergilius, Aeneis 10, 284
       </em>
      </span>
      — Odvážnym šťastie žičí.
     </p>
    </div>
    <div class="footnote">
     <p>
      <sup>
       [
       <a class="para" href="#id2578132" name="ftn.id2578132">
        81
       </a>
       ]
      </sup>
      <span class="emphasis">
       <em>
        Aj v Ezopových bájkach osol pred modlou Jupitera sťažuje sa na utrpenie…
       </em>
      </span>
      — bájka o osloch a Jupiterovi (č. 196), ktorá je jednou z početných zvieracích bájok gréckeho bájkara Ezopa (Aisopos, 6. stor. pred n. l.)
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2504434">
       </a>
       Tretie dejstvo
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2504440">
        Prvý výstup
       </a>
      </span>
     </dt>
     <dt>
      <span class="sect1">
       <a href="#id2504535">
        Druhý výstup
       </a>
      </span>
     </dt>
     <dt>
      <span class="sect1">
       <a href="#id2579586">
        Tretí výstup
       </a>
      </span>
     </dt>
     <dt>
      <span class="sect1">
       <a href="#id2579627">
        Štvrtý výstup
       </a>
      </span>
     </dt>
     <dt>
      <span class="sect1">
       <a href="#id2579774">
        Piaty výstup
       </a>
      </span>
     </dt>
    </dl>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2504440">
        </a>
        Prvý výstup
       </h2>
      </div>
     </div>
    </div>
    <span class="emphasis">
     <em>
      Philedonus. Acharistus. Parinus. Agapetus.
     </em>
    </span>
    <div class="literallayout">
     <p>
      PHILEDONUS:
      <br/>
      Nech učiteľa všetci bohovia zlí zmárnia,
      <br/>
      onoho Orbilia! Častejšie mi to už
      <br/>
      urobil! Postarám sa, aby to ďalej nerobil!
      <br/>
      Už preto nikdy nevkročím do jeho školy, radšej
      <br/>
      hneď zomriem! Celkom vážne pred vami to hovorím.
      <br/>
      <br/>
      ACHARISTUS:
      <br/>
      To isté ozaj cítim i ja. Tak ma bolí tá bitka
      <br/>
      včerajšia! V budúcnosti hoci čo ja vytrpím
      <br/>
      a znesiem, ako bitku toho Orbilia!
      <br/>
      Už takmer dospelí sme, nespravodlivé
      <br/>
      je ešte biť nás štipľavými palicami, fuj!
      <br/>
      <br/>
      PARINUS:
      <br/>
      Až tak som vzplanul hnevom, ba i nenávisťou k učbárovi,
      <br/>
      čo taký veľký bitkár je, že keby tu
      <br/>
      bol, toho človeka by som priam túžil roztrhať
      <br/>
      zubami. Ja že by som sa mal hádam vrátiť do jeho škôl?
      <br/>
      To nikdy neurobím! Už mám rokov sedemnásť,
      <br/>
      ja teda už viac nechcem znášať žiadnu bitku, veru nie!
      <br/>
      Hoc z tejto stránky moji rodičia sú zaťatí,
      <br/>
      chcem predsa radšej hocčo robiť alebo i zniesť,
      <br/>
      než pod tým katom odteraz sa v budúcnosti učiť!
      <br/>
      Môj Agapetus, sľúbil si mi veru nedávno,
      <br/>
      že ako priateľ so mnou vedno veľmi udatne
      <br/>
      ty budeš znášať bitku. Aj ja kvôli tebe však
      <br/>
      navzájom chcem a túžim znášať do krvipreliatia.
      <br/>
      <br/>
      AGAPETUS:
      <br/>
      Zdá sa, že už som vyšiel z mládeneckých rokov
      <br/>
      a ešte šľahy palice by som mal znášať? To nie,
      <br/>
      aj keby veľký Jupiter ma bleskom zmámil!
      <br/>
      O bitku nedbám, ale potupné je, že mrzko
      <br/>
      tu s nami chalanmi už dospelými ver
      <br/>
      sa jedná. Zbohom teda, učiteľ, buď! Zbohom, škola!
      <br/>
      Ja mu už veru nenatrčím viac svoj zadok!
      <br/>
      <br/>
      PHILEDONUS:
      <br/>
      Ak súhlasíte, po desiatej poďme do hája
      <br/>
      sem blízko. Veľmi príjemný je. Lebo duch i počasie
      <br/>
      i sám deň lákajú nás, aby sme sa pohrali.
      <br/>
      Nuž, ak sa pozdáva tak všetkým, o dvanástej
      <br/>
      sa zbehnime sem, veselo si zavyčíňajme!
      <br/>
      <br/>
      ACHARISTUS:
      <br/>
      Ten návrh sa mi páči. S vami ochotný som na všetko.
      <br/>
      <br/>
      PARINUS:
      <br/>
      Navyše ja sa núkam za spoločníka.
      <br/>
      <br/>
      AGAPETUS:
      <br/>
      Ja trochu obávam sa nemilosrdenstva
      <br/>
      biskupa, starého dobrého a muža učeného.
      <br/>
      <br/>
      PHILEDONUS:
      <br/>
      Biskupa? Keď bol chlapec, rovnako sa správal.
      <br/>
      <br/>
      ACHARISTUS:
      <br/>
      Hrajme sa, smejme, žartujme už v tento deň
      <br/>
      my vedno všetci, čo sme predtým vedno plakali!
      <br/>
      <br/>
      PARINUS:
      <br/>
      Ty druhov neopusti, švárny Agapetus.
      <br/>
      Buď spoločníkom v zábave, keď ochotne ním
      <br/>
      si v treste chcel byť. Bez teba to za nič nestojí.
      <br/>
      <br/>
      AGAPETUS:
      <br/>
      Nuž nech sa stane, čo chcete. K vám sa pridám.
      <br/>
      Ja sa však pýtam, aké ženy to tu vidím?
      <br/>
      Tak ako neviestky si vykračujú, zdá sa.
      <br/>
      Zostaňme tu a vypočujme si, čo vlastne chcú.
      <br/>
      <br/>
      PHILEDONUS:
      <br/>
      Tá žiada naliehavo, ktorá kráľovskú má korunu.
      <br/>
      Počujte, možno nám to bude užitočné.
     </p>
    </div>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2504535">
        </a>
        Druhý výstup
       </h2>
      </div>
     </div>
    </div>
    <span class="emphasis">
     <em>
      Rozkoš s tromi Sirénami: Leucosia, Ligea a Parthenope.
     </em>
    </span>
    <sup>
     [
     <a class="footnote" href="#ftn.id2504546" name="id2504546">
      82
     </a>
     ]
    </sup>
    <span class="emphasis">
     <em>
      Cnosť s deviatimi Múzami: Klio, Melpomene, Thalia, Euterpe, Terpsichore, Erato,
            Kalliope, Urania a Polyhymnia.
     </em>
    </span>
    <sup>
     [
     <a class="footnote" href="#ftn.id2504569" name="id2504569">
      83
     </a>
     ]
    </sup>
    <span class="emphasis">
     <em>
      Agapetus. Philedonus. Acharistus. Parinus.
     </em>
    </span>
    <div class="literallayout">
     <p>
      ROZKOŠ:
      <br/>
      Hej, bedárka! Ty šelma, či sa ešte pamätáš,
      <br/>
      že som ti vyhlásila vojnu veľmi ukrutnú
      <br/>
      a večnú? Čože teda robíš v mojom kráľovstve,
      <br/>
      prekliata? Čože sa tu sem a tam tak potuluješ?
      <br/>
      Čo len chceš? Koho hľadáš? Aby si ty hádam týchto
      <br/>
      výborných mládencov mi zviedla? Sotva môžem
      <br/>
      sa zdržať, striga, aby som ti oči nevyškriabala!
      <br/>
      Žobráčka, strať sa mi hneď z očí alebo ťa stlčiem
      <br/>
      a túto cestu mozgom pofŕkaš! No odstúpte už,
      <br/>
      lebo inak zle ťa doriadim! Preč neodídeš, prekliata?
      <br/>
      Dnes hlavu rozbijem ti, ak odtiaľto hneď neodídeš preč!
      <br/>
      <br/>
      CNOSŤ:
      <br/>
      Čo som ti urobila alebo čo robím, Rozkoš?
      <br/>
      Horlivo ma stíhaš zášťou viac než smrteľnou.
      <br/>
      <br/>
      ROZKOŠ:
      <br/>
      Pýtaš sa, bosorka? Ja s tebou nevstúpim len
      <br/>
      na ľstivé sofistické zápasisko,
      <sup>
       [
       <a class="footnote" href="#ftn.id2504627" name="id2504627">
        84
       </a>
       ]
      </sup>
      aby
      <br/>
      sme spolu dišputovali, lež so smelým,
      <br/>
      udatným srdcom pustím sa ja s tebou do boja.
      <br/>
      <br/>
      CNOSŤ:
      <br/>
      Ty milá, ja som neprišla sem, aby som zápasila,
      <br/>
      ver nie som bojovníčka. Ak ťa taká odvaha
      <br/>
      a chtivosť v srdci núti, takže nevieš, ako by si
      <br/>
      naplniť mala vášeň svojej duše, bojujže
      <br/>
      ty teda so svojimi vlastnými a tak
      <br/>
      sa dobre maj a chudobu mi nevyhadzuj na oči!
      <br/>
      <br/>
      ROZKOŠ:
      <br/>
      Žobráčka, čože brešeš! Už sa nemôžem viac
      <br/>
      ovládať, žeby som ti zaraz nevletela do vlasov
      <br/>
      a takým činom svoje srdce upokojila!
      <br/>
      <br/>
      CNOSŤ:
      <br/>
      Mládenci, zaprisahám vás! Mne nevinnej a biednej pomôžte!
      <br/>
      Prineste pomoc! Príďte na pomoc mne biednej, bezmocnej!
      <br/>
      <br/>
      ROZKOŠ:
      <br/>
      Ba ešte kričíš? Začínaš, by dostala si výprask?
      <br/>
      Ó mládenci, to prekliata je čarodejnica!
      <br/>
      Varujte sa, by nedojali vás jej slová!
      <br/>
      Varujte sa, bo iba kvôli vám sem prišla,
      <br/>
      aby vás zviedla, oklamala, zlákala
      <br/>
      do sietí svojich bied, nešťastí a útrap!
      <br/>
      <br/>
      CNOSŤ:
      <br/>
      Nepomstím túto krivdu. Môj Boh ju však iste pomstí,
      <br/>
      ak príde raz ten pravý čas. Tak totiž povedal:
      <br/>
      Mne pomsta a ja odplatím.
      <sup>
       [
       <a class="footnote" href="#ftn.id2504669" name="id2504669">
        85
       </a>
       ]
      </sup>
      Ja jemu svoj spor prenechám,
      <br/>
      aby ho miesto mňa on pomstil naveky.
      <br/>
      Mládenci milí, vy však preskúmajte, kto som,
      <br/>
      a klebetnicu dôverčivo nepočúvajte!
      <br/>
      Ja Cnosť som, drahá všetkým bohom, ba i všetkým ľuďom.
      <br/>
      <br/>
      ROZKOŠ:
      <br/>
      Táradlo nepočúvajte a neverte mu!
      <br/>
      Ja poviem vám, kto som. A vymaľujem ju aj
      <br/>
      farbami výstižnými, ušľachtilí mládenci!
      <br/>
      Nech cudzie ústa chvália ťa, je napísané, šelma!
      <br/>
      A samochvála smrdí, všade vraví sa.
      <br/>
      Mládenci v kvete mladosti, mňa počúvajte,
      <br/>
      neklamem! Táto, hľa, je strašnou špinou všetkého zla,
      <br/>
      otrokom lopoty a prameňom i chudoby
      <br/>
      i útrap, ba aj žriedlom nesmierneho nešťastia.
      <br/>
      <br/>
      CNOSŤ:
      <br/>
      Čo hodláš klamaním tých mládenčekov úbohých
      <br/>
      zahubiť? Ale taký máš zvyk. Čujte ma,
      <br/>
      ja túžim zachrániť vás, táto zahubiť však!
      <br/>
      <br/>
      ROZKOŠ:
      <br/>
      Neviestka, ako zaliečaš sa, aby si ich zviedla!
      <br/>
      No, moji mládenci, hneď zapchajte si uši!
      <br/>
      <br/>
      CNOSŤ:
      <br/>
      Nechaj ma vravieť, potom, ak máš niečo, namietaj.
      <br/>
      Ja v tomto spore ľahko strpím, aby boli sudcami.
      <br/>
      <br/>
      ROZKOŠ:
      <br/>
      Žobráčka, prosím, čože chvályhodné povieš mi?
      <br/>
      <br/>
      CNOSŤ:
      <br/>
      Hovoriť nechaj ma! Nech žobráčka som! A čo?
      <br/>
      Som taká, akú opísal ma básnik Silius Italicus.
      <sup>
       [
       <a class="footnote" href="#ftn.id2504710" name="id2504710">
        86
       </a>
       ]
      </sup>
      <br/>
      Jeho slová sú tieto:
      <br/>
      Mňa česť veru s chválou a sláva s radostnou tvárou,
      <br/>
      dôstojnosť s bielymi krídlami, víťazstvo rovnakej farby,
      <br/>
      triumf ovenčený tým vavrínom k hviezdam až vedie.
      <br/>
      Svätý dom mám, na vŕšku ochranní bôžkovia stoja.
      <br/>
      A aby nezdalo sa, že sa o jedného svedka
      <br/>
      opieram, čujte ešte Plauta,
      <sup>
       [
       <a class="footnote" href="#ftn.id2504735" name="id2504735">
        87
       </a>
       ]
      </sup>
      toho básnika:
      <br/>
      Cnosť najlepšou je odmenou, cnosť vskutku prevýši
      <br/>
      aj všetky veci: blaho, život, slobodu i statky,
      <br/>
      rodičia, potomci a vlasť sú chránené, sú strážené.
      <br/>
      Cnosť obsahuje všetko. Ak má niekto v moci cnosť, tak všetko bohatstvo má.
      <br/>
      To si ja nevymýšľam. Ale toto o mne
      <br/>
      mužovia veľmi múdri povedali. Pristúpil
      <br/>
      k nim aj náš Juvenalis,
      <sup>
       [
       <a class="footnote" href="#ftn.id2504752" name="id2504752">
        88
       </a>
       ]
      </sup>
      vraviac, že som vznešená.
      <br/>
      Hoci by sošky predkov hneď zdobili obydlie celé,
      <br/>
      samotná urodzenosť sa nachádza jedine v cnosti.
      <sup>
       [
       <a class="footnote" href="#ftn.id2504759" name="id2504759">
        89
       </a>
       ]
      </sup>
      <br/>
      Seneca vraví: Medzi hviezdami ver miesto cnosť má.
      <br/>
      To najdôležitejšie Seneca zas vraví:
      <br/>
      Nekráča nikdy k styžskej ríši podsvetnej
      <sup>
       [
       <a class="footnote" href="#ftn.id2578938" name="id2578938">
        90
       </a>
       ]
      </sup>
      <br/>
      cnosť slávna.
      <sup>
       [
       <a class="footnote" href="#ftn.id2578948" name="id2578948">
        91
       </a>
       ]
      </sup>
      Ľudí blaženými robím nielen tu
      <br/>
      v živote, lež i po skončení behu života.
      <br/>
      Či teda opovrhnúť má sa mnou a či skôr
      <br/>
      všetkými silami ma vyhľadávať?
      <br/>
      Vy buďte sudcami. Tak vravia: Sebe najkrajšou
      <br/>
      odmenou, sebe cenou najvyššou som, pyšná
      <br/>
      na svoje bohatstvá.
      <sup>
       [
       <a class="footnote" href="#ftn.id2578970" name="id2578970">
        92
       </a>
       ]
      </sup>
      No preto napokon som prišla sem,
      <br/>
      by som vás, najpôvabnejších mládencov zo všetkých,
      <br/>
      prizvala k svojej láske, lebo s usilovnosťou
      <br/>
      najväčšou svojich milovníkov vyznamenávam vždy
      <br/>
      a vždy ich obdarúvam dobrom pozemským
      <br/>
      i večným. Po čom bažíte viac než po tomto?
      <br/>
      Mňa teda nasledujte a nie túto zvodkyňu! Veď
      <br/>
      jej cesta značí smrť a pre ňu potupenie.
      <br/>
      Vo veľmi prostom rúchu chodievam, no to nech neodradí vás.
      <br/>
      Som totiž Božia priateľka a Bohu pokora
      <br/>
      sa páči. Tá sa oblieka vždy do pestrých šiat. Satanovi
      <br/>
      len slúži — úlisnému sokovi to Boha, ba i ľudí.
      <br/>
      A ona prívrženkyňou je dvora spupného,
      <br/>
      so svojím kniežaťom tu bude vládnuť naveky.
      <br/>
      Mládenci milí, pred tým som vás chcela varovať.
      <br/>
      Reč pravdy býva jednoduchá, ale lož ver
      <br/>
      vrtkavá býva.
      <sup>
       [
       <a class="footnote" href="#ftn.id2579012" name="id2579012">
        93
       </a>
       ]
      </sup>
      Nech to varovanie stačí vám.
      <br/>
      <br/>
      ROZKOŠ:
      <br/>
      Rečníčka, už si dopovedala? Reč iste
      <br/>
      nádherná bola. Aký jas, ej, skvie sa to!
      <br/>
      A aká sila uchvátila duše! Ale ja ti inú
      <br/>
      pesničku zaspievam. Tú Nasonovu.
      <sup>
       [
       <a class="footnote" href="#ftn.id2579031" name="id2579031">
        94
       </a>
       ]
      </sup>
      Tu je:
      <br/>
      Zriedkavá totiž je cnosť, čo Fortúnou
      <sup>
       [
       <a class="footnote" href="#ftn.id2579047" name="id2579047">
        95
       </a>
       ]
      </sup>
      nedá sa riadiť,
      <br/>
      čo by ostala pevná, šťastie keď odletí v diaľ.
      <sup>
       [
       <a class="footnote" href="#ftn.id2579058" name="id2579058">
        96
       </a>
       ]
      </sup>
      <br/>
      Počuješ, že si poddaná mne a že moji
      <br/>
      ťa riadia? Čo to? Či sa ti to nepáči, nie?
      <br/>
      Akýsi veľmi vtipný básnik dodáva,
      <br/>
      že do každého zločinu sa rútiš, keď ťa
      <br/>
      opustí moja sestra Fortúna. Čo horšie
      <br/>
      sa môže proti tebe povedať? Aj Italicus,
      <sup>
       [
       <a class="footnote" href="#ftn.id2579073" name="id2579073">
        97
       </a>
       ]
      </sup>
      <br/>
      ten tvoj syn, nazýva ťa jalovou, tak hovoriac:
      <br/>
      Cnosť totiž — meno jalové. Aj Claudianus
      <sup>
       [
       <a class="footnote" href="#ftn.id2579086" name="id2579086">
        98
       </a>
       ]
      </sup>
      <br/>
      povedal: Malú cenu má cnosť utajená.
      <br/>
      Čuj, prosím, všade tebou pohŕdajú. Juvenalis tak
      <br/>
      ti vraví: Kto cnosť samu obľúbi si, ak mu odmenu vezmeš?
      <sup>
       [
       <a class="footnote" href="#ftn.id2579102" name="id2579102">
        99
       </a>
       ]
      </sup>
      <br/>
      Ty Hviezdna filozofka, čo sa robíš vznešenou,
      <br/>
      po celom nebi blúdiš, neučená, neznalá práv?
      <br/>
      Veď iní vznešení sú, iní, ktorých volajú
      <br/>
      zdatnými, ba aj iní, ktorí bohatí sú!
      <br/>
      A z toho vyplýva, že cnosť sa naozaj
      <br/>
      nemôže vznešenosťou nazývať. Toto meno
      <br/>
      je vhodné pre bohatých, pre teba nie, žobráčka!
      <br/>
      Významná poznámka je v Baldovi a Bartolovi,
      <sup>
       [
       <a class="footnote" href="#ftn.id2579122" name="id2579122">
        100
       </a>
       ]
      </sup>
      <br/>
      poznámka o zákone. Vznešenejší rodom.
      <br/>
      Je v spise o obchodníkoch a obchodovaní.
      <br/>
      Aby ste dokázali byť však ozaj vznešení,
      <br/>
      ó moji mládenci, vy veľmi roztomilí,
      <br/>
      sledujte len mňa, Kráľovnú, nie tamtú Cnosť,
      <br/>
      chudobnú, biednu, žobráčku a namrzenú!
      <br/>
      Tú ktorí nasledujú, veru takmer všetci
      <br/>
      tak biedne zahynú. A nie je nič istejšie,
      <br/>
      že život človeka tá ukracuje, privoláva
      <br/>
      predčasnú smrť. Ja naopak tým svojim prívržencom
      <br/>
      dožičím veľké bohatstvo i vznešenosť, lež i
      <br/>
      najkrajšie manželky aj s venom najtučnejším,
      <br/>
      navyše dlhý, pekný, bezstarostný život. Ja
      <br/>
      však v moci mám len radosť, neprestajné potešenie
      <br/>
      a tance, slávnosti. Tá je však matkou smútku, zákerne
      <br/>
      vysúša kosti, potom privoláva skorú smrť.
      <br/>
      Mňa všetci králi na zemi a všetci vladári
      <br/>
      národov uctievajú a vždy budú uctievať.
      <br/>
      Nemenej však môj tábor nasledujú rôzni vzdelanci.
      <br/>
      Mňa slávi väčšina tých cností, ktoré už
      <br/>
      nechali alebo skôr vzopreli sa svojej panej.
      <br/>
      Čas skoro nastane, keď už môj tábor celý
      <br/>
      svet bude nasledovať. Vytvorené sú
      <br/>
      už na to dobré podmienky. Čo teda, milí
      <br/>
      mládenci, prekáža vám, aby ste sa trochu
      <br/>
      poddali mojej vláde? Chcete život prežiť
      <br/>
      skôr ako prostí a nie slávni? Hláste sa mi do služby!
      <br/>
      <br/>
      CNOSŤ:
      <br/>
      To sotva uverím, že niekedy sa stane, že by svet
      <br/>
      náš celý nasledoval raz tvoj tábor, ak by
      <br/>
      už moje Múzy neodišli zo sveta.
      <br/>
      Tie pozvem na javisko. Ak by môj hlas nemohol
      <br/>
      presvedčiť mládencov o ceste cnosti, slová Múz to
      <br/>
      dokážu. Úlohu ich obsahujú tieto veršíky:
      <br/>
      Klio o činoch spieva a o časoch rozpráva dávnych.
      <br/>
      Melpomene zvestuje nešťastie tragickým hlasom.
      <br/>
      Veselá Thalia rada máva žartovné reči.
      <br/>
      Euterpe píšťalou s ľúbezným hlasom sobáše súri.
      <br/>
      Terpsichore s lýrou sa raduje v tanci a piesni.
      <br/>
      Erato lásku citarou prebúdza, stupňuje, káže.
      <br/>
      Kalliope hrdinské spevy zaznačí do kníh.
      <br/>
      Urania nebeské pohyby skúma a hviezdy.
      <br/>
      Polyhymnia naznačí rukou, hovorí gestom.
      <br/>
      Pomôžte, Múzy moje najľúbeznejšie!
      <br/>
      Len pár slov s vami stratiť chcem.
      <br/>
      <br/>
      KLIO:
      <br/>
      Hľa, tu sme všetky!
      <br/>
      <br/>
      CNOSŤ:
      <br/>
      Ty prvá, Klio, pouč mládenčekov, s akým úsilím
      <br/>
      je treba nasledovať cestu k vzdelaniu.
      <br/>
      <br/>
      KLIO:
      <br/>
      Čo milšie je, než histórie štúdium je?
      <br/>
      Tá nazýva sa svetlom pravdy, ba i časov.
      <br/>
      Je verný svedok, život dlhej pamäti je,
      <br/>
      je učiteľka života a posolkyňa je
      <br/>
      pradávna, ako Cicero ju svojím slovom kreslil.
      <sup>
       [
       <a class="footnote" href="#ftn.id2579210" name="id2579210">
        101
       </a>
       ]
      </sup>
      <br/>
      Mládenci, túto učte sa, ja budem vás viesť —
      <br/>
      poznávať od stvorenia sveta všetky činy
      <br/>
      tých patriarchov,
      <sup>
       [
       <a class="footnote" href="#ftn.id2579223" name="id2579223">
        102
       </a>
       ]
      </sup>
      ktorí pred a po potope sveta
      <br/>
      svoj svätý život žili, kráľov národov, hľa,
      <br/>
      cisárov, mocných panovníkov, vladárov,
      <br/>
      kvitnúci stav i veľmi smutné premeny
      <br/>
      šťastného mieru, ba i vojen hrozného,
      <br/>
      krutého Marta,
      <sup>
       [
       <a class="footnote" href="#ftn.id2579240" name="id2579240">
        103
       </a>
       ]
      </sup>
      obcí, štátov takisto.
      <br/>
      To poznať, vravím, mládeži to najviac osoží.
      <br/>
      Ja vás to, milí mládenčekovia, ver môžem učiť.
      <br/>
      <br/>
      CNOSŤ:
      <br/>
      O svojom umení, daj, Melpomene, správu.
      <br/>
      <br/>
      MELPOMENE:
      <br/>
      Smutnými príbehmi sa chcete zaoberať?
      <br/>
      Ja, Melpomene, ukážem vám k tomu cestu.
      <br/>
      Som totiž schopná poučovať o tragédiách,
      <br/>
      ukážuc v každom príbehu na rôzne pohromy
      <br/>
      vratkého osudu, nech mu tu ľudia hádam
      <br/>
      priveľmi nedôverujú, keď je on v rozkvete,
      <br/>
      no v nešťastí zas svoju nespokojnú myseľ
      <br/>
      nech žiaľom neoddávajú, lež veľmi pevnú myseľ
      <br/>
      v tom aj tom osude nech zachovajú, nech vždy
      <br/>
      sú stáli. Nože nasledujte už, ó mládenčekovia, nás!
      <br/>
      <br/>
      CNOSŤ:
      <br/>
      Thalia, v akom umení, vrav, vynikáš!
      <br/>
      <br/>
      THALIA:
      <br/>
      Ak azda radi pozeráte komédie.
      <br/>
      Thaliu teda ochotne len nasledujte.
      <br/>
      Nemyslím, že vy pohrdnete mojím
      <br/>
      umením, lebo smrteľníkov rozveseľujem
      <br/>
      tým, že len komické hry predvádzam ich očiam.
      <br/>
      Ak morí vás to smutné, strastné študovanie,
      <br/>
      môžete osviežiť si sily venovaním
      <br/>
      niekoľkých hodín veľmi príjemnému odpočinku.
      <br/>
      Nás Múzy teraz teda nasledujte, mládenci!
      <br/>
      <br/>
      CNOSŤ:
      <br/>
      Ty teraz, Euterpe, svojím umením sa pochváľ!
      <br/>
      <br/>
      EUTERPE:
      <br/>
      Ak hádam hudbou píšťal túžite sa tuná
      <br/>
      potešiť tak ja, Euterpe, najsladšími nápevmi
      <br/>
      tie vaše srdiečka hneď môžem obveseliť.
      <br/>
      Kto z ľudí by tu netúžieval povyháňať
      <br/>
      zo srdca smutné starosti, čo nesmierne ich mysle
      <br/>
      sužujú, aby tvárili sa namosúrené?
      <br/>
      Tá moja píšťala je liekom proti týmto
      <br/>
      chorobám. Mojou radou teraz nepohrdnite
      <br/>
      a milé Múzy nasledujte ochotne!
      <br/>
      <br/>
      CNOSŤ:
      <br/>
      V umení akom vynikáš, vrav, Terpsichore!
      <br/>
      <br/>
      TERPSICHORE:
      <br/>
      Ja, Terpsichore, zo smutných sŕdc preľúbeznou lýrou
      <br/>
      zháňam všetky ľudské zármutky a bolesti.
      <br/>
      Viem, že tu v dušiach smrteľníkov mrzuté
      <br/>
      starosti často plodia bolesti a tie sa patrí
      <br/>
      vypudiť z myslí hudbou, ktorá ľúbezná je,
      <br/>
      a najmä lýry, dávajúcej milých priateľov.
      <br/>
      A aby telo nechradlo už od chmúrnych
      <br/>
      starostí, predvediem vám mnoho, čo je ľúbezné,
      <br/>
      ak teraz chcete nasledovať Múzy.
      <br/>
      <br/>
      CNOSŤ:
      <br/>
      Erato, chytro, čo ty mládenčekom ukážeš?
      <br/>
      <br/>
      ERATO:
      <br/>
      Ó roztomilí mládenci, či domnievate sa,
      <br/>
      že niečo sladšie je než moje struny, čo ja,
      <br/>
      Erato, mám, by nimi obveselila som srdcia?
      <br/>
      Ej, prečo teraz tu náš tábor nasledovať
      <br/>
      nechcete, keďže hocktorá z nás takéto
      <br/>
      pôvaby poskytuje smrteľníkom svojím
      <br/>
      umením? A to naučiť sme pripravené svojich
      <br/>
      šľachetných milovníkov. Nože mojou radou, mládenci,
      <br/>
      nijako, prosím, teraz neopovrhnite.
      <br/>
      To vedieť dajte mrzkej Rozkoši, čo vás
      <br/>
      sa usiluje nahnať do sietí,
      <br/>
      lež do nich zamotaní zakúsite šeredne
      <br/>
      len večnú záhubu. Tak radšej nasledujte
      <br/>
      už teraz po jednom zbor Kamén čiže Múz!
      <sup>
       [
       <a class="footnote" href="#ftn.id2579319" name="id2579319">
        104
       </a>
       ]
      </sup>
      <br/>
      <br/>
      CNOSŤ:
      <br/>
      Vrav teraz, Kalliope, o umení svojom!
      <br/>
      <br/>
      KALLIOPE:
      <br/>
      Autori komédií chcú aj zabávať, no aj
      <br/>
      osožiť. Spevy hrdinské ich učím, Kalliope.
      <br/>
      Ja Múza bránim, aby zomrel človek hoden chvály,
      <br/>
      prikážuc, aby chválili ho ústa mužov
      <br/>
      veršami v metroch zloženými. A to je
      <br/>
      osožné, ba i príjemné. Kto totiž netúži
      <br/>
      chválený byť? Len ten, čo oddáva sa hnusným zločinom.
      <br/>
      Mládenci, presvedčená som, že odmietate ich.
      <br/>
      A preto našu cestu nasledujte len,
      <br/>
      primknutí k počestnému boku pieridských Múz!
      <sup>
       [
       <a class="footnote" href="#ftn.id2579348" name="id2579348">
        105
       </a>
       ]
      </sup>
      <br/>
      <br/>
      CNOSŤ:
      <br/>
      Čo učíš, Urania, ľudí o nebesiach, vrav!
      <br/>
      <br/>
      URANIA:
      <br/>
      Stvoriteľ Boh dal človeku tvár hore vzpriamenú.
      <br/>
      Nebesia kázal pozorovať, ktoré sú
      <br/>
      hviezdami vyzdobené podivuhodne. Tie najviac
      <br/>
      osoží poznať. O nich vedomosti sama dávam.
      <br/>
      O tom vás poučím, ak chcete, pôvabní
      <br/>
      mládenci. Tohto chodníka sa teda verne držte!
      <br/>
      <br/>
      CNOSŤ:
      <br/>
      Čo dávaš svojím umením ty, Polyhymnia?
      <br/>
      <br/>
      POLYHYMNIA:
      <br/>
      Aj keď ja, Polyhymnia, len poslednou som z Múz,
      <br/>
      nie predsa poslednou však. Nazývať sa prvou
      <br/>
      som väčšmi hodná pre zásluhy svojich štúdií.
      <br/>
      Kto totiž prevýšiť ma môže bez výrečnosti?
      <br/>
      Nie je to hodné, aby ma tu chválili?
      <br/>
      Ja vás to teraz celkom spoľahlivo naučím.
      <br/>
      Ó roztomilí mládenci, len nasledujte nás!
      <br/>
      <br/>
      ROZKOŠ:
      <br/>
      Či ozaj neveríš mi, že aj ja tu panny —
      <br/>
      Sirény mám, čo znamenitejšie sú ako
      <br/>
      tie tvoje biedne Múzy, chudobné to mulice?
      <br/>
      Tých Sirén vnútri skryté hlasy teraz čuj!
      <br/>
      Mládenci, aj vy nastavte im svoje ušká!
      <br/>
      <br/>
      ZBOR SIRÉN:
      <br/>
      So spevom ľúbezným, ó vy sestry
      <br/>
      plesajme dnes, nastal radostný čas!
      <br/>
      Rozkoš na udicu peknú mládež
      <br/>
      teraz nech lapí!
      <br/>
      <br/>
      CNOSŤ:
      <br/>
      Tie slová Sirén zaliečavé sú. Ó moji
      <br/>
      mládenci, tej sa vystríhajte! Ona klame,
      <br/>
      zradkyňa, klame, klame, zahubí i telo
      <br/>
      i dušu, zatratencov šmarí navždy do pekla!
      <br/>
      <br/>
      ROZKOŠ:
      <br/>
      Čo vrieskaš, žobráčka? Čo ihneď neutečieš
      <br/>
      preč z môjho dohľadu a mojich očí? Dávno ma
      <br/>
      už bolia oči, keď sa dívam na teba! Ak hneď
      <br/>
      neujdeš, vylúpim ti oči zločinné a potom
      <br/>
      ťa zvalím na zem a tak pošliapem ťa nohami!
      <br/>
      <br/>
      CNOSŤ:
      <br/>
      Ohavné, ba i krvilačné tvoje hrozby sú.
      <br/>
      O dobré slová prosím, nehnevaj sa toľko.
      <br/>
      <br/>
      ROZKOŠ:
      <br/>
      Ty sa aj vysmievaš? Nech zahubia ťa, šelma, bohovia!
      <br/>
      Na boj ťa vyzývam, by poznali tí, čo ti žičia,
      <br/>
      či tá si, ako si sa dosiaľ chvastala!
      <br/>
      Otáľaš útočiť? Čo? Sokyňa, už ťa
      <br/>
      udatné dráždim v otvorenom boji. Ako rak
      <br/>
      čo kráčaš dozadu? Stoj smelo alebo už
      <br/>
      zbabelo ujdi odtiaľto! Hľa, nepožadujem
      <br/>
      nič viacej, iba tvoju hlavu, čarodejnica!
      <br/>
      <br/>
      CNOSŤ:
      <br/>
      Nie takto bojovať ma učil učiteľ môj najlepší!
      <br/>
      <br/>
      ROZKOŠ:
      <br/>
      Nebudeš bojovať, ty mrcha, ani neujdeš?
      <br/>
      Lež budeš chrliť múdre slová? Ja ti ukážem hneď!
      <br/>
      <br/>
      CNOSŤ:
      <br/>
      Môj Bože, pomôž mi! Vy na pomoc mi poďte, ušľachtilí
      <br/>
      mládenci! Bráňte ma, bo hrozné znášam násilenstvo!
      <br/>
      Čo smejete sa? Tí viac žičia tebe,
      <br/>
      ach, než mne! Všetci opustili ma, no môj Boh
      <br/>
      ma predsa neopustil. Hoci jeho trest
      <br/>
      sa teraz neprejavil, ale predsa
      <br/>
      on prísne pomstí túto veľkú krivdu,
      <br/>
      až príde čas, keď nenazdáš sa. Budeš vidieť!
      <br/>
      Ja sa však budem ovládať a dušu trpezlivú vždy mať.
      <br/>
      A vždy kríž svojho Boha bez reptania ponesiem.
      <br/>
      A jeho anjeli mi pomôžu, ty nezničíš ma!
      <br/>
      Diablovi odporúčam ťa a jeho anjelom.
      <br/>
      Vy, Múzy, ponáhľajte sa a utekajte so mnou!
      <br/>
      Už miesto prenechajme hlúpej neviestke.
      <br/>
      Pokojným bohyniam sa patrí nebojovať.
      <br/>
      <br/>
      ROZKOŠ:
      <br/>
      Hej, ty, čo trochu nepočkáš? O úteku už
      <br/>
      premýšľa, čarodejnica! A nie zle mudruje!
      <br/>
      Ach, putá prines so sebou! Čo viac sa už
      <br/>
      nevraciaš? Odnášam si od sokyne pekné
      <br/>
      víťazstvo. Mládenci, tu vidíte, že naklonení
      <br/>
      sú mi aj bohovia a aká šťastná všade som.
      <br/>
      Čo vy sa nehlásite už do mojej služby
      <br/>
      a mojej vláde, nie však prísnej, nepodrobíte?
      <br/>
      Ja všetky radovánky tohto sveta vám
      <br/>
      sľubujem, sladký život, všetky svetské potešenia.
      <br/>
      Čo stojíte a premýšľate, najmilší?
      <br/>
      Či treba až tak veľmi uvažovať, mládenci?
      <br/>
      Ty najšvárnejší medzi nimi, odpovedz!
      <span class="emphasis">
       <em>
        (Agapetus)
       </em>
      </span>
      <br/>
      Tak zdá sa, že ťa nepriateľský anjel preč nezaháňa
      <br/>
      od nášho kráľovstva, ba ani tvojich priateľov.
      <br/>
      <br/>
      AGAPETUS:
      <br/>
      Pôvabná si a sľubuješ to najlepšie len.
      <br/>
      Viac sa nám zapáčila tvoja vznešená
      <br/>
      postava, nádherná reč, pravdu nezapierame,
      <br/>
      než Cnosti maličkej a odvrhnutej, prostej,
      <br/>
      čo nedokáže presviedčať. Ja Agapetus rád
      <br/>
      sa tebe oddám a hneď vstúpim k tebe do služby,
      <br/>
      no ako pokorný a skromný klient
      <sup>
       [
       <a class="footnote" href="#ftn.id2579481" name="id2579481">
        106
       </a>
       ]
      </sup>
      tvojho
      <br/>
      kráľovstva. Každý z vás nech odpovedá za seba!
      <br/>
      <br/>
      ROZKOŠ:
      <br/>
      Prijmem ťa, Agapetus, za klienta pokorného.
      <br/>
      <br/>
      PHILEDONUS:
      <br/>
      Kráľovnej Rozkoši sa i ja zasväcujem.
      <br/>
      <br/>
      ACHARISTUS:
      <br/>
      Nebudem meškať ani ja, lež slúžiť Kráľovnej.
      <br/>
      <br/>
      PARINUS:
      <br/>
      Kráľovná, núkam sa ti za biedneho otroka.
      <br/>
      <br/>
      ROZKOŠ:
      <br/>
      Rozumní ste a súci pre kráľovstvo moje.
      <br/>
      Dôstojní ukazujete sa a ja rada
      <br/>
      vám budem dobro robiť. Ostáva len jedno:
      <br/>
      by ste vždy trávili dni noci ako verní, stáli,
      <br/>
      horliví vojaci tu v mojom tábore
      <br/>
      jedením, pitím, kurevníctvom, hýrením
      <br/>
      a hraním, pohŕdaním učbármi a krásnym
      <br/>
      umením — tak mu vravia, prenasledovaním
      <br/>
      tej Cnosti nenávisťou, o to usilujúc sa,
      <br/>
      čo spraví dobrú náladu a rozveselí tvár.
      <br/>
      Nech miesta pre starosti niet. O tieto pravidlá
      <br/>
      súperte. Teba, synak Agapetus, určím
      <br/>
      za vodcu. Krásnym telom vynikáš a zdá sa, že sa chceš stať
      <br/>
      významným v mojom kráľovstve. Tak k hviezdam kráča sa!
      <br/>
      O ďalších pravidlách až dnu. Už nasledujte ma.
      <br/>
      <br/>
      PHILEDONUS:
      <br/>
      Či nemáš doma dáke utešené krásavice?
      <br/>
      <br/>
      ROZKOŠ:
      <br/>
      Pravdaže, mám tu Sirény, tie panny, čo sú
      <br/>
      najkrajšie zo všetkých, čo ich je len na svete!
      <br/>
      Sirény, hej, sem poďte! Iba na chvíľočku.
      <br/>
      <br/>
      LEUCOSIA:
      <br/>
      Hľa, tu sme! Ó ty Rozkoš najľúbeznejšia,
      <br/>
      čo kážeš vykonať? My to hneď urobíme.
      <br/>
      <br/>
      ROZKOŠ:
      <br/>
      Vezmite týchto mládencov hneď do náručia nežného,
      <br/>
      nech každý z nich sa poteší!
      <br/>
      <br/>
      LEUCOSIA:
      <br/>
      Vás pozdravujeme
      <br/>
      srdečne, roztomilé srdulienka!
      <br/>
      Ak sa vám bude páčiť, dáme bozky, dáme pyšteky.
      <br/>
      <br/>
      AGAPETUS:
      <br/>
      Váš príchod teraz každému z nás veľmi milý
      <br/>
      pripadá. Pristúpte už bližšie sem k nám, aby
      <br/>
      sme mohli dlho vychutnávať vaše objatia!
      <br/>
      <br/>
      PARTHENOPE:
      <br/>
      Ja, Parthenope, tohto prekrásneho mládenca si hneď
      <br/>
      objímem.
      <span class="emphasis">
       <em>
        (Agapeta)
       </em>
      </span>
      Vitaj, moje sladké srdce! Daj mi pery!
      <br/>
      <br/>
      LIGEA:
      <br/>
      Ja veru hneď sa pridám k boku tohto ľúbezného
      <br/>
      mládenca.
      <span class="emphasis">
       <em>
        (Parina)
       </em>
      </span>
      Vitajže mi, čaro moje, ty môj
      <br/>
      holúbok! Tuhľa prijmi tento sladulinký božtek!
      <br/>
      <br/>
      LEUCOSIA:
      <br/>
      Ja teraz z toho najviac teším sa, že tuná, hľa,
      <br/>
      je tento tretí nedotknutý pekný mládenec!
      <span class="emphasis">
       <em>
        (Philedonus)
       </em>
      </span>
      <br/>
      Nuž vitaj, milá, drahocenná perlička!
      <br/>
      Nech moje nežné náručie ťa vrelé prijme.
      <br/>
      <br/>
      ROZKOŠ:
      <br/>
      Sirény, poďme z toho miesta do nášho
      <br/>
      príbytku, aby mládenci sa mohli upokojiť
      <br/>
      rozkošou.
      <br/>
      <br/>
      PARINUS:
      <br/>
      Kamkoľvek nás povedieš, tam vždycky
      <br/>
      budeme všetci svoju Paniu nasledovať.
      <br/>
      <br/>
      AGAPETUS:
      <br/>
      No najprv telá upokojme kolovými
      <br/>
      tancami,
      <sup>
       [
       <a class="footnote" href="#ftn.id2579551" name="id2579551">
        107
       </a>
       ]
      </sup>
      veľmi roztomilým krepčením,
      <br/>
      veď takto si to želá naša Pani! Potom
      <br/>
      sa bude lepšie hodovať a besedovať.
      <br/>
      <br/>
      ROZKOŠ:
      <br/>
      Nech je tak, ako sa vám páči. Dávam súhlas.
      <br/>
      <br/>
      <span class="emphasis">
       <em>
        Začínajú sa kolové tance.
       </em>
      </span>
      <br/>
      <br/>
      ROZKOŠ:
      <br/>
      Keď myseľ upokojila sa kolovými
      <br/>
      tancami, nasledujte ma, ó roztomilí
      <br/>
      mládenci, na nádhernú traktu,
      <sup>
       [
       <a class="footnote" href="#ftn.id2579571" name="id2579571">
        108
       </a>
       ]
      </sup>
      akú pôvabné
      <br/>
      Sirény stroja všetkým svojim ctiteľom.
      <br/>
      <br/>
      AGAPETUS:
      <br/>
      Nech je tak. Nasledujme Paniu so Sirénami
      <br/>
      náhlivým krokom. Pripravenú rozkoš prijmime.
     </p>
    </div>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579586">
        </a>
        Tretí výstup
       </h2>
      </div>
     </div>
    </div>
    <span class="emphasis">
     <em>
      Učiteľ. Niphalius. Cosmius. Cletus. Aspondus.
     </em>
    </span>
    <div class="literallayout">
     <p>
      UČITEĽ:
      <br/>
      Vy štyria silní mládenci, sem poďte! A pátrať choďte
      <br/>
      po všetkých kútoch mesta, kde je Agapetus a s ním
      <br/>
      Parinus, Philedonus, Acharistus! Či tí
      <br/>
      v nejakom dome kupliara sa neskrývajú!
      <br/>
      Najhorší ničomníci! V škole chýbajú!
      <br/>
      Nech vám nič neunikne. Snorte usilovne,
      <br/>
      by sa tí darebáci podrobili poriadku
      <br/>
      a vhodnú odmenu hneď dostali za takú drzosť!
      <br/>
      <br/>
      NIPHALIUS:
      <br/>
      Učiteľ, pokiaľ ide o nás, usilovne
      <br/>
      budeme hľadať. Na nič nezabudneme,
      <br/>
      by sme ich našli, zlapali, sem privliekli.
      <br/>
      <br/>
      COSMIUS:
      <br/>
      Nebude chýbať usilovnosť ani mne.
      <br/>
      <br/>
      CLETUS:
      <br/>
      No tamtí neuniknú týmto pazúrom, nie!
      <br/>
      Ej, ako ich len povlečiem, až budem ich mať v rukách!
     </p>
    </div>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579627">
        </a>
        Štvrtý výstup
       </h2>
      </div>
     </div>
    </div>
    <span class="emphasis">
     <em>
      Agapetus. Parinus. Philedonus, Acharistus.
     </em>
    </span>
    <div class="literallayout">
     <p>
      AGAPETUS:
      <br/>
      Či chcete pretekať sa v skoku?
      <br/>
      <br/>
      PARINUS:
      <br/>
      Po jedle sa tá hra nehodí.
      <br/>
      <br/>
      AGAPETUS:
      <br/>
      A prečo?
      <br/>
      <br/>
      PARINUS:
      <br/>
      Zaťaženie žalúdka oslabuje telo.
      <br/>
      <br/>
      AGAPETUS:
      <br/>
      Ej, nie dáko priveľa!
      <br/>
      <br/>
      PARINUS:
      <br/>
      Nuž, aký spôsob skákania by sa vám teda páčil?
      <br/>
      <br/>
      AGAPETUS:
      <br/>
      Začnime skákať ako skáču kobylky, a to
      <br/>
      oboma nohami, no hnáty spojené. Kto
      <br/>
      najďalej doskáče, ten veniec dostane. Keď nás to
      <br/>
      omrzí, začneme zas iný a zas iný spôsob hrania sa.
      <br/>
      <br/>
      PHILEDONUS:
      <br/>
      Nijaký spôsob veru neodmietam, len ten,
      <br/>
      pri ktorom hrozí úraz tela. Nechcem mať
      <br/>
      nič totiž nikdy do činenia s ránhojičmi.
      <br/>
      <br/>
      ACHARISTUS:
      <br/>
      Na jednej nohe pretekať sa nebudeme?
      <br/>
      <br/>
      AGAPETUS:
      <br/>
      Na všetko pripravený som.
      <br/>
      <br/>
      PHILEDONUS:
      <br/>
      Nech teraz žije tá
      <br/>
      hra, čo je Empusina!
      <sup>
       [
       <a class="footnote" href="#ftn.id2579668" name="id2579668">
        109
       </a>
       ]
      </sup>
      <br/>
      <br/>
      PARINUS:
      <br/>
      Hej, už zaraz vyznač cieľ!
      <br/>
      <br/>
      AGAPETUS:
      <br/>
      Ja som už pripravený.
      <br/>
      <br/>
      PHILEDONUS:
      <br/>
      Ozaj, aká bude odmena za víťazstvo?
      <br/>
      <br/>
      AGAPETUS:
      <br/>
      Pre víťaza bude hojnou
      <br/>
      odmenou sláva.
      <br/>
      <br/>
      PARINUS:
      <br/>
      Vravím, že skôr porazený odmenu
      <br/>
      má dostať kvôli úteche.
      <br/>
      <br/>
      AGAPETUS:
      <br/>
      Nech dostane
      <br/>
      takú odmenu ten porazený, že hneď
      <br/>
      sa vráti do mesta, no ovenčený lopúchom.
      <br/>
      <br/>
      PARINUS.
      <br/>
      To veru neodmietnem, ak ty pôjdeš popredku,
      <br/>
      môj milý, na píšťalu pískajúc. Čo, pozrime,
      <br/>
      dokážeš, Thraso!
      <sup>
       [
       <a class="footnote" href="#ftn.id2579700" name="id2579700">
        110
       </a>
       ]
      </sup>
      Choď vpred! Dobehneme ťa.
      <br/>
      <br/>
      AGAPETUS:
      <br/>
      Či ten cieľ vyhovuje?
      <br/>
      <br/>
      PARINUS:
      <br/>
      Ten ja prekonám ver ľahko!
      <br/>
      <br/>
      AGAPETUS:
      <br/>
      Ej! Aha, slávny víťaz!
      <br/>
      <br/>
      PHILEDONUS:
      <br/>
      Veru jeho chvastúnstvo ja
      <br/>
      potrescem!
      <br/>
      <br/>
      AGAPETUS:
      <br/>
      Smelé slová! Ale neurob to, prosím,
      <br/>
      človeče!
      <br/>
      <br/>
      PHILEDONUS:
      <br/>
      Vysmievaš sa, vodca?
      <br/>
      <br/>
      AGAPETUS:
      <br/>
      Smiešny človek,
      <br/>
      ak by si, pravda, nežartoval!
      <br/>
      <br/>
      ACHARISTUS:
      <br/>
      Aj ja skúsim, čo
      <br/>
      dokážem. Či sa to nezdá dostačujúce?
      <br/>
      <br/>
      AGAPETUS:
      <br/>
      Nedostal si sa ešte k cieľu. Ozaj stačí,
      <br/>
      dosť sme si zaskákali! Ak sa páči, poďme
      <br/>
      už, aby sme si trochu uhasili smäd,
      <br/>
      čo v boji trápil nás. A k dievčatkám, čo počtom nám
      <br/>
      zodpovedajú, vráťme sa tam, odkiaľ sme
      <br/>
      sem prišli prechádzať sa. Budeme len popíjať,
      <br/>
      milovať, tancovať. Ver milé panny sú to
      <br/>
      a veľmi rady poskytujú lásku.
      <br/>
      <br/>
      PHILEDONUS:
      <br/>
      Hor sa teda!
      <br/>
      No čože otáľame? Užívajme tento deň
      <br/>
      radostný!
      <br/>
      <br/>
      PARINUS:
      <br/>
      Ale čo sa stane, ak sa to
      <br/>
      učiteľ dozvie? Mám strach, že hneď táto komédia
      <br/>
      sa skončí ako tragédia, táto radosť na plač
      <br/>
      sa zmení.
      <br/>
      <br/>
      ACHARISTUS:
      <br/>
      Aj ja si to isté myslím, milý Parinus.
      <br/>
      <br/>
      AGAPETUS:
      <br/>
      Ste bojazlivejší, než býva kamzík a či zajac!
      <br/>
      Veď buďte mužmi! Tento náš vek viac si žiada
      <br/>
      voľného života, než tamtých, čo sa začínajú
      <br/>
      základy náuk učiť.
      <br/>
      <br/>
      PHILEDONUS:
      <br/>
      Až tak učiteľa
      <br/>
      si veru nevážim! Nech čo len prstom by sa ma
      <br/>
      odvážil dotknúť! Ajhľa, túto dýku do srdca mu ihneď vrazím!
      <br/>
      Nuž, ak sa páči, buďte so mnou jednej mysle
      <br/>
      a sľúbte, že stáť chcete vedno so mnou ako múry
      <br/>
      železné. Ak by sa hádam niekto na mňa zlostne
      <br/>
      vyrútil, aby ste si všetci mysleli, že na vás
      <br/>
      útočí. Ak by sa vás niekto dotkol čo len prstom,
      <br/>
      urážka bude moja, nech si myslím: krivdil mne.
      <br/>
      To strescem touto rukou!
      <br/>
      <br/>
      AGAPETUS:
      <br/>
      Dobrý návrh. Vernosť
      <br/>
      si sľúbme. Či nie?
      <br/>
      <br/>
      PARINUS:
      <br/>
      Ak sa páči, nech je tak!
      <br/>
      <br/>
      ACHARISTUS:
      <br/>
      Nie sme chlapci!
     </p>
    </div>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579774">
        </a>
        Piaty výstup
       </h2>
      </div>
     </div>
    </div>
    <span class="emphasis">
     <em>
      Učiteľ.
     </em>
    </span>
    <div class="literallayout">
     <p>
      UČITEĽ:
      <br/>
      Príslovie vraví pravdu: Od krivého kto
      <br/>
      sa učí krívať, blízky je. Tak jediná
      <br/>
      prašivá ovca nakazí aj celý ovčinec.
      <br/>
      Kto nevie, koľko zla len prináša zlá
      <br/>
      spoločnosť? Pekné mravy kazia rozhovory, čo
      <br/>
      neslušné sú, tak vraví básnik.
      <sup>
       [
       <a class="footnote" href="#ftn.id2579798" name="id2579798">
        111
       </a>
       ]
      </sup>
      Podobne i Seneca.
      <sup>
       [
       <a class="footnote" href="#ftn.id2579813" name="id2579813">
        112
       </a>
       ]
      </sup>
      <br/>
      Zmyselný priateľ pomaly len zmäkčuje
      <br/>
      a zoslabuje. Spoločník zlý akokoľvek
      <br/>
      prostému, ba i statočnému svoj hnis vtiera.
      <br/>
      Je preto nevyhnutné, aby nenávidel si
      <br/>
      alebo nasledoval. A ten istý: Jeden príklad zlý
      <br/>
      zla veľa narobí. To teraz pozorujem
      <br/>
      na svojich žiakoch, ktorí trčia kdesi v krčme Philedonom
      <br/>
      zvedení, najhorším to naničhodníkom!
      <br/>
      No hoci Agapetus rovnako bol pokazený,
      <br/>
      prv ako na výchovu bol mi zverený.
      <br/>
      Ten chlapec veľmi nadaný je, ale dobrú povahu
      <br/>
      výchova pokazila. Už je dospelý,
      <br/>
      nuž nechce sa dať nútiť. Sám však predsa ešte
      <br/>
      nemôže poznať správny spôsob, ako má sa žiť.
      <br/>
      Sme veľmi úbohí, my vychovávatelia! Hoc sa
      <br/>
      potíme v školskom mlyne, málo vďaky máme.
     </p>
    </div>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2504546" name="ftn.id2504546">
        82
       </a>
       ]
      </sup>
      <span class="emphasis">
       <em>
        Rozkoš s tromi Sirénami
       </em>
      </span>
      — Rozkoš (lat. Voluptas), ktorú
               sprevádzajú tri nymfy Sirény: Leucosia, Ligea a Parthenope. Lákali zvodným hlasom
               ľudí do záhuby.
     </p>
    </div>
    <div class="footnote">
     <p>
      <sup>
       [
       <a class="para" href="#id2504569" name="ftn.id2504569">
        83
       </a>
       ]
      </sup>
      <span class="emphasis">
       <em>
        Cnosť s deviatimi Múzami
       </em>
      </span>
      — Cnosť (lat. Virtus), ktorú
               sprevádzalo deväť Múz: Klio (Kleio) sa starala o históriu, Melpomene o tragédiu,
               Thalia o komédiu, Euterpe o hudbu, Terpsichore o tance, Erato o ľúbostnú poéziu,
               Kalliope o epos, Urania o vedy, predovšetkým o astronómiu, a Polyhymnia o hymnické
               básnictvo.
     </p>
    </div>
    <div class="footnote">
     <p>
      <sup>
       [
       <a class="para" href="#id2504627" name="ftn.id2504627">
        84
       </a>
       ]
      </sup>
      <span class="emphasis">
       <em>
        ľstivé sofistické zápasisko
       </em>
      </span>
      — miesto, kde sa zápasí pomocou sofizmov, klamných, zdanlivo správnych záverov
     </p>
    </div>
    <div class="footnote">
     <p>
      <sup>
       [
       <a class="para" href="#id2504669" name="ftn.id2504669">
        85
       </a>
       ]
      </sup>
      <span class="emphasis">
       <em>
        Rim. 12, 19
       </em>
      </span>
      — Mne pomsta a ja odplatím. List Pavla adresovaný kresťanskej obci v Ríme.
     </p>
    </div>
    <div class="footnote">
     <p>
      <sup>
       [
       <a class="para" href="#id2504710" name="ftn.id2504710">
        86
       </a>
       ]
      </sup>
      <span class="emphasis">
       <em>
        Silius Italicus
       </em>
      </span>
      — Mne česť veru s chválou a sláva s radostnou tvárou… Tiberius Cautius Silius Italicus (26 — 101 n. l.), rímsky epik, napísal epos Punica (Punské vojny, 17 kníh). Citát pochádza z tohto diela (13. kniha).
     </p>
    </div>
    <div class="footnote">
     <p>
      <sup>
       [
       <a class="para" href="#id2504735" name="ftn.id2504735">
        87
       </a>
       ]
      </sup>
      <span class="emphasis">
       <em>
        Čujte ešte Plauta
       </em>
      </span>
      — Cnosť najlepšou je odmenou… Titus Maccius Plautus (polovica 3. stor. — 184 pred n. l.), rímsky komédiograf, napísal vraj 130 komédií. Zachovalo sa 21 komédií: Amphitruo (Amfytrion), Asinaria (Oslia komédia), Aulularia (Komédia o hrnci), Bacchides (Bakchidy), Captivi (Zajatci), Casina, Cistellaria (Komédia o skrinke), Curculio (Nosatec), Epidicus, Menaechmi (Dvaja Menaechmovia), Mercator (Kupec), Miles gloriosus (Chvastavý vojak), Mostellaria (Komédia o strašidlách), Persa (Peržan), Poenulus (Kartaginčan), Pseudolus, Rudens (Lano), Stichus, Trinummus (Trojgrošová komédia), Truculentus (Grobian) a Vidularia (Komédia o kufri). Citát Cnosť najlepšou je odmenou… však nepochádza z Plauta, ale zo Silia Italica (Punské vojny 13, 663).
     </p>
    </div>
    <div class="footnote">
     <p>
      <sup>
       [
       <a class="para" href="#id2504752" name="ftn.id2504752">
        88
       </a>
       ]
      </sup>
      <span class="emphasis">
       <em>
        Juvenalis
       </em>
      </span>
      — Hoci by sošky predkov hneď zdobili obydlia celé… Iuvenalis Decimus Iunius (po r. 50 — po r. 130), rímsky satirik, je autorom 16 satír (Satirae). Citát je z 8. satiry (v. 19 — 20).
     </p>
    </div>
    <div class="footnote">
     <p>
      <sup>
       [
       <a class="para" href="#id2504759" name="ftn.id2504759">
        89
       </a>
       ]
      </sup>
      Juvenalis, Satiry 8, 19 — 20.
     </p>
    </div>
    <div class="footnote">
     <p>
      <sup>
       [
       <a class="para" href="#id2578938" name="ftn.id2578938">
        90
       </a>
       ]
      </sup>
      <span class="emphasis">
       <em>
        k styžskej ríši podsvetnej
       </em>
      </span>
      — Styx v gréckej mytológii bola rieka obtekajúca ríšu mŕtvych, podsvetie.
     </p>
    </div>
    <div class="footnote">
     <p>
      <sup>
       [
       <a class="para" href="#id2578948" name="ftn.id2578948">
        91
       </a>
       ]
      </sup>
      <span class="emphasis">
       <em>
        Seneca vraví
       </em>
      </span>
      — Medzi hviezdami ver miesto cnosť má a Nekráča nikdy k styžskej ríši podsvetnej cnosť slávna, sú nezistené citáty z niektorého Senecovho diela.
     </p>
    </div>
    <div class="footnote">
     <p>
      <sup>
       [
       <a class="para" href="#id2578970" name="ftn.id2578970">
        92
       </a>
       ]
      </sup>
      <span class="emphasis">
       <em>
        Claudianus
       </em>
      </span>
      — Sebe najkrajšou odmenou, sebe cenou najvyššou som… Claudius Claudianus (asi 370 — 405 n. l.), epický básnik, napísal epos De bello Gothico (Vojna s Gótmi) a De raptu Proserpinae (O únose Proserpiny). Citát je nezistený.
     </p>
    </div>
    <div class="footnote">
     <p>
      <sup>
       [
       <a class="para" href="#id2579012" name="ftn.id2579012">
        93
       </a>
       ]
      </sup>
      <span class="emphasis">
       <em>
        Seneca Mladší, Listy Luciliovi 49, 12
       </em>
      </span>
      — Reč pravdy býva jednoduchá, ale lož ver vrtkavá býva. Spomínaný rímsky filozof Lucius Annaeus Seneca.
     </p>
    </div>
    <div class="footnote">
     <p>
      <sup>
       [
       <a class="para" href="#id2579031" name="ftn.id2579031">
        94
       </a>
       ]
      </sup>
      <span class="emphasis">
       <em>
        Nasonovu pesničku
       </em>
      </span>
      — Zriedkavá totiž je cnosť, čo Fortúnou nedá sa riadiť. Dvojveršie zo Žalospevov (Tristia V, 4, 29 — 30) spomínaného rímskeho básnika Publia Ovidia Nasa.
     </p>
    </div>
    <div class="footnote">
     <p>
      <sup>
       [
       <a class="para" href="#id2579047" name="ftn.id2579047">
        95
       </a>
       ]
      </sup>
      <span class="emphasis">
       <em>
        Fortúna
       </em>
      </span>
      — (lat.) Šťastena, rímska bohyňa šťastia a priaznivej náhody.
     </p>
    </div>
    <div class="footnote">
     <p>
      <sup>
       [
       <a class="para" href="#id2579058" name="ftn.id2579058">
        96
       </a>
       ]
      </sup>
      Ovidius, Žalospevy, 14, 29 — 30.
     </p>
    </div>
    <div class="footnote">
     <p>
      <sup>
       [
       <a class="para" href="#id2579073" name="ftn.id2579073">
        97
       </a>
       ]
      </sup>
      <span class="emphasis">
       <em>
        Italicus
       </em>
      </span>
      — Cnosť totiž — meno jalové. Nezistený citát zo spomínaného rímskeho epika Silia Italica.
     </p>
    </div>
    <div class="footnote">
     <p>
      <sup>
       [
       <a class="para" href="#id2579086" name="ftn.id2579086">
        98
       </a>
       ]
      </sup>
      <span class="emphasis">
       <em>
        Claudianus
       </em>
      </span>
      — Malú cenu má cnosť utajená — Nezistený citát zo spomínaného rímskeho epického básnika Claudia Claudiana.
     </p>
    </div>
    <div class="footnote">
     <p>
      <sup>
       [
       <a class="para" href="#id2579102" name="ftn.id2579102">
        99
       </a>
       ]
      </sup>
      <span class="emphasis">
       <em>
        Juvenalis, Satiry 10, 141
       </em>
      </span>
      — Kto cnosť samu obľúbi si, ak mu odmenu vezmeš?
     </p>
    </div>
    <div class="footnote">
     <p>
      <sup>
       [
       <a class="para" href="#id2579122" name="ftn.id2579122">
        100
       </a>
       ]
      </sup>
      <span class="emphasis">
       <em>
        poznámka v Baldovi a Bartolovi
       </em>
      </span>
      — poznámka o zákone. Vznešenejší rodom. Je v spise o obchodníkoch a obchodovaní. Baldus de Ubaldis (okolo 1327 — 1400) bol taliansky právnik. Vplyv naňho mal Bartolo de Sassoferrato. Bol jeho učiteľom na právnických školách (Bologna, Perugia, Pisa, Florencia, Pádua).
     </p>
    </div>
    <div class="footnote">
     <p>
      <sup>
       [
       <a class="para" href="#id2579210" name="ftn.id2579210">
        101
       </a>
       ]
      </sup>
      <span class="emphasis">
       <em>
        Cicero, O rečníkovi 2, 36
       </em>
      </span>
      — Tá nazýva sa svetlom pravdy…
     </p>
    </div>
    <div class="footnote">
     <p>
      <sup>
       [
       <a class="para" href="#id2579223" name="ftn.id2579223">
        102
       </a>
       ]
      </sup>
      <span class="emphasis">
       <em>
        patriarchovia
       </em>
      </span>
      — biblickí praotcovia: Abrahám, Izák, Jakub, Jozef. Boli predstaviteľmi pravej viery v Jahveho.
     </p>
    </div>
    <div class="footnote">
     <p>
      <sup>
       [
       <a class="para" href="#id2579240" name="ftn.id2579240">
        103
       </a>
       ]
      </sup>
      <span class="emphasis">
       <em>
        krutého Marta
       </em>
      </span>
      — rímsky boh Mars, boh roľníctva a vojny
     </p>
    </div>
    <div class="footnote">
     <p>
      <sup>
       [
       <a class="para" href="#id2579319" name="ftn.id2579319">
        104
       </a>
       ]
      </sup>
      <span class="emphasis">
       <em>
        zbor Kamén čiže Múz
       </em>
      </span>
      — Kamény boli v gréckej a rímskej mytológii bohyne spevu a hudobného umenia, stotožnené s Múzami
     </p>
    </div>
    <div class="footnote">
     <p>
      <sup>
       [
       <a class="para" href="#id2579348" name="ftn.id2579348">
        105
       </a>
       ]
      </sup>
      <span class="emphasis">
       <em>
        pieridských Múz
       </em>
      </span>
      — Múzy, Pieridy, lebo sa narodili v Pierii (juhovýchodná Macedónia)
     </p>
    </div>
    <div class="footnote">
     <p>
      <sup>
       [
       <a class="para" href="#id2579481" name="ftn.id2579481">
        106
       </a>
       ]
      </sup>
      <span class="emphasis">
       <em>
        klient
       </em>
      </span>
      — (z lat.) zverenec, chránenec
     </p>
    </div>
    <div class="footnote">
     <p>
      <sup>
       [
       <a class="para" href="#id2579551" name="ftn.id2579551">
        107
       </a>
       ]
      </sup>
      <span class="emphasis">
       <em>
        kolové tance
       </em>
      </span>
      — kolá, kolesové tance, tancované dokola
     </p>
    </div>
    <div class="footnote">
     <p>
      <sup>
       [
       <a class="para" href="#id2579571" name="ftn.id2579571">
        108
       </a>
       ]
      </sup>
      <span class="emphasis">
       <em>
        trakta
       </em>
      </span>
      — (z lat.) hostina
     </p>
    </div>
    <div class="footnote">
     <p>
      <sup>
       [
       <a class="para" href="#id2579668" name="ftn.id2579668">
        109
       </a>
       ]
      </sup>
      <span class="emphasis">
       <em>
        Empusina hra
       </em>
      </span>
      — preteky v skákaní na jednej nohe. Empusa bola jednonohá príšera, ktorá strašila v noci pocestných. Patrila do družiny bohyne Hekate, ktorá určovala beh života a osud, ochraňovala deti a rodinu, mala moc v podsvetnej ríši a bola bohyňou kúzel.
     </p>
    </div>
    <div class="footnote">
     <p>
      <sup>
       [
       <a class="para" href="#id2579700" name="ftn.id2579700">
        110
       </a>
       ]
      </sup>
      <span class="emphasis">
       <em>
        Thraso
       </em>
      </span>
      — meno bohatého a chvastavého vojaka z Terentiovej komédie Eunuchus (Klieštenec)
     </p>
    </div>
    <div class="footnote">
     <p>
      <sup>
       [
       <a class="para" href="#id2579798" name="ftn.id2579798">
        111
       </a>
       ]
      </sup>
      Menandros (342 — 291 pred n. l.), grécky komédiograf, napísal 105 komédií. Poznáme z nich len malý zlomok: Dyskolos (Mrzutec), Sikyonios (Sikyónčan), Heros (Hrdina), Epitrepontes (Spor o dieťa), Perikeiromene (Ostrihaná), Samia (Dievča zo Samu) a Aspis (Štít). Pod Menandrovým menom sa zachovali jednoveršové sentencie, medzi ktoré možno patrí aj uvedený citát; 1. Korinťanom 15, 33.
     </p>
    </div>
    <div class="footnote">
     <p>
      <sup>
       [
       <a class="para" href="#id2579813" name="ftn.id2579813">
        112
       </a>
       ]
      </sup>
      <span class="emphasis">
       <em>
        Seneca
       </em>
      </span>
      — Zmyselný priateľ pomaly len zmäkčuje… nezistený citát z niektorého Senecovho diela.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579850">
       </a>
       Tretie dejstvo
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2579855">
        Šiesty výstup
       </a>
      </span>
     </dt>
     <dt>
      <span class="sect1">
       <a href="#id2579906">
        Siedmy výstup
       </a>
      </span>
     </dt>
     <dt>
      <span class="sect1">
       <a href="#id2580004">
        Ôsmy výstup
       </a>
      </span>
     </dt>
    </dl>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579855">
        </a>
        Šiesty výstup
       </h2>
      </div>
     </div>
    </div>
    <span class="emphasis">
     <em>
      Niphalius. Aspondus. Cosmius. Cletus.
     </em>
    </span>
    <div class="literallayout">
     <p>
      NIPHALIUS:
      <br/>
      Kde my tých hľadať budeme, kde nájdeme ich, milený
      <br/>
      Aspondus? A čo vôbec radíš, pýtam sa ťa.
      <br/>
      <br/>
      ASPONDUS:
      <br/>
      Ja veru neviem. Nikto nám tu nejde oproti,
      <br/>
      kto by nám riekol, že sa o nich niečo
      <br/>
      dozvedel. Ale bývajú tu dáke stareny,
      <br/>
      kupliarky, verejné to kaziteľky mládencov.
      <br/>
      Čo keby azda niekto zašiel k jednej? Čo vy na to, no?
      <br/>
      <br/>
      NIPHALIUS:
      <br/>
      Či hádam ty si známy s tými starenkami? Hej?
      <br/>
      <br/>
      ASPONDUS:
      <br/>
      Ja poznám jednu, ba i druhú, lež nie až tak veľmi.
      <br/>
      <br/>
      NIPHALIUS:
      <br/>
      To iste nie je bez príčiny, že ty ich poznáš, priateľko!
      <br/>
      Aj tebe azda preukázali už službičku?
      <br/>
      <br/>
      ASPONDUS:
      <br/>
      Čo vravíš, akú službičku? Hľa, nevidíš, že rovno
      <br/>
      k nám bežia opreteky Cosmius a Cletus?
      <br/>
      Oznámiť možno hodlajú nám, kde tí sú.
      <br/>
      Nuž prosím, poďme im hneď v ústrety!
      <br/>
      <br/>
      COSMIUS:
      <br/>
      Ja s Cletom vypátral som, kde sú tamtí skvelí muži.
      <br/>
      Už teraz o chvíľu ich sami uvidíte!
      <br/>
      <br/>
      CLETUS:
      <br/>
      Sem prídu veľmi blázniví a oslopaní.
      <br/>
      <br/>
      COSMIUS:
      <br/>
      Tu čakať na ich príchod budeme, ak chcete.
      <br/>
      <br/>
      NIPHALIUS:
      <br/>
      Kto odváži sa v otvorenom boji stretnúť
      <br/>
      s ožranmi zúrivými? V opilstve je odvaha.
      <br/>
      <br/>
      ASPONDUS:
      <br/>
      Opilstvo ducha dodáva a rohy požičiava si,
      <br/>
      no pritom opilci si počínajú najpochabejšie.
      <br/>
      My triezvi sme, nuž správajme sa teda odvážne!
      <br/>
      <br/>
      CLETUS:
      <br/>
      Nebuďte malomyseľní! My spojíme si sily
      <br/>
      a vedno zaútočíme. Tak verne stojte!
      <br/>
      Hľa, teraz idú sem priam s veľkým vreskotom!
      <br/>
      <br/>
      ASPONDUS:
      <br/>
      Už buďte ticho! Skryjeme sa v tamtom kúte, hen!
     </p>
    </div>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579906">
        </a>
        Siedmy výstup
       </h2>
      </div>
     </div>
    </div>
    <span class="emphasis">
     <em>
      Agapetus. Parinus. Philedonus. Acharistus.
     </em>
    </span>
    <div class="literallayout">
     <p>
      AGAPETUS:
      <br/>
      Fašiangy nastávajú! Fašiangovať pôjdeme!
      <br/>
      Na ten zvyk som si teraz túto masku pripravil.
      <br/>
      <br/>
      PARINUS:
      <br/>
      Parinus, iste si sa slabo o seba
      <br/>
      postaral. Pekne si však splnil povinnosť.
      <br/>
      <br/>
      PHILEDONUS:
      <br/>
      Ach, sme to celkom podarení hýrivci!
      <br/>
      <br/>
      AGAPETUS:
      <br/>
      Budeme v maskách po uliciach behať. Ichu!
      <br/>
      A potom k milenkám sa navrátime. Dobre?
      <br/>
      <br/>
      PARINUS:
      <br/>
      Ja veru medzitým však zájdem niekam do ústrania, priateľko,
      <br/>
      a tam si byľku pospím. Dovoľte, nech urobím tak.
      <br/>
      <br/>
      AGAPETUS:
      <br/>
      Či tak sa odlúčiš od našej spoločnosti?
      <br/>
      Ach, kdeže! Pre nás spoločné vždy bude dobro
      <br/>
      i zlo však zároveň. No chápeš, prečo veľký ozembuch si?
      <br/>
      <br/>
      PARINUS:
      <br/>
      Nebudem posledný, čo šalenia sa týka.
      <br/>
      Priatelia, jedným hlasom kričme: Kompánia
      <sup>
       [
       <a class="footnote" href="#ftn.id2579948" name="id2579948">
        113
       </a>
       ]
      </sup>
      <br/>
      nech žije, žije, žije naša kompánia!
      <br/>
      <br/>
      ACHARISTUS:
      <br/>
      Ichuchu, kompánia!
      <br/>
      <br/>
      AGAPETUS:
      <br/>
      Nech sa mi tak darí často
      <br/>
      aj v tých dňoch ďalších!
      <br/>
      <br/>
      ACHARISTUS:
      <br/>
      Hó, hó, kompánia, hó!
      <br/>
      <br/>
      AGAPETUS:
      <br/>
      Nemôžem neuctiť si peknou pesničkou
      <br/>
      ten deň, čo pre nás sviatočný a radostný je!
      <br/>
      <br/>
      ACHARISTUS:
      <br/>
      Posledný deň nech prašivina postihne!
      <br/>
      <br/>
      AGAPETUS:
      <br/>
      Vy vedno spievajte rozličnými hlasmi! Žiadne miesto
      <br/>
      pre žiaľ nech neostane vo vás!
      <br/>
      <br/>
      PHILEDONUS:
      <br/>
      Paján.
      <sup>
       [
       <a class="footnote" href="#ftn.id2579966" name="id2579966">
        114
       </a>
       ]
      </sup>
      Ichuchu!
      <br/>
      <br/>
      ZBOR:
      <br/>
      Runda, runda, runda, runda, dinellula!
      <br/>
      Runda, runda, runda, runda, dinellula!
      <sup>
       [
       <a class="footnote" href="#ftn.id2579977" name="id2579977">
        115
       </a>
       ]
      </sup>
      <br/>
      Milí druhovia, teraz nech ústa, hlas
      <br/>
      plesajúcich tu zaznieva, búrlivý
      <br/>
      jasot, volanie nežne sa dotýka
      <br/>
      nebeskej klenby!
      <br/>
      <br/>
      Nech sa vzdiali preč obava, všetok strach!
      <br/>
      Nech ich vystrieda tanec a v kocky hra,
      <br/>
      žartov tisíce, pôvabná neviestka,
      <br/>
      hlboké čaše!
      <br/>
      <br/>
      Nuž tak šantivý tábor tej Rozkoše
      <br/>
      žije, vládne mu ľúbezná Rozkoš, ver
      <br/>
      krajšia nad hviezdy, podobná slniečku,
      <br/>
      stvorená bohmi!
     </p>
    </div>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580004">
        </a>
        Ôsmy výstup
       </h2>
      </div>
     </div>
    </div>
    <span class="emphasis">
     <em>
      Aspondus. Cletus. Cosmius. Niphalius. Agapetus. Parinus. Philedonus.
            Acharistus.
     </em>
    </span>
    <div class="literallayout">
     <p>
      ASPONDUS:
      <br/>
      Ničomní buriči, nuž poddajte sa, aby
      <br/>
      sme vás už postavili pred súd učiteľov!
      <br/>
      <br/>
      CLETUS:
      <br/>
      Ja tohto tu si lapím
      <span class="emphasis">
       <em>
        (Agapeta),
       </em>
      </span>
      ostatných však pochytajte vy!
      <br/>
      <br/>
      AGAPETUS:
      <br/>
      Ty zradca, mňa že lapíš? Radšej zomrieť by som chcel,
      <br/>
      než dať sa lapiť paprčami tvojimi!
      <br/>
      Nech nik z nás na útek sa nedá, najmilší
      <br/>
      priatelia! Buďte zmužilí a v boji udatní!
      <br/>
      Tých ľahko zaženieme na útek! Je vhodné, by sme tu dali príklad zmužilosti a sily!
      <br/>
      <br/>
      <span class="emphasis">
       <em>
        (Vylepí zaucho.)
       </em>
      </span>
      <br/>
      <br/>
      ASPONDUS:
      <br/>
      Aj vy sem pristúpte, svoj podiel obdržal som!
      <br/>
      <br/>
      AGAPETUS:
      <br/>
      Ak máte toľkú odvahu, nuž teraz pristúpte!
      <br/>
      <br/>
      PARINUS:
      <br/>
      No poďte, a ak páči sa, bárs prstom zmocnite sa nás!
      <br/>
      <br/>
      PHILEDONUS:
      <br/>
      Hej, volám vás! No poďte, prosím, lapteže nás!
      <br/>
      <br/>
      ACHARISTUS:
      <br/>
      Hej, poď ty, ak si statočný a čestný bojovník!
      <br/>
      <br/>
      AGAPETUS:
      <br/>
      Ak neprídete, vydráždení zaútočíme
      <br/>
      hneď prudko na vás, nie bez vášho nebezpečenstva,
      <br/>
      by ste tu všetkým poslúžili ako výstraha!
      <br/>
      <br/>
      COSMIUS:
      <br/>
      Vzdajte sa dobrovoľne, azda učiteľ vám
      <br/>
      odpustí vinu, že ste v škole neboli!
      <br/>
      <br/>
      AGAPETUS:
      <br/>
      Ty zradca, nepresvedčíš nás, aj keby si hneď
      <br/>
      oplýval silou Tulliovej výrečnosti!
      <sup>
       [
       <a class="footnote" href="#ftn.id2580064" name="id2580064">
        116
       </a>
       ]
      </sup>
      <br/>
      <br/>
      ASPONDUS:
      <br/>
      No čo je, prečo otáľame na nich zaútočiť?
      <br/>
      <br/>
      AGAPETUS:
      <br/>
      Nuž, bratia, buďme teda prví! Smelo konajme!
      <br/>
      Nestoja za nič, ani za babku či za dva groše.
      <sup>
       [
       <a class="footnote" href="#ftn.id2580077" name="id2580077">
        117
       </a>
       ]
      </sup>
      <br/>
      Na útek ľahko zaženiem ich bár i ťuknutím.
      <br/>
      <br/>
      <span class="emphasis">
       <em>
        (Vylepí zaucho.)
       </em>
      </span>
      <br/>
      <br/>
      ASPONDUS:
      <br/>
      Ach, beda úbohému! Iste nemôžem tu ostať,
      <br/>
      ak chcete tak.
      <br/>
      <br/>
      COSMIUS:
      <br/>
      Už šetri moju hlavu, lotor!
      <br/>
      <br/>
      NIPHALIUS:
      <br/>
      Ó skutok nehanebný! Šetri ma! Ach, beda, prebeda!
      <br/>
      <br/>
      CLETUS:
      <br/>
      Si vládcom ríše, Agapetus? Je to bezprávie!
      <br/>
      <br/>
      COSMIUS:
      <br/>
      Päťdesiat zaúch takmer nám si vylepil už.
      <br/>
      Nebolo nikdy vidieť nerovnejší boj!
      <br/>
      Na oboch stranách už sú unavení — tamtí
      <br/>
      sú z bitia, z bitky my. Ja som vždy líce nastavil.
      <br/>
      <br/>
      AGAPETUS:
      <br/>
      Hej, teraz choďte, utekajte už! Ak budete
      <br/>
      dobiedzať ďalej, pohromu vám zdvojnásobíme!
      <br/>
      <br/>
      NIPHALIUS:
      <br/>
      Istotne po tom netúžime. Veštil som vám to!
      <br/>
      <br/>
      AGAPETUS:
      <br/>
      Ja vás tak uvítam! Hej, vráťte sa, ak páči sa,
      <br/>
      no vráťte! Veru odnášate znamenitú chválu,
      <br/>
      bohatú korisť!
      <sup>
       [
       <a class="footnote" href="#ftn.id2580113" name="id2580113">
        118
       </a>
       ]
      </sup>
      Ale stačí, čo chcem od vás.
      <br/>
      Horlivo bežia! Sotva na koni by si
      <br/>
      ich dohnal!
      <br/>
      <br/>
      PARINUS:
      <br/>
      Ja sa teraz neodvážim vrátiť do škôl.
      <br/>
      <br/>
      PHILEDONUS:
      <br/>
      No ani ja sa neodvážim, prisámbohu!
      <br/>
      <br/>
      ACHARISTUS:
      <br/>
      Diabol nech
      <br/>
      sa vráti, nie ja!
      <br/>
      PHILEDONUS:
      <br/>
      Čo sa teda tuná stane?
      <br/>
      Čo urobíme, vrav!
      <br/>
      <br/>
      AGAPETUS:
      <br/>
      Ja ujdem niekam
      <br/>
      vojenčiť, ak sa páči, aj vy so mnou. Nemáme
      <br/>
      bezpečné miesto doma, ani v škole nie.
      <br/>
      Zameňme teda odev občiansky za šaty
      <br/>
      vojenské alebo ho predajme.
      <br/>
      <br/>
      PHILEDONUS:
      <br/>
      To dobre radíš.
      <br/>
      No ako počuť, ešte neverbujú vojakov.
      <br/>
      Čo bude zatiaľ?
      <br/>
      <br/>
      AGAPETUS:
      <br/>
      Medzitým my lúpiť budeme.
      <br/>
      To teraz veru u vojakov za hriech nepovažujú,
      <br/>
      je to skôr pýcha.
      <br/>
      <br/>
      ACHARISTUS:
      <br/>
      Ak by sa to mohlo beztrestne,
      <br/>
      a nie až s hrozbou straty života! Ja potom iste
      <br/>
      by som tu nechcel do činenia mať či s katom
      <br/>
      alebo s mučiteľmi!
      <br/>
      <br/>
      PARINUS:
      <br/>
      To je aj môj názor. Ak by sa to zle
      <br/>
      skončilo, jasne ide o život, no teraz len o zadok.
      <br/>
      <br/>
      AGAPETUS:
      <br/>
      Si blázon. Nijakého nebezpečenstva tu niet.
      <br/>
      Namýšľaš si strach. Čo ak nebesá sa zrútia?
      <br/>
      Ach, život vojenský je skvelý! Pekné je ver
      <br/>
      zbraňami vo vojne si pripravovať majetky
      <br/>
      i slávu. Teší ma, keď mečom bojujem i keď
      <br/>
      sa blyští môj meč, aj keď mávam kopijou. Vecou
      <br/>
      nádhernou je, keď všetci sa ťa boja a všetci
      <br/>
      zároveň vážia, priateľom byť kráľov. Hádam len
      <br/>
      v čas každý takmer uvidíte slávnostné
      <br/>
      vojenské sprievody a počujete siahodlhé
      <br/>
      rečnenie? Porovnajte s nimi teraz štúdiá,
      <br/>
      ktoré sú opovrhované! Jasne prvý
      <br/>
      si kráča vojak, potom nasleduje občan
      <br/>
      a prostý študent, ktorý zjavne nemá vážnosť.
      <br/>
      Celkove: Nepáči sa mi učenosť Múz, čo
      <br/>
      sa plazia teraz vskutku po zemi. Lež viac
      <br/>
      sa mi páči vznešený Mars. Teraz všetci pre môj návrh
      <br/>
      hlasujte. Nikdy nebudete túto radu
      <br/>
      ľutovať! Hľa, ja budem vaším vodcom, budem vám
      <br/>
      pomáhať, a tak naozaj sa nemôže nám už
      <br/>
      zle dariť! Potom budete mi vzdávať veľké vďaky,
      <br/>
      že som vás k tomu povzbudzoval. Dúfajte vždy len v to
      <br/>
      najlepšie. Udatné však správajte sa v šťastí.
      <br/>
      <br/>
      ACHARISTUS:
      <br/>
      Presvedčil si ma, aby som aj ja pre tvoj návrh
      <br/>
      hlasoval. Bohovia nech dobre riadia nový spôsob
      <br/>
      života! Čo sa mnohým podarilo, aj mne
      <br/>
      sa musí! Ak mi bude žičiť šťastie, ktoré vzývam.
      <br/>
      <br/>
      AGAPETUS:
      <br/>
      Hej, bude, nepochybuj o tom! Aj ty máš ten istý názor?
      <br/>
      <br/>
      PARINUS:
      <br/>
      A hoci rodičom to veľmi ťažko padne počuť, no
      <br/>
      čo robiť mám, keď som si nad všetkým už zúfal!
      <br/>
      Napokon, čože uškodí, keď skúsim aj toto?
      <br/>
      Ak späť sa vrátim, možno i to poteší ma raz, že si ja
      <br/>
      spomeniem na to. Áno, budem sprevádzať vás až do smrti!
      <br/>
      <br/>
      PHILEDONUS:
      <br/>
      Hotový som ísť s vami do každučkej pohromy.
      <br/>
      <br/>
      AGAPETUS:
      <br/>
      K milenkám vráťme sa a tam sa preoblečieme
      <br/>
      a hneď sa vedno pripravíme na cestu. A ak
      <br/>
      je ešte niečo treba, vnútri poradíme sa.
     </p>
    </div>
    <span class="emphasis">
     <em>
      Nasleduje tretia nemecká medzihra.
     </em>
    </span>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2579948" name="ftn.id2579948">
        113
       </a>
       ]
      </sup>
      <span class="emphasis">
       <em>
        kompánia
       </em>
      </span>
      — (z lat.) spoločnosť, družina
     </p>
    </div>
    <div class="footnote">
     <p>
      <sup>
       [
       <a class="para" href="#id2579966" name="ftn.id2579966">
        114
       </a>
       ]
      </sup>
      <span class="emphasis">
       <em>
        paján
       </em>
      </span>
      — (z gr.) víťazný spev, chválospev
     </p>
    </div>
    <div class="footnote">
     <p>
      <sup>
       [
       <a class="para" href="#id2579977" name="ftn.id2579977">
        115
       </a>
       ]
      </sup>
      <span class="emphasis">
       <em>
        Runda, runda, runda, runda, dinellula!
       </em>
      </span>
      — (z fr.) dokola, výkriky pijanov pri pití, keď každý v kole vyprázdni svoju čašu alebo podáva dokola plný krčah, pijanská pieseň; dinellula — možno zdrobnenina z nem. Dirne (dievka, neviestka)
     </p>
    </div>
    <div class="footnote">
     <p>
      <sup>
       [
       <a class="para" href="#id2580064" name="ftn.id2580064">
        116
       </a>
       ]
      </sup>
      <span class="emphasis">
       <em>
        silou Tulliovej výrečnosti
       </em>
      </span>
      — výrečnosťou, akú mal rímsky rečník Marcus Tullius Cicero
     </p>
    </div>
    <div class="footnote">
     <p>
      <sup>
       [
       <a class="para" href="#id2580077" name="ftn.id2580077">
        117
       </a>
       ]
      </sup>
      <span class="emphasis">
       <em>
        za babku či za dva groše
       </em>
      </span>
      — nestojí za veľa, lebo babka a groš boli mince malej hodnoty
     </p>
    </div>
    <div class="footnote">
     <p>
      <sup>
       [
       <a class="para" href="#id2580113" name="ftn.id2580113">
        118
       </a>
       ]
      </sup>
      <span class="emphasis">
       <em>
        Vergilius
       </em>
      </span>
      — Veru odnášate znamenitú chválu, bohatú korisť! Citát z Vergiliovho eposu Aeneis.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580202">
       </a>
       Štvrté dejstvo
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2580207">
        Prvý výstup
       </a>
      </span>
     </dt>
     <dt>
      <span class="sect1">
       <a href="#id2580303">
        Druhý výstup
       </a>
      </span>
     </dt>
     <dt>
      <span class="sect1">
       <a href="#id2580412">
        Tretí výstup
       </a>
      </span>
     </dt>
     <dt>
      <span class="sect1">
       <a href="#id2580462">
        Štvrtý výstup
       </a>
      </span>
     </dt>
    </dl>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580207">
        </a>
        Prvý výstup
       </h2>
      </div>
     </div>
    </div>
    <span class="emphasis">
     <em>
      Agapetus. Philedonus. Parinus. Acharistus.
     </em>
    </span>
    <div class="literallayout">
     <p>
      AGAPETUS:
      <br/>
      Žiaľ, tieto knihy, doparoma, nemohol som predať!
      <br/>
      Nuž zbohom nech sú, fuj, fuj, nudné haraburdy, fuj!
      <br/>
      Ja hanbím sa, že som v nich toľko času premrhal.
      <br/>
      <br/>
      PHILEDONUS:
      <br/>
      A tieto knihy, čo mi ostali zo všetkých,
      <br/>
      zahodím. Zapríčinili mi toľko výprasku!
      <br/>
      <br/>
      PARINUS:
      <br/>
      Ostáva mi už tento jeden kalamár. Ja ho
      <br/>
      zatratím a už zahodím preč ako
      <br/>
      tie knihy. Zbohom nech je pero veľmi chudobnučké!
      <br/>
      Je lepšie, no i dôstojnejšie toto pero, hľa!
      <br/>
      <br/>
      <span class="emphasis">
       <em>
        (Ukáže kopiju.)
       </em>
      </span>
      <br/>
      <br/>
      ACHARISTUS:
      <br/>
      Svojimi nohami ja veru pošliapem hneď
      <br/>
      tu tieto knihy! Tak ma teší kráčať v krásnych šatách!
      <br/>
      <br/>
      AGAPETUS:
      <br/>
      Za mužov pokladám vás. V novom stave buďte stále
      <br/>
      horliví! Nože nehanebnosťou a zlobou
      <br/>
      nech nikto neustúpi druhému! A teraz máte
      <br/>
      chocholy
      <sup>
       [
       <a class="footnote" href="#ftn.id2580241" name="id2580241">
        119
       </a>
       ]
      </sup>
      vychvaľovať a viesť siahodlhé reči,
      <br/>
      ba radšej chrliť slová útočné a výhražné.
      <br/>
      Nech taký je, čo by vás obvinil, že mierne
      <br/>
      všetkými ľuďmi opovrhujete, myslíte,
      <br/>
      že okrem vás sú statok a či ľudské prízraky,
      <br/>
      a len vy praví ľudia ste! Ak zachovávať
      <br/>
      budete tieto pravidlá, tak horlivými
      <br/>
      vojakmi stanete sa. Na prvom, čo stretneme dnes,
      <br/>
      ukážeme, akými sme horlivými nováčikmi!
      <br/>
      Kiež len už natrafíme na niekoľkých kupcov,
      <br/>
      peniazmi hojne vystrojených! S nimi by sme
      <br/>
      o mešec bojovali.
      <br/>
      <br/>
      PARINUS:
      <br/>
      Ak však budeme
      <br/>
      rovnakí s nimi, čo sa počtu i síl týka.
      <br/>
      <br/>
      AGAPETUS:
      <br/>
      Budeme!
      <br/>
      Odvážnym šťastie živí.
      <sup>
       [
       <a class="footnote" href="#ftn.id2580271" name="id2580271">
        120
       </a>
       ]
      </sup>
      Priberieme k sebe
      <br/>
      aj iných vojakov, čo práve pochodujú sem k nám.
      <br/>
      Ja týchto najmem za žold,
      <sup>
       [
       <a class="footnote" href="#ftn.id2580283" name="id2580283">
        121
       </a>
       ]
      </sup>
      no nie vysoký.
      <br/>
      Rovnakí s rovnakými lanko spolčujú sa. Tak je
      <br/>
      v prísloví. Rovný rovného si hľadá. Nože buďte
      <br/>
      udatní v boji! Ja sám budem čakať na nepriateľa tu
      <br/>
      v zálohe. A ty zabehni tam do tej húštiny!
      <br/>
      <br/>
      PHILEDONUS:
      <br/>
      Parinus, ty sa uchýliš sem,
      <br/>
      ty ale, Acharistus, šikovne sa skryješ tam!
     </p>
    </div>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580303">
        </a>
        Druhý výstup
       </h2>
      </div>
     </div>
    </div>
    <span class="emphasis">
     <em>
      Asmenus. Učiteľ.
     </em>
    </span>
    <div class="literallayout">
     <p>
      ASMENUS:
      <br/>
      Kde trčí Agapetus, doparoma! Už tri dni
      <br/>
      na vlastné oči som ho nevidel! Veru zdá sa, že
      <br/>
      si dobrým strážcom mládeže! Čo odpovieš
      <br/>
      mi? No vrav, ak chceš! Či si vari onemel?
      <br/>
      <br/>
      UČITEĽ:
      <br/>
      Čo riecť mám o Agapetovi, ktorý nehanbí sa
      <br/>
      ver za nič, ani nikoho sa vôbec nebojí,
      <br/>
      by ani nemyslí, že treba dodržiavať dáke
      <br/>
      zákony? Jedna ovca prašivá, takto
      <br/>
      sa vraví, nakazí aj celý ovčinec. Ak by
      <br/>
      bol dlhšie v kŕdli žiakov, aj tie najušľachtilejšie
      <br/>
      povahy mládencov on otrávil by zlými
      <br/>
      príkladmi. Bol by záhubou a skazou gymnázia.
      <br/>
      Ja viac sa teším, ako trúchlim, prisámbohu, že je het!
      <br/>
      <br/>
      ASMENUS:
      <br/>
      Sa tešíš? Neviem, čo mám teraz riecť. Vraj nákaza
      <br/>
      mládeže! Ach, či myslíš, že si rozumný?
      <br/>
      <br/>
      UČITEĽ:
      <br/>
      To myslím. Biskup, čo by som sa netešil, že z kŕdľa mojich
      <br/>
      študentov odišiel ten najbiednejší ničomník, čo
      <br/>
      najsamprv zviedol už troch veľmi nádejných
      <br/>
      mládencov, synov rodičov, čo statoční sú!
      <br/>
      Určite kohokoľvek najlepšieho potom by
      <br/>
      nakazil, keby nebol odišiel. Veru nevieš,
      <br/>
      muž z koho stane sa! Hľa, rozpoviem ti o tých veľkých,
      <br/>
      nesmiernych, obrovských a mrzkých činoch! Prednedávnom
      <br/>
      som poslal niekoľkých, čo by ho priviedli hneď k nám
      <br/>
      sem z jeho krčmy s tými tromi, ktorých si
      <br/>
      pripojil ako druhov, by sa všetci napravili.
      <br/>
      Ten lotor napadol ich v otvorenom boji, ako
      <br/>
      len mohol, zdrapil, zmlátil, na smrť doriadil.
      <br/>
      <br/>
      ASMENUS:
      <br/>
      To tvojou vinou stalo sa! Ty dovolil si, aby
      <br/>
      sa skazil! Vravím, ty sa vyhovárať nemôžeš!
      <br/>
      <br/>
      UČITEĽ:
      <br/>
      Je známy tento právny výrok: Kto dal podnet
      <br/>
      na škodu, ten aj zapríčinil samu škodu —
      <br/>
      alebo zdať sa iste bude, že bol aj jej
      <br/>
      príčinou. Áno, nikoho viac obviňovať
      <br/>
      netreba, ako teba, pane, že pil, že aj
      <br/>
      miloval ten náš milý mládenec, skazený
      <br/>
      prepychom! Ty si poskytoval na to výdavky
      <br/>
      a bol si zhovievavý viac, než dobré, slušné je!
      <br/>
      <br/>
      ASMENUS:
      <br/>
      Ach, beda! Už tá tvoja reč je dcérou práva!
      <br/>
      Sám si bol veľmi neschopný a nedbalosťou
      <br/>
      si skazil syna Apoštolovho!
      <sup>
       [
       <a class="footnote" href="#ftn.id2580391" name="id2580391">
        122
       </a>
       ]
      </sup>
      Tak zdá sa,
      <br/>
      že ty si zodpovedný Apoštolovi!
      <br/>
      <br/>
      UČITEĽ:
      <br/>
      Čo viac som urobiť mal, ako urobil som?
      <br/>
      <br/>
      ASMENUS:
      <br/>
      Za teba hanbím sa a ľútosť cítim. Či si to
      <br/>
      skôr ozaj nezavetril, ani za celé štyri
      <br/>
      mesiace, prv než vetroplach ten ušiel vojenčiť?
      <br/>
      <br/>
      UČITEĽ:
      <br/>
      Čo ty si nezavetril, milý biskup? Veď ten členom
      <br/>
      bol tvojej rodiny! Ty iste mal si zavetriť skôr,
      <br/>
      ak ty len ozaj riadne oňho si sa staral!
      <br/>
      <br/>
      ASMENUS:
      <br/>
      Hovoríš staral? Ničomník a blúznivec si!
      <br/>
      Ja už sa s tebou dlhšie veru nechcem
      <br/>
      rozprávať. Neskôr uvidíš! No daj si pozor, daj!
     </p>
    </div>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580412">
        </a>
        Tretí výstup
       </h2>
      </div>
     </div>
    </div>
    <span class="emphasis">
     <em>
      Agapetus. Lista. Anemerus. Anosius. Philargyrus.
     </em>
    </span>
    <div class="literallayout">
     <p>
      AGAPETUS:
      <br/>
      Tí ľudia, ktorých tamto vidím, nie sú štyria?
      <br/>
      Ach, zdá sa, že to vojaci sú! Prezrádza to
      <br/>
      ich správanie a pestrofarebný šat. Oslovím ich?
      <br/>
      Sú dobre ozbrojení. Hor sa k nim! Akú, vojaci,
      <br/>
      tu máte robotu? A kam sa náhlite?
      <br/>
      Či pána hľadáte? Vy zdáte sa mi udatní byť.
      <br/>
      <br/>
      LISTA:
      <br/>
      Pravdaže, pána hľadáme. Veď kvôli tomu
      <br/>
      beháme po krajinách všetkých. Prosíme,
      <br/>
      náš pane, obdaruj nás peniazom na cestu.
      <br/>
      <br/>
      ANEMERUS:
      <br/>
      My tvoji vojaci tak žiadame ťa, kapitán,
      <br/>
      by neprepustil si nás bez daru. Ak by sme ti
      <br/>
      však dajako na osoh mohli byť a poslúžiť ti,
      <br/>
      v každučkom čase pripravení budeme.
      <br/>
      <br/>
      AGAPETUS:
      <br/>
      Ak páčilo by sa vám ostať u mňa niekoľko dní
      <br/>
      za určitý žold, potom budem vaším pánom.
      <br/>
      <br/>
      ANOSIUS:
      <br/>
      Hovoríš správne. Niet nad to nič želateľnejšie.
      <br/>
      <br/>
      PHILARGYRUS:
      <br/>
      My radi svoju pomoc tebe ponúkneme.
      <br/>
      Mať budeš nás na všetko celkom prichystaných.
      <br/>
      <br/>
      AGAPETUS:
      <br/>
      Hovoríš správne. Dám vám za to taký žold
      <br/>
      zvyčajný, čo sa vojakom na mesiac dáva.
      <br/>
      Ak chcete, hneď aj všetci vernosť prisahajte mi.
      <br/>
      <br/>
      LISTA:
      <br/>
      Podmienku prijímame a tak prisaháme ti,
      <br/>
      že verní budeme ti, ba aj bdelí vo všetkom.
      <br/>
      <br/>
      AGAPETUS:
      <br/>
      Nuž teda prijímam vás za vojakov žoldnierov.
      <br/>
      Začiatky neukazujú sa zlé. My hostí vyčkajme.
      <br/>
      Nech každý udatne už svoje miesto zaujme!
      <br/>
      No azda skoro budú tu, čo dožičia, by zimu
      <br/>
      sme prežívali dôstojne a prebohatí.
     </p>
    </div>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580462">
        </a>
        Štvrtý výstup
       </h2>
      </div>
     </div>
    </div>
    <span class="emphasis">
     <em>
      Agapetus. Emporus. Palincapelus. Echmalotus. Philedonus. Parinus. Acharistus.
            Lista. Anemerus. Anosius. Philargyrus.
     </em>
    </span>
    <div class="literallayout">
     <p>
      EMPORUS:
      <br/>
      Ach, neviem, čo to za zlé moja myseľ tuší priam
      <br/>
      tu v týchto hustých lesoch! Poobzeraj sa!
      <br/>
      <br/>
      PALINCAPELUS:
      <br/>
      Aj na chrbte sa patrí oči mať.
      <br/>
      Od strachu vlasy stoja mi a celý trasiem sa
      <br/>
      tu v tejto pustatine osihotenej.
      <br/>
      <br/>
      ECHMALOTUS:
      <br/>
      Zaiste hlúpo urobili sme, že sami
      <br/>
      sme túto cestu bez sprievodcu podnikli, a najmä však,
      <br/>
      že je to miesto zlopovestné lúpežami.
      <br/>
      <br/>
      EMPORUS:
      <br/>
      Maj zbrane pripravené! Len pozri, ozbrojenci
      <br/>
      smerujú sem k nám, na nás vyrútili sa!
      <br/>
      <br/>
      PALINCAPELUS:
      <br/>
      Hovoríš ozbrojenci? Nevidím. Či snívaš?
      <br/>
      <br/>
      ECHMALOTUS:
      <br/>
      Čo? Čo? Kde sú? To, Bože, nedopusť! Ó dobrotivý Bože!
      <br/>
      <br/>
      AGAPETUS:
      <br/>
      Odkiaľ a kamže idete, vy ničomníci biedni?
      <br/>
      Vydajte ihneď počet, ak vám leží vaša spása
      <br/>
      na srdci, ináč v túto hodinu hneď zomrieť musíte!
      <br/>
      <br/>
      EMPORUS:
      <br/>
      Čo zamýšľate s nami, milí mužovia?
      <br/>
      Až sem sme túto svoju cestu vykonali
      <br/>
      s počestným, dobrým úmyslom po hradskej kráľovskej.
      <br/>
      Nikomu nechceli sme ublížiť, a to aj od vás
      <br/>
      čakáme. Preto prepusťte nás bez ujmy —
      <br/>
      tak prirodzené právo národov si žiada.
      <br/>
      <br/>
      AGAPETUS:
      <br/>
      Či vás ja prepustím, vy podlí mužovia,
      <br/>
      zradcovia krajín, takisto aj ľudí,
      <br/>
      čo odvolávať sa aj na práva, ak chcú bohovia,
      <br/>
      sa odvažujú! Ľudské plemä zločinné a skazené!
      <br/>
      <br/>
      PALINCAPELUS:
      <br/>
      Ó kapitán, ty stonásobne veľký, dobrý mládenec,
      <br/>
      hrdina, zaprisaháme ťa, aby si nás
      <br/>
      ušetriť ráčil! Sotva sme sem prišli kvôli zrade
      <br/>
      lež ozaj kvôli maličkému obchodovaniu,
      <br/>
      čo máme s počestnými kupcami tu v Efeze.
      <sup>
       [
       <a class="footnote" href="#ftn.id2580514" name="id2580514">
        123
       </a>
       ]
      </sup>
      <br/>
      <br/>
      AGAPETUS:
      <br/>
      Mne zmieňuješ sa o kupcoch, ver najdaromnejšom
      <br/>
      plemene ľudskom, aké kedy splodila zem!
      <br/>
      Tá ľudská zberba, prameň hlúposti a bahnitý kal
      <br/>
      všetkého zla! Hľa, priznávate, že ste takíto,
      <br/>
      čo teda zaslúžene majú byť hneď usmrtení!
      <br/>
      <br/>
      ECHMALOTUS:
      <br/>
      Sme mešťania filipskí.
      <sup>
       [
       <a class="footnote" href="#ftn.id2580528" name="id2580528">
        124
       </a>
       ]
      </sup>
      Dobrý vodca, pusť nás!
      <br/>
      Peňazí máme málo, alebo aj nijaké.
      <br/>
      <br/>
      AGAPETUS:
      <br/>
      Vy ste tí, ktorých hľadali sme. Šaty vyzleč si
      <br/>
      a už aj chytro odrátaj nám svoje peniaze!
      <br/>
      <br/>
      ECHMALOTUS:
      <br/>
      Ja chudobný som mešťan. Čože ti dám? Sám nič nemám.
      <br/>
      Prepusti chudobného muža, milý vodca!
      <br/>
      <br/>
      PHILODONUS:
      <br/>
      Nepusti ho! Dáš peniažteky alebo svoj život!
      <br/>
      <br/>
      EMPORUS:
      <br/>
      Ak niečo máme, naše je. To prečo by sme dali,
      <br/>
      čo z lopotenia mnohého a námahy
      <br/>
      povstalo? Nikdy to dnes neurobím! Radšej zomrieť
      <br/>
      chcem, ako nehanebne o svoj majetok prísť!
      <br/>
      <br/>
      PALINCAPELUS:
      <br/>
      No ani ja sa nedám! Radšej aj to najhoršie zlo zakúsim!
      <br/>
      <br/>
      PARINUS:
      <br/>
      Tí veľmi bezočiví sú! Či nedáš naozaj?
      <br/>
      <br/>
      ECHMALOTUS:
      <br/>
      Som stratený, som zničený, som zhubený! Kam ujdem teraz
      <br/>
      ja biedny? Čo len urobím? Pred očami už vidím smrť.
      <br/>
      Ach, teba prosím, vodca! Hľa, zbraň odhadzujem! Hľa,
      <br/>
      prosebne ruky k tebe spínam! A rád sa ti poddám!
      <br/>
      Ach, ach, ty vodca najväčší, len ušetri ma!
      <br/>
      Maj si aj tento batoh naplnený zlatom, ak chceš!
      <br/>
      Nič okrem života si uchovať netúžim,
      <br/>
      ó vodca! Čo ma vlečiete? Čo mlátite ma?
      <br/>
      <br/>
      AGAPETUS:
      <br/>
      Vy tohto vyzlečte a olúpte a zmárnite ho!
      <span class="emphasis">
       <em>
        (Echmalota)
       </em>
      </span>
      <br/>
      Ja zasa udriem na tohto, hľa, kujona!
      <span class="emphasis">
       <em>
        (Empora)
       </em>
      </span>
      Dáš či nedáš?
      <br/>
      Už povedz jedným slovíčkom, by vedel som!
      <br/>
      <br/>
      EMPORUS:
      <br/>
      Čo dá ten, čo nič nemá? Čože to len žiadate?
      <br/>
      <br/>
      AGAPETUS:
      <br/>
      Chceš, aby som to riekol jasnejšie? Zbraň odlož
      <br/>
      prv, potom batoh! Navyše aj šaty vyzliekaj!
      <br/>
      <br/>
      EMPORUS:
      <br/>
      Počujem tvrdú reč. Čo zlé som vám ja urobil?
      <br/>
      <br/>
      AGAPETUS:
      <br/>
      Philedonus a Parinus, vy chopte sa tretieho.
      <span class="emphasis">
       <em>
        (Palincapela)
       </em>
      </span>
      <br/>
      Ty ale, Acharistus, poď mne chytro pomáhať!
      <br/>
      <br/>
      ECHMALOTUS:
      <br/>
      Najmilší vodca, život, prosím, daruj mi!
      <br/>
      Ach, vodca, vodca, pomôžže mne úbohému!
      <br/>
      Mňa tvoji zabíjajú! Čo tak teší vás
      <br/>
      krv prelievať? Čo osoží vám moja smrť?
      <br/>
      <br/>
      EMPORUS:
      <br/>
      Ja úbohý, čo dostal som sa do rúk tvojich, ach!
      <br/>
      Veď toto násilie by zákon potrestať mal!
      <br/>
      <br/>
      AGAPETUS:
      <br/>
      Zas zmieňuješ sa o zákonoch a o právach?
      <br/>
      Bodajže všetci bohovia ťa zahubili! Či azda myslíš,
      <br/>
      že aj ja zákonov a práva bojím sa?
      <br/>
      Už spoznáš, aký muž som, že si vôbec nectím
      <br/>
      zákony cisára a všetkých národov!
      <span class="emphasis">
       <em>
        (Výstrel pušky.)
       </em>
      </span>
      Klesol
      <br/>
      už na zem ako veľký vôľ. Hľa, ako zvalil sa!
      <br/>
      Hľa, ako otvára tú papuľu! Ako
      <br/>
      tie ústa kriví! Navyše aj toto prijmi!
      <span class="emphasis">
       <em>
        (Zotne hlavu mečom.)
       </em>
      </span>
      <br/>
      <br/>
      PALINCAPELUS:
      <br/>
      Ó otče premilý, ó moja sestra premilá,
      <br/>
      už nikdy neuvidíte ma živého!
      <br/>
      Ja do rúk Boha odporúčam svoju dušu.
      <br/>
      <br/>
      ECHMALOTUS:
      <br/>
      Najláskavejší vodca, vzývam ťa a prosím ťa,
      <br/>
      už som dosť ranený! Mne život darujte!
      <br/>
      <br/>
      AGAPETUS:
      <br/>
      Tomuto teda život predĺžte bárs trošíčku,
      <br/>
      s rukami tuho za chrbtom priviazanými k stromu.
      <br/>
      A aby nekričal, do pysku zubadlo
      <br/>
      vopchajte, kým len tohto, čo na odpor sa mi stavia,
      <br/>
      už olúpeného aj života hneď zbavím!
      <span class="emphasis">
       <em>
        (Výstrel pušky.)
       </em>
      </span>
      <br/>
      <br/>
      PALINCAPELUS:
      <br/>
      Ó nebesá, ó zem, ó vek, ó mravy! Ty môj Bože!
      <br/>
      Môj Bože, Bože! Pozri na mňa úbohého!
      <br/>
      <br/>
      PARINUS:
      <br/>
      Čo kričíš, lotor? Čože voláš na Boha?
      <br/>
      On o teba sa veru stará, akoby
      <br/>
      nič iné nemal na starosti! Nech ťa teraz však
      <br/>
      on vyslobodí z našich rúk, ak jemu milý si!
      <br/>
      <br/>
      LISTA:
      <br/>
      Daj obe ruky za chrbát a vystri ich
      <br/>
      poriadne! Prečo lopatky tak sťahuješ?
      <br/>
      <br/>
      ANOSIUS:
      <br/>
      Aj hlavu zdvihni, aby som ti touto reťazou krk
      <br/>
      ovinul a to zubadlo priam do pysku ti vopchal!
      <br/>
      <br/>
      ECHMALOTUS:
      <br/>
      Ach, ach, ja stokrát a tisíckrát najnešťastnejší!
      <br/>
      Ó drahý otče! Ó ty matka moja najmilšia!
      <br/>
      <br/>
      PALINCAPELUS:
      <br/>
      Ó Otče, Bože nezmerného milosrdenstva,
      <br/>
      skrz tvojho Syna milovaného ťa vzývam,
      <br/>
      biednemu pomôž, prosím ťa, ráč v tvŕdzi zachovať ma!
      <br/>
      <br/>
      AGAPETUS:
      <br/>
      Krič hlasitejšie, aby mohol vyslyšať ťa
      <br/>
      ten tvoj Boh! Hádam spí alebo kdesi v krčme je.
      <br/>
      Vlastnými rukami ja zaraz idem prebodnúť ťa tu,
      <br/>
      ak ten tvoj Boh ťa nevyslobodí! Lež zdá sa mi,
      <br/>
      že ďaleko je a že pomoc odkladá. Nuž radšej ty
      <br/>
      udatne zomri, pripravený duševne! A tak teraz
      <br/>
      natiahni hrdlo pod tento meč! Prečo otáľaš len?
      <br/>
      <br/>
      PALINCAPELUS:
      <br/>
      Keď nijako, ja úbohý, už smrti nemôžem ujsť
      <br/>
      a u vás, naničhodní zbojníci, už nijaké
      <br/>
      miestečko pre milosrdenstvo neostalo, ach,
      <br/>
      nech vyplní sa vôľa Božia na mne, keď
      <br/>
      tak jeho očiam zapáčilo sa! Ja nebojím
      <br/>
      sa zomrieť, keďže Boží Syn smrť potupnú
      <br/>
      na kríži podstúpil sám pre mňa úbohého.
      <br/>
      Syn Boha živého, už tvojim rukám svoju
      <br/>
      dušičku odporúčam! Bože pravdivý,
      <br/>
      mňa biedneho si vykúpil! Tvoj dobrotivý
      <br/>
      Duch
      <sup>
       [
       <a class="footnote" href="#ftn.id2580683" name="id2580683">
        125
       </a>
       ]
      </sup>
      do krajiny spravodlivej zavedie ma
      <br/>
      skrz tvoju presvätú smrť, zasľúbenú milosť.
      <br/>
      Neostanete bez odmeny svojej ani vy!
      <br/>
      Už robte, čo len zamýšľate, tu som, pripravený už
      <br/>
      pretrpieť všetko. Nedesí ma ani krutá smrť,
      <br/>
      bo viem, že u Krista, čo milý Boží Syn je,
      <br/>
      mám pripravený život lepší oveľa,
      <br/>
      do ktorého sa touto smrťou vstupuje.
      <br/>
      Násilník preukrutný, teba nebojím sa!
      <br/>
      Bárs môžeš zabiť telo, ale dušu nezabiješ!
      <br/>
      Ja túžim teda podstúpiť smrť a len s Kristom žiť si.
      <br/>
      <br/>
      AGAPETUS:
      <br/>
      Kto zomrieť chce, nuž tomu smrť nech nechýba!
      <br/>
      No teda ži si s Kristom svojím a tak rovno zahyň!
      <span class="emphasis">
       <em>
        (Výstrel z pušky.)
       </em>
      </span>
      <br/>
      Tie mŕtve telá ihneď odpracte do dákej jamy!
      <br/>
      Ty ale poznášaj sem všetko, čo sme ukoristili!
      <span class="emphasis">
       <em>
        (Parinus)
       </em>
      </span>
      <br/>
      Tá korisť je dosť rúča pre pazúry naše.
      <br/>
      Ty vezmi si tie poskladané šaty!
      <span class="emphasis">
       <em>
        (Acharistus)
       </em>
      </span>
      Košeľu ty,
      <br/>
      nech je to tvoja čiastka!
      <span class="emphasis">
       <em>
        (Philedonus)
       </em>
      </span>
      Čo však ostáva, nech je môj podiel!
      <br/>
      Navyše peňazí dosť veľké množstvo je tu.
      <br/>
      Kto chcel by porátať ich? Ja ich rozdelím do kôpok.
      <br/>
      Nech tvoja je tá kôpka, tvoja tamtá, táto nech
      <br/>
      je tvoja! Toto pre vojakov žold zas bude.
      <br/>
      Čo ostáva, na všetko to si robím nárok ja.
      <br/>
      Ja totiž som váš vodca, chrabrý, odvážny som,
      <br/>
      ba zo všetkých vás mám aj najznamenitejšie
      <br/>
      zásluhy. Takto ku hviezdam sa kráča, muži!
      <br/>
      Či klamal som, či podviedol vás, chlapi moji?
      <br/>
      Či nie je kratučká a celkom bez lopotenia
      <br/>
      takáto cesta k bohatstvu? Len toto je ver život!
      <br/>
      A toto je sa zmocniť vlády! Premocným sa
      <br/>
      ja vládcom stanem zo dňa na deň. Hádam ako Krézus
      <br/>
      si nahromadím bohatstvo. Ten radostný deň
      <br/>
      si užívajme a do vôle dožičme si dnes!
      <br/>
      Nebude nášmu hrdlu chýbať nič, nič z prepychu.
      <br/>
      <br/>
      ANOSIUS:
      <br/>
      Čo, vodca, chceš, aby sa s človekom tým stalo? Chytro
      <br/>
      konajme, aby nepovedal, kto mu ublížil!
      <br/>
      <br/>
      AGAPETUS:
      <br/>
      Ten úspech v našej veci urobil ma zábudlivým.
      <br/>
      Už choď a vytiahni mu z úst, čo jazyk hamuje!
      <br/>
      Nech stojí pri strome, no ešte putom zviazaný,
      <br/>
      by zahynul tam zasiahnutý streľbou gúľ
      <br/>
      alebo šípmi, keď už povie, čo má povedať!
      <br/>
      Ty zomrieš! Ak chceš dačo povedať, hneď povedz to!
      <br/>
      <br/>
      ECHMALOTUS:
      <br/>
      Ja prosím, zaprisahám ťa, môj vodca najchrabrejší,
      <br/>
      by život si mi daroval, čo teraz tvoj je.
      <br/>
      Nech tvoje je rýdze zlato, čo si vzal!
      <br/>
      Sľubujem úprimne, že ti dám navyše,
      <br/>
      a bez ľsti akejkoľvek, ale istotne a bezpečne,
      <br/>
      až päťsto zlatých
      <sup>
       [
       <a class="footnote" href="#ftn.id2580757" name="id2580757">
        126
       </a>
       ]
      </sup>
      — a to do dvoch dní sa stane.
      <br/>
      A ozaj nijakému človekovi nevyjavím,
      <br/>
      čo stalo sa mi. Pred tým nech ma ochráni Boh!
      <br/>
      <br/>
      AGAPETUS:
      <br/>
      Hľa, ako pekne sľubovať vie, stonásobný
      <br/>
      lotrisko! Aby si mňa, mojich zahubil,
      <br/>
      pravdaže mňa a mojich druhov zaraz vyzradil!
      <br/>
      <br/>
      ECHMALOTUS:
      <br/>
      To nie! Vás nezradím, nech Kristus pomáha mi!
      <br/>
      Na jeho kráľovstvo a milosť nechcel by som
      <br/>
      prisahať krivo, hoc by som mal zomrieť tisíckrát!
      <br/>
      <br/>
      AGAPETUS:
      <br/>
      Čo mi tu krákaš meno Krista! Kto je to?
      <br/>
      <br/>
      ECHMALOTUS:
      <br/>
      Jediným Synom Božím je. Je Boh, i človek je,
      <br/>
      ktorý nás svojou krvou vykúpil na kríži.
      <br/>
      <br/>
      AGAPETUS:
      <br/>
      Tú vieru ktorý učiteľ ťa učil, povedz!
      <br/>
      <br/>
      ECHMALOTUS:
      <br/>
      Tým učiteľom Ján bol, najväčší muž Boží,
      <br/>
      čo Ježišovým učeníkom najmilší bol.
      <br/>
      Kristovo slovo učí verejne v Efeze.
      <br/>
      Priznávam tuná, že aj ja som jeho poslucháčom.
      <br/>
      <br/>
      AGAPETUS:
      <br/>
      Ty poznáš Apoštola Jána? Och, ty zradca!
      <br/>
      Viem teraz, aký vyzvedač si, aký zradca si!
      <br/>
      Zabite tohto človeka hneď! Neotáľajte!
      <br/>
      <br/>
      ECHMALOTUS:
      <br/>
      Čo hodné smrti som ja biedny riekol? Urobil?
      <br/>
      Pre najvyššieho Boha ušetri ma ty,
      <br/>
      ó vodca! Ja ver nie som zradca! To ak zistíte,
      <br/>
      potom ma postihnite nezvyčajným mučením!
      <br/>
      <br/>
      AGAPETUS:
      <br/>
      Čo myslíš, Philedonus, veriť dá sa mu?
      <br/>
      <br/>
      PHILEDONUS:
      <br/>
      Muž celkom dobrý zdá sa to byť. Tak ho treba ušetriť.
      <br/>
      <br/>
      PARINUS:
      <br/>
      Nech v zajatí sa drží, dokiaľ neodráta nám,
      <br/>
      čo sľúbil. Ukáže sa časom, aký je.
      <br/>
      <br/>
      ACHARISTUS:
      <br/>
      Súhlasím, aby žil, kým päťsto neodráta nám.
      <br/>
      <br/>
      AGAPETUS:
      <br/>
      Hľa, títo veľmi prosili, aby som ťa ušetril!
      <br/>
      A tak ťa ušetrím, len keď mi sľúbiš, že chceš zaplatiť
      <br/>
      tých päťsto zlatých, ale bez postranných úmyslov
      <br/>
      a do dvoch dní. Či bez zlovoľnej ľsti sľubuješ?
      <br/>
      <br/>
      ECHMALOTUS:
      <br/>
      Dám tebe, vodca, a dám tvojim najpevnejší sľub.
      <br/>
      A vďačný navyše som, ako najväčšmi len môžem byť.
      <br/>
      <br/>
      AGAPETUS:
      <br/>
      Ostaneš medzitým však naším zajatcom.
      <br/>
      <br/>
      ECHMALOTUS:
      <br/>
      Ostanem, vodca. Stadiaľto hneď pošlem posla.
      <br/>
      <br/>
      PHILEDONUS:
      <br/>
      Ten, ktorého som zabil, vodca, ešte ožil,
      <br/>
      a teraz mŕtvy z jamy na útek sa chystá!
      <br/>
      <br/>
      AGAPETUS:
      <br/>
      Zadržte, zadržte a lapte ho a ku mne priveďte!
      <br/>
      Čo je to? Ožívajú nám aj mŕtvoly?
      <br/>
      Domnieval som sa, že si ozaj mŕtvy, dobrý muž! Už
      <br/>
      nám chystáš novú zábavu! Nuž zomri znovu!
      <br/>
      <span class="emphasis">
       <em>
        (Výstrel z pušky.)
       </em>
      </span>
      <br/>
      <br/>
      EMPORUS:
      <br/>
      Nech odpustí ti sám Boh, ktorý Otcom sirôt je
      <br/>
      a Sudcom vdovíc! Otca odporúčam mu,
      <br/>
      aj najmilovanejšiu matku odporúčam.
      <br/>
      Už do rúk tvojich odovzdávam svoju dušu,
      <br/>
      môj Kriste! Vykúpil si ma, môj Pane, Bože môj,
      <br/>
      predrahocennou svojou krvou, Bože pravdivý!
      <br/>
      Neumriem, ale v tebe budem v druhom živote žiť.
      <br/>
      Už urob koniec. Pane, urob koniec mukám
      <br/>
      a v smrti buďže pri mne aj so svojím Duchom,
      <br/>
      by hrôza krutej smrti nevydesila ma!
      <br/>
      <br/>
      AGAPETUS:
      <br/>
      Človeka tohto prečo dlhým katovaním trápite,
      <br/>
      keď zbytočne sa unúvate, ba aj z jeho
      <br/>
      bolesti, neviem, akú rozkoš pociťujete?
      <br/>
      Tak teda zomri!
      <span class="emphasis">
       <em>
        (Zotne mečom hlavu.)
       </em>
      </span>
      Hľa, už vydychuje rovno dušu!
      <br/>
      <br/>
      ACHARISTUS:
      <br/>
      Do vzduchu život pobral sa a duša odišla.
      <br/>
      <br/>
      PARINUS:
      <br/>
      Odkväcla hlava, jeho pery sú už bledé.
      <br/>
      <br/>
      PHILARGYRUS:
      <br/>
      Nos tuhne a už všetko na smrť ukazuje priam.
      <br/>
      <br/>
      AGAPETUS:
      <br/>
      Rozviažte teraz putá. Podľa svojich zvyklostí
      <br/>
      ho pochovajte. Natrafí sa vám ver zaraz
      <br/>
      už bohatšia zver, hádam aj misa so skvostnejším
      <br/>
      pokrmom. Vytúžená korisť mi zas do sietí
      <br/>
      upadne, ak ma srdce neklame. Nuž Fortúna
      <br/>
      ty šťastná, dobrá buď, buď svojim naklonená, buď
      <br/>
      láskavá, priaznivá a milá k svojim služobníkom!
     </p>
    </div>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2580241" name="ftn.id2580241">
        119
       </a>
       ]
      </sup>
      <span class="emphasis">
       <em>
        chochol
       </em>
      </span>
      — ozdoba z peria na vojenskej prilbe
     </p>
    </div>
    <div class="footnote">
     <p>
      <sup>
       [
       <a class="para" href="#id2580271" name="ftn.id2580271">
        120
       </a>
       ]
      </sup>
      <span class="emphasis">
       <em>
        Vergilius, Aeneis 10, 284
       </em>
      </span>
      — Odvážnym šťastie žičí.
     </p>
    </div>
    <div class="footnote">
     <p>
      <sup>
       [
       <a class="para" href="#id2580283" name="ftn.id2580283">
        121
       </a>
       ]
      </sup>
      <span class="emphasis">
       <em>
        žold
       </em>
      </span>
      — (z nem.) pláca, plat, mzda
     </p>
    </div>
    <div class="footnote">
     <p>
      <sup>
       [
       <a class="para" href="#id2580391" name="ftn.id2580391">
        122
       </a>
       ]
      </sup>
      <span class="emphasis">
       <em>
        syna Apoštolovho
       </em>
      </span>
      — Agapeta, adoptovaného syna apoštola Jána
     </p>
    </div>
    <div class="footnote">
     <p>
      <sup>
       [
       <a class="para" href="#id2580514" name="ftn.id2580514">
        123
       </a>
       ]
      </sup>
      <span class="emphasis">
       <em>
        Efez
       </em>
      </span>
      — Efezos, mesto na pobreží maloázijskej Kárie
     </p>
    </div>
    <div class="footnote">
     <p>
      <sup>
       [
       <a class="para" href="#id2580528" name="ftn.id2580528">
        124
       </a>
       ]
      </sup>
      <span class="emphasis">
       <em>
        mešťania filipskí
       </em>
      </span>
      — obyvatelia mesta Filipoi v severnom Grécku
     </p>
    </div>
    <div class="footnote">
     <p>
      <sup>
       [
       <a class="para" href="#id2580683" name="ftn.id2580683">
        125
       </a>
       ]
      </sup>
      <span class="emphasis">
       <em>
        Žalm 143, 10
       </em>
      </span>
      — Tvoj dobrotivý Duch do krajiny spravodlivej zavedie ma… Parafráza.
     </p>
    </div>
    <div class="footnote">
     <p>
      <sup>
       [
       <a class="para" href="#id2580757" name="ftn.id2580757">
        126
       </a>
       ]
      </sup>
      <span class="emphasis">
       <em>
        päťsto zlatých
       </em>
      </span>
      — zlatý, zlatka, pôvodne zlatá, neskôr strieborná minca
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580879">
       </a>
       Epilóg
      </h2>
     </div>
    </div>
   </div>
   <sup>
    [
    <a class="footnote" href="#ftn.id2580884" name="id2580884">
     127
    </a>
    ]
   </sup>
   <div class="literallayout">
    <p>
     Najmilší diváci, vy dosiaľ počuli ste
     <br/>
     len prvú polovicu nášho predstavenia!
     <br/>
     Ten smutný koniec spravil z neho tragédiu.
     <br/>
     Náš učbár
     <sup>
      [
      <a class="footnote" href="#ftn.id2580906" name="id2580906">
       128
      </a>
      ]
     </sup>
     totiž spočiatku mal zámer predviesť hneď
     <br/>
     tú celú hru len za jediný deň, ale
     <br/>
     už potom zmenil mienku, k čomu ho
     <br/>
     priviedli dobré dôvody, veď rozsah
     <br/>
     nesmierny často budí v divákoch len nechuť.
     <br/>
     A preto zvyšok tej hry bude pokračovať
     <br/>
     zajtrajší deň. Jej koniec bude radostný.
     <br/>
     A teraz na tú hru i predstavenie dovoľuje
     <br/>
     si pozvať srdečne už všetkých milých
     <br/>
     divákov, ktorým predkladá tu svoje dielo.
    </p>
   </div>
   <span class="emphasis">
    <em>
     Nasleduje štvrtá nemecká medzihra.
    </em>
   </span>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2580884" name="ftn.id2580884">
        127
       </a>
       ]
      </sup>
      <span class="emphasis">
       <em>
        Epilóg
       </em>
      </span>
      — (z gr.) doslov, záver, lúčenie s prítomnými
            divákmi
     </p>
    </div>
    <div class="footnote">
     <p>
      <sup>
       [
       <a class="para" href="#id2580906" name="ftn.id2580906">
        128
       </a>
       ]
      </sup>
      <span class="emphasis">
       <em>
        náš učbár
       </em>
      </span>
      — Juraj Láni
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580930">
       </a>
       Prológ
      </h2>
     </div>
    </div>
   </div>
   <div class="literallayout">
    <p>
     Vitajte opäť, učiteľ náš želá si,
     <br/>
     prítomní milostiví diváci, či muži
     <br/>
     vážení a či švárni mládenci, či panie
     <br/>
     ctihodné a či roztomilé panenky!
     <br/>
     Včerajší deň ste mohli vidieť tuná priam
     <br/>
     na vlastné oči veľmi smutné udalosti,
     <br/>
     čo tu vie hnusná Rozkoš núkať smrteľníkom.
     <br/>
     Na dnešný deň už ponúkne vám radostnú
     <br/>
     premenu, ktorá vašim očiam poskytne
     <br/>
     lahodné plody všade preslávenej Cnosti.
     <br/>
     A teraz teda buďte napätí a buďte ticho,
     <br/>
     a ako patrí sa, sem obráťte už svoju pozornosť!
     <br/>
     Hľa, už ten prichádza, čo na javisku
     <br/>
     sa chystá predniesť po nemecky krátky obsah!
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580954">
       </a>
       Piate dejstvo
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2580960">
        Prvý výstup
       </a>
      </span>
     </dt>
     <dt>
      <span class="sect1">
       <a href="#id2581110">
        Druhý výstup
       </a>
      </span>
     </dt>
     <dt>
      <span class="sect1">
       <a href="#id2581282">
        Tretí výstup
       </a>
      </span>
     </dt>
     <dt>
      <span class="sect1">
       <a href="#id2581396">
        Štvrtý výstup
       </a>
      </span>
     </dt>
     <dt>
      <span class="sect1">
       <a href="#id2581485">
        Piaty výstup
       </a>
      </span>
     </dt>
     <dt>
      <span class="sect1">
       <a href="#id2581534">
        Šiesty vystúp
       </a>
      </span>
     </dt>
     <dt>
      <span class="sect1">
       <a href="#id2582126">
        Siedmy výstup
       </a>
      </span>
     </dt>
    </dl>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2580960">
        </a>
        Prvý výstup
       </h2>
      </div>
     </div>
    </div>
    <span class="emphasis">
     <em>
      Povesť. Cnosť.
     </em>
    </span>
    <div class="literallayout">
     <p>
      POVESŤ:
      <sup>
       [
       <a class="footnote" href="#ftn.id2580975" name="id2580975">
        129
       </a>
       ]
      </sup>
      <br/>
      Čo spravím? Vzlietnem? Či nie? Bojím sa, či azda odvážim
      <br/>
      sa vyjsť von. Ale predsa budem musieť vyjsť von z domu.
      <br/>
      Ja doma nemôžem sa už viac zdržiavať, nie.
      <br/>
      No ako taká veľká, obrovská a strašná príšera
      <br/>
      si náhle vyjsť von na ulicu, nie je veru
      <br/>
      bezpečné, ani bez strachu. Tak radšej zviniem toto
      <br/>
      obrovské telo a tak po zemi sa budem plaziť.
      <br/>
      Tak bude lepšie. Ani zrozumiteľne to
      <br/>
      nepoviem, čo viem, ale radšej budem všeličo
      <br/>
      šemotiť, šeptať, bzučať tajne do ucha. A prečo?
      <br/>
      Mňa totiž najprv trochu neviem aká úzkosť
      <br/>
      prepadne. Preto spočiatku sa zjavím ľuďom malulinká.
      <br/>
      No potom upevním si sily, a tak rastiem,
      <br/>
      pomaly vyššie už sa dvíham, takže zdá sa, že
      <br/>
      nohami opieram sa o zem, hlavou dosahujem hen
      <br/>
      až šíre oblaky a hviezd sa dotýkam. Aká teraz
      <br/>
      maličká som, keď do kruhu sa zvinutá! Začnem len
      <br/>
      šeptom, bzukotom už trúsiť, šíriť
      <br/>
      tu medzi ľuďom tajuplným hlasom novinky:
      <br/>
      Žiak Agapetus, ba i jeho spoločníci
      <br/>
      zbojníčia veľmi ukrutne a strašne
      <br/>
      tam v horách a dvoch ľudí zabili už dosiaľ,
      <br/>
      tretieho biedne zajatého majú v moci.
      <br/>
      <br/>
      CNOSŤ:
      <br/>
      Čo je to za príšeru, čo tu zriem? Je veľká,
      <br/>
      obrovská, strašná! A má toľko krídel, toľko
      <br/>
      lesklého, pestrofarebného peria (čudné!)
      <br/>
      a toľko očí, čo sa nikdy nezatvoria,
      <br/>
      nežmurknú, toľko vyplazených jazykov a toľko
      <br/>
      škrekľavých papúľ, toľko uší vzpriamených! Ach,
      <br/>
      príšera zvláštna! Bližšie pôjdem načúvať, čo vraví.
      <br/>
      <br/>
      POVESŤ:
      <br/>
      Žiak Agapetus, ba i jeho spoločníci
      <br/>
      zbojníčia veľmi ukrutne a strašne
      <br/>
      tam v horách a dvoch ľudí zabili už dosiaľ,
      <br/>
      tretieho biedne zajatého majú v moci!
      <br/>
      A ten náš biskup Asmenus, no aj náš učiteľ…!
      <br/>
      <br/>
      CNOSŤ:
      <br/>
      Čo táto príšera len breše? Čože nové
      <br/>
      zvestuje? Plazila sa po zemi, no teraz
      <br/>
      sa dvíha! Predtým klamala len šemotením,
      <br/>
      šepotom, teraz trochu jasnejšie už vraví.
      <br/>
      <br/>
      POVESŤ:
      <br/>
      Žiak Agapetus, ba i jeho spoločníci
      <br/>
      zbojníčia veľmi ukrutne a strašne
      <br/>
      tam v horách a dvoch ľudí zabili už dosiaľ,
      <br/>
      tretieho biedne zajatého majú v moci!!
      <br/>
      A ten náš biskup Asmenus, no aj náš učiteľ
      <br/>
      už vedia o tých zločinoch a azda sú i spojenci…!!
      <br/>
      <br/>
      CNOSŤ:
      <br/>
      Už teraz spomínam si. Znalci vravia, že tá
      <br/>
      príšera Povesť je — vec veľmi nebezpečná,
      <br/>
      škodlivá. Tak sa drží lži a zloby, ako
      <br/>
      zvestuje pravdu.
      <sup>
       [
       <a class="footnote" href="#ftn.id2581035" name="id2581035">
        130
       </a>
       ]
      </sup>
      Isto viem, že biskupovi tá
      <br/>
      nesmiernu krivdu činí, lež aj učiteľovi!
      <br/>
      <br/>
      POVESŤ:
      <br/>
      Žiak Agapetus, ba i jeho spoločníci
      <br/>
      zbojníčia veľmi ukrutne a strašne
      <br/>
      tam v horách a dvoch ľudí zabili už dosiaľ,
      <br/>
      tretieho biedne zajatého majú v moci!!!
      <br/>
      A ten náš biskup Asmenus, no aj náš učiteľ
      <br/>
      už vedia o tých zločinoch a azda sú i spojenci!!!
      <br/>
      Je totiž tento Agapetus biskupovým synom,
      <br/>
      no všetci ostatní sú žiakmi učiteľovými!!!
      <br/>
      <br/>
      CNOSŤ:
      <br/>
      Hľa, ako teraz šelma vztýčila sa hor
      <br/>
      a mocným hlasom kričí, by to každý vedel!
      <br/>
      Už sily nadobúda, vidím, nehanebnejšia je
      <br/>
      a už sa stáva bezočivejšou a stále rýchlejšou.
      <br/>
      Veď to sú tamtí mládenci, čo Rozkoš svojím
      <br/>
      úskokom pokazila! Tak, tak býva to!
      <br/>
      Ja som ver predpovedala, že sa to stane. Splnila
      <br/>
      som svoju úlohu aj s Múzami, keď som
      <br/>
      ich všetkých nabádala, aby radšej tábor
      <br/>
      môj ako hnusnej Rozkoše hneď nasledovali.
      <br/>
      Lež taký je dnes rozum mládencov, že žičia samopaši,
      <br/>
      nie práci. Bolí ma, že nešťastne tak zahubení sú.
      <br/>
      Z katových rúk tí iste nemôžu už vyviaznuť.
      <br/>
      Je mi ich ľúto. Ach, ach. Rozkoš, skazonosný pokrm
      <br/>
      zla, ako ničíš všetky duše, ba i všetky telá!
      <br/>
      A táto teraz rozšíri to po celučkom
      <br/>
      mestečku, po Ázii celej. Ó vy biedne duše stratené!
      <br/>
      Hľa, teraz vznáša sa až k hrebeňom striech, skučiac
      <br/>
      nesmierne, žeby všetci ľudia mohli dobre čuť ju,
      <br/>
      a ona všade všetko, čo sa deje, videla!
      <br/>
      <br/>
      POVESŤ:
      <br/>
      Žiak Agapetus, ba i jeho spoločníci
      <br/>
      zbojníčia veľmi ukrutne a strašne
      <br/>
      tam v horách a dvoch ľudí zabili už dosiaľ,
      <br/>
      tretieho biedne zajatého majú v moci!!!!
      <br/>
      Der Schüler Agapet und seine Kameraden,
      <br/>
      die rauben grausamlich und tun itzt grossen Schaden
      <br/>
      auf dem Gebirge, da sie schon geschlagen todt
      <br/>
      zwei Männer und der dritte, der leidet grosse Not!!!!
      <br/>
      Žiak Agapetus a tí jeho kamaráti
      <br/>
      strašlivo lúpia, spôsobujú veľké straty
      <br/>
      tam v horách, kde už celkom na smrť ubili
      <br/>
      dvoch mužov, tretieho moc trpieť nútili!!!!
     </p>
    </div>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581110">
        </a>
        Druhý výstup
       </h2>
      </div>
     </div>
    </div>
    <span class="emphasis">
     <em>
      Sv. Ján a Asmenus.
     </em>
    </span>
    <div class="literallayout">
     <p>
      SV. JÁN:
      <br/>
      Nuž teda správne káž to slovo Božie vždy,
      <sup>
       [
       <a class="footnote" href="#ftn.id2581128" name="id2581128">
        131
       </a>
       ]
      </sup>
      <br/>
      naliehaj včas či nevčas, usvedčuj a zaprisahávaj
      <br/>
      i karhaj v celom učení a v celej trpezlivosti.
      <br/>
      A pracuj, bedli, konaj dielo evanjelistu,
      <br/>
      svoj úrad vykonávaj a buď vždycky rozvažitý.
      <br/>
      Chcem, aby predovšetkým vynakladalo sa tu
      <br/>
      úsilie o modlitby, aby sa tu prosby nesmierne
      <br/>
      konali, ba i činilo sa vďakyvzdanie
      <br/>
      za všetkých ľudí,
      <sup>
       [
       <a class="footnote" href="#ftn.id2581147" name="id2581147">
        132
       </a>
       ]
      </sup>
      za kráľov i za úradníkov,
      <br/>
      pokojný život aby sme my viedli v zbožnosti,
      <br/>
      v mravnosti. Lebo to je ozaj veľmi dobré
      <br/>
      pred Bohom, naším Spasiteľom, ktorý túži, aby
      <br/>
      tu všetci ľudia boli spasení a dostali sa
      <br/>
      k poznaniu prostej pravdy. Jeden je totiž Boh
      <br/>
      a iba jediný sám prostredník je medzi ľuďmi
      <br/>
      a Bohom, človek Ježiš Kristus. Obetoval sa,
      <br/>
      by všetkých vykúpil. Tak dobrotivosť nášho
      <br/>
      milého Spasiteľa, lež i nášho Boha
      <br/>
      láskavosť ukázala sa. Nie pre statočné
      <br/>
      alebo spravodlivé skutky, čo sme robili,
      <br/>
      lež pre to svoje nekonečné milosrdenstvo
      <br/>
      nás biednych spasil, skrze kúpeľ, čo nám nový život
      <br/>
      priniesol,
      <sup>
       [
       <a class="footnote" href="#ftn.id2581179" name="id2581179">
        133
       </a>
       ]
      </sup>
      a skrz Ducha Svätého. A toho
      <br/>
      bohato vylial na nás skrze Jezu Krista,
      <br/>
      čo všetkých Spasiteľ je, by sme naozaj
      <br/>
      milosťou jeho ospravedlnení boli dedičmi
      <br/>
      večného života, súc v pevnej nádeji. Je však
      <br/>
      reč táto verná. Chcem, by si to potvrdzoval,
      <br/>
      nech tí, čo veria v Boha, vynikajú v dobrých skutkoch.
      <br/>
      To sú tie veci dobré, veľmi užitočné všetkým ľuďom.
      <br/>
      Pred Bohom, Kristom, jeho vyberanými anjelmi
      <br/>
      ťa prosím, by si na to bez predsudku dával pozor, nerobiac
      <br/>
      nič také, žeby si sa priklonil ty k druhej strane.
      <sup>
       [
       <a class="footnote" href="#ftn.id2581199" name="id2581199">
        134
       </a>
       ]
      </sup>
      <br/>
      Nevkladaj ruky rýchlo na nikoho, ba ani
      <br/>
      nebývaj nikdy účastníkom cudzích hriechov.
      <br/>
      Napokon teraz, milý biskup, splň si úlohu,
      <br/>
      čo sme ti jasne Kristus a ja odporučili,
      <br/>
      nuž ako svedčí táto cirkev, ktorú ty sám
      <br/>
      spravuješ a v nej o Synovi Božom učievaš.
      <br/>
      <br/>
      ASMENUS:
      <br/>
      Čo je to, ó, čo, Boží Apoštol? Čo želáš si?
      <br/>
      A aká je to úloha, čo žiadaš, otče?
      <br/>
      Som celkom v pomykove. O úlohe neviem nič.
      <br/>
      <br/>
      SV. JÁN:
      <br/>
      No sem s tým mládencom! Ja dušu brata od teba späť žiadam!
      <br/>
      <br/>
      ASMENUS:
      <br/>
      Ach, ach, som stratený! Čo poviem Apoštolovi?
      <br/>
      Čo rieknem? Odpusť mi, ach, ten mládenec už mŕtvy je!
      <br/>
      <br/>
      SV. JÁN:
      <br/>
      Je mŕtvy? Čože? Povedz teda, ako zomrel?
      <br/>
      Či akou smrťou? Prečo roníš toľké slzy?
      <br/>
      A prečo z hĺbky srdca toľko, toľko vzdycháš?
      <br/>
      Už prestaň nariekať a vzlykať! Povedz, čo sa stalo!
      <br/>
      <br/>
      ASMENUS:
      <br/>
      Ach, zomrel Bohu! Lebo stal sa darebáčiskom,
      <br/>
      tým ozaj najhorším a najmrzkejším! Ó, môj Apoštol,
      <br/>
      odpusti mi, že ti tu takúto vec musím oznámiť!
      <br/>
      Posledným stupňom jeho nehanebnosti je teraz,
      <br/>
      že pácha veľmi hrozné lúpeže a zbojníči.
      <br/>
      Napokon teraz nejaký vrch, nechcem zamlčať nič,
      <br/>
      zaujal zrejme s veľkým húfom lúpežníkov.
      <br/>
      <br/>
      SV. JÁN:
      <br/>
      Naskutku dobre stalo sa! Nuž pekne si sa osvedčil,
      <br/>
      môj milý biskup! Rozumný si! Veru takému zver,
      <br/>
      ak chceš mať niečo správne urobené! Hľa, už
      <br/>
      opúšťam teba, dobrý strážca duše brata!
      <br/>
      Lež teraz pripravte mi koňa, sprievodcu tiež na cestu!
      <br/>
      <br/>
      ASMENUS:
      <br/>
      Už sa to ihneď v túto chvíľu stane. Apoštol,
      <br/>
      môj pane! Prestaň sa však hnevať a už spamätaj sa!
      <br/>
      To mojou vinou nestalo sa, že sa pokazil.
      <br/>
      Spoločnosť zlých ho na zlé cesty priviedla.
      <br/>
      <br/>
      SV. JÁN:
      <br/>
      Nevhodná láskavosť a nerozumná miernosť, biskup,
      <br/>
      skazila ho! Mne chýba tvoja bdelosť. Nezavetril
      <br/>
      si čosi o živote, mravoch, stykoch jeho,
      <br/>
      prv ako nehanebná samopašnosť najavo už vyšla?
      <br/>
      Keď niekto chce byť samým sebou, tak je. Ponáhľaj sa!
      <br/>
      Obstaraj, vravím, koňa, lež aj rozvážneho sprievodcu na cestu!
      <br/>
      <br/>
      ASMENUS:
      <br/>
      Už aj sa ponáhľam, by urobil som, čo si žiadaš.
     </p>
    </div>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581282">
        </a>
        Tretí výstup
       </h2>
      </div>
     </div>
    </div>
    <span class="emphasis">
     <em>
      Sv. Ján.
     </em>
    </span>
    <div class="literallayout">
     <p>
      SV. JÁN:
      <br/>
      Zlá správa domácnosti znetvoruje evanjelium
      <br/>
      i zbožné učenie a pohoršenie vzbudzuje
      <br/>
      a spôsobuje, že už ľudia ľahkomyseľnejšie
      <br/>
      zmýšľajú o učení, lež aj o učiacich. Ako len
      <br/>
      viesť bude cirkev Božiu ten, čo dobre svoj
      <br/>
      dom nevie spravovať
      <sup>
       [
       <a class="footnote" href="#ftn.id2581306" name="id2581306">
        135
       </a>
       ]
      </sup>
      a svoje deti bezbožné má?
      <br/>
      Nuž preto sväté meno Božie medzi pohanmi
      <br/>
      sa tupí, uráža.
      <sup>
       [
       <a class="footnote" href="#ftn.id2581317" name="id2581317">
        136
       </a>
       ]
      </sup>
      Čo robiť? Mám ho zbaviť biskupského
      <br/>
      úradu? Ťažkým zločinom sa previnil.
      <br/>
      Uvoľnil putá, popustil aj uzdu mravov
      <br/>
      a nechal skaziť poriadneho mládenca,
      <br/>
      nijakým učením zlým nepoškvrneného.
      <br/>
      A hádam naveky ten mládenec nám nezahynie
      <br/>
      pre svoju vinu, ako čítame tu i tam
      <br/>
      o mnohých znamenitých mužoch, učiteľoch
      <br/>
      cirkevných, ktorí mali nehanebné deti,
      <br/>
      tak ako Áron, Samuel,
      <sup>
       [
       <a class="footnote" href="#ftn.id2581337" name="id2581337">
        137
       </a>
       ]
      </sup>
      no predsa sveta Stvoriteľ
      <br/>
      pre túto príčinu ich vôbec nechcel zbaviť úradu,
      <br/>
      Samuel,
      <sup>
       [
       <a class="footnote" href="#ftn.id2581358" name="id2581358">
        138
       </a>
       ]
      </sup>
      Áron,
      <sup>
       [
       <a class="footnote" href="#ftn.id2581362" name="id2581362">
        139
       </a>
       ]
      </sup>
      rovnako aj iní veľkí
      <br/>
      mužovia totiž bezpochyby veľmi starostlivo
      <br/>
      v zbožnosti, podobne aj v početnosti vychovávali
      <br/>
      vždy svoje deti, ale predsa nedosiahli úspech
      <br/>
      nijaký. Preto vina nemá sa vždy pripisovať len
      <br/>
      rodičom alebo len učiteľom, lež skôr
      <br/>
      samotným deťom, ktoré nechcú poslúchať tých, čo,
      <br/>
      ich právom napomínajú, lež mrzká povaha
      <br/>
      ich strmhlav ženie do všemožných druhov nerestí,
      <br/>
      takisto ako do tisícich ohavností.
      <br/>
      Príslovie vraví: Hrdinovia majú vinné deti.
      <br/>
      Ja predsa ešte do mládenca strateného už
      <br/>
      chcem vložiť nádej. Myslím, že sa môže na dobrý plod
      <br/>
      premeniť, hoci rovný chodník spravodlivosti
      <br/>
      opustil skrze zhovievavosť učiteľov.
      <br/>
      Ja myslím, pre to prísne vyhrešiť ich treba.
      <br/>
      No biskup vracia sa a tuhľa mi aj koňa vedie.
     </p>
    </div>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581396">
        </a>
        Štvrtý výstup
       </h2>
      </div>
     </div>
    </div>
    <span class="emphasis">
     <em>
      Asmenus. Sv. Ján. Dulus.
     </em>
    </span>
    <div class="literallayout">
     <p>
      ASMENUS:
      <br/>
      Apoštol, urobil som, ako si mi kázal.
      <br/>
      Tu je kôň, sprievodca i spoločník na cestu.
      <br/>
      <br/>
      SV. JÁN:
      <br/>
      Či poznáš cestu k zlopovestnej hore lupičov?
      <br/>
      <br/>
      DULUS:
      <br/>
      Ver poznám, ale nie je bezpečné k nej pristúpiť.
      <br/>
      Pred niekoľkými dňami tamto zahynuli
      <br/>
      už dvaja dobrí muži, kupci prebohatí.
      <br/>
      To múdre nie je, by sme sa tam ľahkovážne
      <br/>
      na cestu sami vydali. Tu v šanc sa dáva život.
      <br/>
      <br/>
      ASMENUS:
      <br/>
      Apoštol, nechcel by som, by ťa strata života
      <br/>
      postihla. Čul som, že tí lupiči sú veľmi
      <br/>
      ničomní. Azda ani teba neušetria!
      <br/>
      <br/>
      SV. JÁN:
      <br/>
      Či nevieš, biskup, že je napísané: Zrátané
      <br/>
      sú všetky vaše vlasy.
      <sup>
       [
       <a class="footnote" href="#ftn.id2581422" name="id2581422">
        140
       </a>
       ]
      </sup>
      Ani jeden nepadne tu
      <br/>
      bez vôle vášho Otca na zem. Ak je teda s nami
      <br/>
      Boh,
      <sup>
       [
       <a class="footnote" href="#ftn.id2581437" name="id2581437">
        141
       </a>
       ]
      </sup>
      kto je proti nám? Kto násilia sa dopustí?
      <br/>
      <br/>
      ASMENUS:
      <br/>
      To veru veľmi pravdivé je. Ak sa páči
      <br/>
      ti teda a tak vôbec chceš, nuž Apoštola Božieho ty
      <br/>
      horlivo sprevádzaj a pomáhaj mu udatne!
      <br/>
      <br/>
      DULUS:
      <br/>
      Urobím, čo len budem môcť a podľa svojich síl,
      <br/>
      hoc je to nerozumné, aby sme tú cestu podnikli.
      <br/>
      To ani Herkules
      <sup>
       [
       <a class="footnote" href="#ftn.id2581456" name="id2581456">
        142
       </a>
       ]
      </sup>
      sa nebil s premnohými!
      <br/>
      <br/>
      SV. JÁN:
      <br/>
      Už prestaň bedákať. Veď budú s nami premnohí!
      <br/>
      <br/>
      ASMENUS:
      <br/>
      Ak budeš chcieť, môj Apoštol, sám sprevádzať ťa budem,
      <br/>
      alebo pridám ďalších kvôli nebezpečiu.
      <br/>
      <br/>
      SV. JÁN:
      <br/>
      Ja nechcem teba, ani ďalších. Tento jeden stačí.
      <br/>
      <br/>
      DULUS:
      <br/>
      Vrav, Boží muž, ja ako toto chápať mám?
      <br/>
      <br/>
      SV. JÁN:
      <br/>
      Sám Kristus pomôže mi so svojimi svätými
      <br/>
      anjelmi a nás svojou mocou ochráni.
      <br/>
      <br/>
      DULUS:
      <br/>
      Už teraz teda odvážne chcem podísť k hore.
     </p>
    </div>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581485">
        </a>
        Piaty výstup
       </h2>
      </div>
     </div>
    </div>
    <span class="emphasis">
     <em>
      Asmenus.
     </em>
    </span>
    <div class="literallayout">
     <p>
      ASMENUS:
      <br/>
      Kiež dobre skončí sa, čo teraz Apoštol náš robí!
      <br/>
      Zaiste treba, aby väčšmi než ja videl
      <br/>
      do toho strateného, bezbožného mládenca
      <br/>
      muž Boží, čo Duch Svätý slávny odhaliť mu môže.
      <br/>
      Určite nezahynul mojou nedbanlivosťou!
      <br/>
      Ja som ho zveril učiteľom náročky,
      <br/>
      by ho tí vzdelávali. Chytrejšie však kazia
      <br/>
      domáce príklady zlé, keď sa do sŕdc vkrádajú
      <br/>
      s obrovskou silou. Ja som ho však nepokazil svojím
      <br/>
      príkladom, lebo neviem o takejto veci,
      <br/>
      čo by sa dala nazvať nehanebným zločinom.
      <br/>
      Zahynul on skôr svojou samopašnosťou a previnením.
      <br/>
      Mládenci ľahko počúvajú horšie nariadenia.
      <br/>
      Keď totiž pretrhne sa uzda výchovy, tak
      <br/>
      zvieracie rozkoše už začnú vyhľadávať
      <br/>
      a potom potĺkať sa celé noci spití
      <br/>
      a pritom robiť lármu bez ladu a skladu.
      <br/>
      A často stáva sa, že niekto rozvážnejší do tohto
      <br/>
      naskutku odlišného kamarátstva priláka
      <br/>
      sa zavše. To sa prihodilo tomuto.
      <br/>
      Ach, beda! Mor zlých mravov tohto úbohého,
      <br/>
      žiaľ, celkom zahubil! Ach, beda, prebeda, žiaľ, ako
      <br/>
      junácky zápal začne šalieť pri prvom útoku!
      <br/>
      Nákaza spôsobila toto nešťastie. Ach, beda,
      <br/>
      aj mám strach, aby Apoštolovi sa niečo zlé
      <br/>
      nestalo! Tuším Agapetus, nepriateľ
      <br/>
      ľudského rodu, ba i Boha, v zúfalstve sa nachádza.
      <br/>
      Nech Jána chráni svojou mocou Ježiš Kristus!
      <br/>
      On veru všetko krotí svojím pokynom.
     </p>
    </div>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2581534">
        </a>
        Šiesty vystúp
       </h2>
      </div>
     </div>
    </div>
    <span class="emphasis">
     <em>
      Anosius. Philargyrus. Sv. Ján. Anemenus. Dulus. Lista. Agapetus. Parinus.
            Philedonus. Echmalotus. Acharistus.
     </em>
    </span>
    <div class="literallayout">
     <p>
      ANOSIUS:
      <br/>
      Čo len tu hľadáš, starče? Aký zlý duch až sem k nám
      <br/>
      ťa zahnal? Či ti lepšie nebolo tam za pecou
      <br/>
      si sedieť a piecť jablká či hrušky, aby si si
      <br/>
      ukrátil protivný čas? Ak sa nemýlime, tak
      <br/>
      sa pachtíš za bitkou a túžiš, aby sme ťa
      <br/>
      dobili. Starče, povedz, čo tu porábaš!
      <br/>
      <br/>
      PHILARGYRUS:
      <br/>
      Zaiste tento starec chce, aby sa mu povodilo zle,
      <br/>
      navyše život vystavuje nebezpečiu.
      <br/>
      Si blázon? Nemáš zdravý rozum? Čo za peklo
      <br/>
      tu hľadáš? Nemá ani zbraň. Čo váhaš? Nech je lapený hneď,
      <br/>
      človiečik biedny, zavlečený k vodcovi!
      <br/>
      <br/>
      SV. JÁN:
      <br/>
      Pokojne znesiem vašu bitku. Vedzte, vás sa vôbec
      <br/>
      nebojím, ani neujdem, ó muži, ani nikam ja
      <br/>
      istotne neodbočím, lebo vášho vodcu
      <br/>
      chcem. Pre tú príčinu som prišiel sem. Nech príde ku mne!
      <br/>
      <br/>
      PHILEDONUS:
      <br/>
      On príde k tebe, ale radšej budeš chcieť, by ver
      <br/>
      neprišiel! Do rúk nášho vodcu vydáš sa či nie?
      <br/>
      <br/>
      SV. JÁN:
      <br/>
      Ja znovu volám, nepočuješ, že som náročky
      <br/>
      sem prišiel iba kvôli tvojmu vodcovi!
      <br/>
      <br/>
      ANOSIUS:
      <br/>
      Ja myslím, že ty blaznieš, starče! Keď tak vykrikuješ,
      <br/>
      smrť ako by si volal. A tá nepríde,
      <br/>
      čo jej sa týka, neskoro. Hneď príde vodca,
      <br/>
      to bude tvoja záhuba! Ty popredku choď
      <br/>
      a povedz toto vodcovi.
      <span class="emphasis">
       <em>
        (Philargyrus)
       </em>
      </span>
      Ja medzitým však mužne
      <br/>
      postrážim tohto človeka. No toho druhého ty chyť
      <br/>
      a stráž ho!
      <span class="emphasis">
       <em>
        (Lista)
       </em>
      </span>
      Čo sa už hneď nevyrútiš? Útočne
      <br/>
      nevletíš do vlasov a o zem hneď ho nešmaríš?
      <br/>
      <br/>
      DULUS:
      <br/>
      Ach, pane, pane, či som ti to nepredpovedal?
      <br/>
      Ochotne vydávaš nás veľmi krutej smrti!
      <br/>
      <br/>
      ANOSIUS:
      <br/>
      Ty lotor, vzdaj sa a sem natiahni hneď ruky!
      <br/>
      <br/>
      DULUS:
      <br/>
      Ó beda, nastal posledný deň môjho žitia!
      <br/>
      Ach, pane, teraz je čas, aby prišli anjeli!
      <br/>
      <br/>
      LISTA:
      <br/>
      Hľa, vodca prichádza už! Starče, ako sa ti
      <br/>
      to páči? Aha, starče, ozbrojený ide sem!
      <br/>
      Hľa, ako ligoce sa! Ako zbraň mu blýska!
      <br/>
      On kráča bystrým krokom. Zdá sa veľmi pobúrený.
      <br/>
      Zahráme ti už! Starče, už sa ťa hneď chopíme!
      <br/>
      <br/>
      SV. JÁN:
      <br/>
      Mňa tvoje hrozby nedesia a nevšímam si
      <br/>
      nadávky. Zbojník, z tvojej hany nerobím si nič!
      <br/>
      Ja chcem len toho jediného, toho hľadám, čo
      <br/>
      za vodcu uznávaš ho. O toho mám starostlivosť.
      <br/>
      Ja vôbec nebojím sa jeho rozzúrenej tváre.
      <br/>
      Nech ten sám príde! Kvôli nemu som sem prišiel.
      <br/>
      <br/>
      AGAPETUS:
      <br/>
      Kto je ten starec, o ktorom si vravel? Kde je?
      <br/>
      Ej, zdiaľky toho človeka ja poznávam! Je či nie? Kto je?
      <br/>
      Ej, je to Apoštol Ján! Ach, hanbím sa a mrzí ma,
      <br/>
      že vidím jeho svätú tvár! Jaj, akým úbožiakom
      <br/>
      stal som sa! Bodaj vás Boh všetkých ihneď skáral!
      <br/>
      Vy prečo toho človeka ste zadržali? Ja túto
      <br/>
      kopiju hneď ti vrazím do bachora kliateho!
      <br/>
      No teraz ovládnem sa. A potrestám vás potom až,
      <br/>
      keď príde vhodný čas. Čo ešte vravieť a čo
      <br/>
      povedať a čo robiť? Je to on sám, on sám! Poznávam
      <br/>
      tvár muža, oči neklamú. Ach, beda, hanba, ach!
      <br/>
      Podídem k nemu či nie? Ako sa však tváriť?
      <br/>
      Čo vravieť? Mám zle zaobchodiť s Božím mužom,
      <br/>
      akoby svojím otcom, čo sa o mňa zaslúžil,
      <br/>
      a jeho ľahké jarmo striasol som? To neurobím!
      <br/>
      Ak by som urobil to, viem, že už je schystaný
      <br/>
      blesk, ktorým ma Boh zrazí do pekla a telo
      <br/>
      bezbožné roztriešti bár na tisíce kúštikov!
      <br/>
      Ach, hľadí na mňa! Sotva ovládam sa, aby
      <br/>
      som tebe, čo si zajal toho pútnika, tu nerozdrúzgal
      <br/>
      hneď mozog, nevyhasil ten tvoj hriešny život!
      <br/>
      Mne hanba nedovolí dlhšie dívať sa
      <br/>
      na toho muža. Ujdem, niekde sa skryjem do kúta.
      <br/>
      To radšej spravím, ako by som mal naňho pozerať.
      <br/>
      <br/>
      SV. JÁN:
      <br/>
      Darebák, už ma pusti, prepusti! Čo držíš?
      <br/>
      Chcem tvojho vodcu utekajúceho nasledovať,
      <br/>
      nie so zlým úmyslom, ba nedbám pritom ani na svoj
      <br/>
      vek. Synak, ach, čo utekáš pred svojím otcom?
      <br/>
      Len ostaň, syn môj! Prečo pred bezbranným starcom
      <br/>
      utekáš? Zastaň, biedny! Neboj sa, veď ešte ty
      <br/>
      máš nádej na život! Ja vydám počet za teba sám
      <br/>
      Kristovi. Iste aj smrť za teba rád podstúpim,
      <br/>
      tak ako sám Pán za nás podstúpil. Za tvoju dušu rád
      <br/>
      dám svoju dušu. Zastaň len a ver mi, lebo Kristus
      <br/>
      ma poslal odvrátiť ťa od záhubnej cesty,
      <br/>
      po ktorej teraz kráčaš. Prosím, ostaň! Zdvihni k zemi
      <br/>
      sklonenú tvár a pozri na mňa! Nemaj strach a nezúfaj!
      <br/>
      <br/>
      AGAPETUS:
      <br/>
      Ach, beda, čo mám robiť? Zahynul som, zomrel, ach, som usmrtený!
      <br/>
      <br/>
      SV. JÁN:
      <br/>
      Len ostaň, ostaň! Čože bežíš predo mnou,
      <br/>
      pred svojím otcom, starcom bezbranným? Len teba čakám,
      <br/>
      len teba hľadám. Dobrovoľne si mi vyšiel sem
      <br/>
      v ústrety. Prosím, ostaň! Čo sa náhliš, milý synak?
      <br/>
      <br/>
      AGAPETUS:
      <br/>
      Je koniec, zahynul som! Nedbaj o mňa! Beda, beda mi!
      <br/>
      <br/>
      SV. JÁN:
      <br/>
      Nezahynul si ešte. Dosiaľ dobrú nádej máš
      <br/>
      na život. Kristus volá ťa. Sem teraz poslal mňa.
      <br/>
      <br/>
      AGAPETUS:
      <br/>
      Naveky zahynul som! Bolesti mnou lomcujú!
      <br/>
      <br/>
      SV. JÁN:
      <br/>
      Čo je ti? Čo si ustráchaný, syn môj? Iného
      <br/>
      zmýšľania nebuď, ako ja, tvoj otec! Sľubujem ti život.
      <br/>
      <br/>
      AGAPETUS:
      <br/>
      Ach, beda mi! Ach, beda mi! Ja veľký smútok v duši chovám!
      <br/>
      <br/>
      SV. JÁN:
      <br/>
      Už prestaň, syn môj, nariekať a radšej ďalej počúvaj,
      <br/>
      čo treba robiť v tejto veci! Len buď dobrej mysli!
      <br/>
      <br/>
      AGAPETUS:
      <br/>
      Čo predsa veríš, že ja úbohý mám v svojom srdci?
      <br/>
      <br/>
      SV. JÁN:
      <br/>
      Ach, syn môj, spamätaj sa už a dúfaj v Syna Božieho!
      <br/>
      <br/>
      AGAPETUS:
      <br/>
      Ja hanbím sa a neviem, čo mám robiť, ani čo
      <br/>
      mu odpovedať. Život môj je neistý a pochybný.
      <br/>
      <br/>
      SV. JÁN:
      <br/>
      Ach, kdeže! Kristus kvôli hriešnikom sem prišiel,
      <br/>
      nie kvôli spravodlivým. Poslaný bol k ovciam
      <br/>
      strateným.
      <sup>
       [
       <a class="footnote" href="#ftn.id2581664" name="id2581664">
        143
       </a>
       ]
      </sup>
      Anjeli sa v nebi radujú viac
      <sup>
       [
       <a class="footnote" href="#ftn.id2581674" name="id2581674">
        144
       </a>
       ]
      </sup>
      <br/>
      nad jedným hriešnikom, čo zmúdrel, činiac pokánie, než
      <br/>
      nad deväťdesiatimi deviatimi ľuďmi
      <br/>
      takými, ktorí ozaj spravodlivo žijú
      <br/>
      a vôbec žiadne pokánie ver nepotrebujú.
      <br/>
      <br/>
      AGAPETUS:
      <br/>
      Ach, beda mne, čo urobil som, keďže som tak
      <br/>
      hlboko svojho Boha urazil! Ja stratený
      <br/>
      už nie som veru hoden, aby som viac uzrel slnko!
      <br/>
      <br/>
      SV. JÁN:
      <br/>
      Dôveruj, syn môj, na duchu tak neklesaj už!
      <br/>
      Je napísané:
      <sup>
       [
       <a class="footnote" href="#ftn.id2581696" name="id2581696">
        145
       </a>
       ]
      </sup>
      Hriešnika smrť nechcem, ale
      <br/>
      chcem, aby obrátil sa a žil s Bohom svojím.
      <br/>
      <br/>
      AGAPETUS:
      <br/>
      No moja neprávosť je väčšia, otče môj,
      <br/>
      než by som hoden ja bol, aby odpustil mi môj Pán Boh.
      <sup>
       [
       <a class="footnote" href="#ftn.id2581717" name="id2581717">
        146
       </a>
       ]
      </sup>
      <br/>
      <br/>
      SV. JÁN:
      <br/>
      Buď dobrej mysli, syn môj! Veď kde bola hojnosť neprávosti, ver tam
      <br/>
      aj bola hojnosť milosti.
      <sup>
       [
       <a class="footnote" href="#ftn.id2581729" name="id2581729">
        147
       </a>
       ]
      </sup>
      Náš láskavý Boh
      <br/>
      nezhŕdne synom strateným, čo navráti sa.
      <br/>
      <br/>
      AGAPETUS:
      <br/>
      Môj duch sa dobre necíti. Ach, beda, svedomie,
      <br/>
      zlá šelma — tisíc svedkov,
      <sup>
       [
       <a class="footnote" href="#ftn.id2581744" name="id2581744">
        148
       </a>
       ]
      </sup>
      nenechá ma na pokoji,
      <br/>
      len hryzie, ustavične obviňuje ma!
      <br/>
      Už veru presviedča ma, že nič lepšie nie je, nie,
      <br/>
      než aby som si zúfal, život slučkou zakončil.
      <br/>
      <br/>
      SV. JÁN:
      <br/>
      Ach, syn môj, čo to vravíš? Čo mrieš strachom? Čo
      <br/>
      nariekaš? Spamätaj sa, prestaň plakať! Ach, pozri len,
      <br/>
      čo robíš! Hriechu väčšieho niet u Boha, než
      <br/>
      zúfalstvo. Božie milosrdenstvo však nemá
      <br/>
      nijaký koniec. Nepretržitá je nekonečnosť,
      <br/>
      čo veru iste prevyšuje všetky jeho diela!
      <br/>
      A preto, syn môj, zúfalstvu viac nepodliehaj,
      <br/>
      by si sa nestal synom zatratenia večného!
      <br/>
      <br/>
      AGAPETUS:
      <br/>
      Už v horšom položení nemôže byť moja vec,
      <br/>
      než v akom teraz je, môj otče láskavý!
      <br/>
      <br/>
      SV. JÁN:
      <br/>
      Ach, prestaň s tým a nado mnou roň slzy, nie nad sebou!
      <br/>
      Od Krista sľubujem ti láskavosť a milosť.
      <br/>
      <br/>
      AGAPETUS:
      <br/>
      Ty vysmievaš sa najväčšiemu hriešnikovi?
      <br/>
      <br/>
      SV. JÁN:
      <br/>
      Ja tebe? Prečo? Tá vec veru nezdá sa mi smiešna!
      <br/>
      <br/>
      AGAPETUS:
      <br/>
      Ja neviem, bo tak strašne túžim, aby bola pravda to,
      <br/>
      čo vravel si, a tak tým väčšmi obávam sa, ak nie.
      <br/>
      <br/>
      SV. JÁN:
      <br/>
      Neboj sa! Ten, čo visel na kríži, čo prislúbil
      <br/>
      lotrovi
      <sup>
       [
       <a class="footnote" href="#ftn.id2581792" name="id2581792">
        149
       </a>
       ]
      </sup>
      milosť, ba i potešenie v raji
      <br/>
      a mňa si nehodného zvolil za Apoštola,
      <br/>
      ten teraz skrze mňa ťa znovu povoláva
      <br/>
      do zboru svätých, áno, aby si ty dostal odpustenie
      <br/>
      priam všetkých hriechov, potom veniec blaženého
      <br/>
      života, nikdy nevädnúci, ktorý Kristus
      <br/>
      pripravil tým, čo milujú ho z celučkého srdca.
      <br/>
      Vyjasni teda čelo, veď dnes získaš znovu spásu, aby dedičom
      <br/>
      večného života si bol u Boha Otca, áno,
      <br/>
      i nášho Pána Jezu Krista, ktorý obetoval sa
      <br/>
      za naše hriechy! A my jeho spoludedičia
      <br/>
      i bratia budeme raz v tamtom druhom živote.
      <br/>
      <br/>
      AGAPETUS:
      <br/>
      Ach, plačem od radosti, také je to milé,
      <br/>
      čo vravíš, Kristov Apoštol! Kiež súdim, že ja hoden
      <br/>
      som tohto zboru Božích svätých v tamtom druhom živote!
      <br/>
      Už teraz viacej nedbám o dočasný život, aj tak
      <br/>
      nie som ho hoden. Mňa sa týkajú len nebeské
      <br/>
      radosti a len odpustenie hriechov.
      <br/>
      Preč teraz dobrovoľne odhadzujem zbrane prekliate!
      <br/>
      <span class="emphasis">
       <em>
        (Kľaká si.)
       </em>
      </span>
      <br/>
      <br/>
      SV. JÁN:
      <br/>
      Vstaň, syn môj! Prečo padáš tuná k mojim nohám? Prečo?
      <br/>
      A prečo vzdycháš, toľko nariekaš a plačeš? Čo?
      <br/>
      Si teraz znova pokrstený veľmi hojnými
      <br/>
      prameňmi svojich sĺz. Čo skrývaš pravicu, čo?
      <br/>
      Ja sa ti zaručujem prísahou, že za tvoje
      <br/>
      zločiny dosiahnem od Spasiteľa milosť.
      <br/>
      Čo ešte želáš si? Už konečne mi podaj svoju
      <br/>
      pravicu! Ja ju vybozkávam v mene Krista.
      <br/>
      Do cirkvi Spasiteľa vráť sa! Nezatvára
      <br/>
      tá lono pred tými, čo vracajú sa. So mnou
      <br/>
      len vzývaj Boha, vzývaj svojho Spasiteľa,
      <br/>
      láskavo nech ti odpustí tie viny, ktorými
      <br/>
      si ho tak ťažko urazil! On iste odpustí. Je
      <br/>
      láskavý, dobrotivý, milostivý, milujúci.
      <br/>
      <br/>
      AGAPETUS:
      <br/>
      Ty radšej, otče, vzývaj Boha, lebo istotne
      <br/>
      viem, že ti neodoprie, čokoľvek ho budeš prosiť,
      <br/>
      ba človek oveľa si lepší, ako som ja!
      <br/>
      <br/>
      SV. JÁN:
      <br/>
      Urobím. Vskutku patrí sa, by s tebou vzýval som.
      <br/>
      Veď stála modlitbička spravodlivého má nesmiernu moc.
      <br/>
      <br/>
      AGAPETUS:
      <br/>
      Je napísané: Hriešnikov Boh nevyslyší.
      <sup>
       [
       <a class="footnote" href="#ftn.id2581855" name="id2581855">
        150
       </a>
       ]
      </sup>
      <br/>
      <br/>
      SV. JÁN:
      <br/>
      No srdce ozaj skrúšené Boh neodmietne.
      <sup>
       [
       <a class="footnote" href="#ftn.id2581864" name="id2581864">
        151
       </a>
       ]
      </sup>
      <br/>
      <br/>
      AGAPETUS:
      <br/>
      Ja hanbím sa. Môj život predošlý ma mrzí.
      <br/>
      Ja z hĺbky srdca, z hĺbky duše nenávidím
      <br/>
      chodníčky ľudí, čo zlo robia. Odo mňa preč už
      <br/>
      odstúpte, všetci muži, ktorí páchate len bezprávie!
      <sup>
       [
       <a class="footnote" href="#ftn.id2581876" name="id2581876">
        152
       </a>
       ]
      </sup>
      <br/>
      Ja budem vyhľadávať zákon svojho Boha.
      <br/>
      Do jeho jarma šiju ja chcem vložiť. Doteraz
      <br/>
      len sluhom hriechov bol som, teraz mŕtvy pre svet
      <br/>
      i telo, vzdám sa Kristu ako verný sluha.
      <br/>
      Láskavý Kriste, vzhliadni na mňa! Biedny, ako ovca
      <br/>
      stratená, blúdil som.
      <sup>
       [
       <a class="footnote" href="#ftn.id2581893" name="id2581893">
        153
       </a>
       ]
      </sup>
      Ach, čože ovca! Z ovce vlkom
      <br/>
      stal som sa, najnečistejším a najzločinnejším
      <br/>
      človekom zo všetkých! No neodožeň ma preč, prosím,
      <br/>
      od svojej tváre! Mňa, čo vraciam sa, mňa neodmietni!
      <br/>
      Uznávam svoje ohavnosti, navyše i tvoj hnev
      <br/>
      uznávam. Pravú poníženosť svojho srdca,
      <br/>
      nepredstierané pokánie však dosvedčujem
      <br/>
      vzdychaním vyvierajúcim až z hĺbky srdca
      <br/>
      a svojím trpkým nariekaním. Neodvrátiš
      <br/>
      sa, Bože, od skrúšeného a poníženého srdca!
      <br/>
      Na milosť vezmi ma a svojho Ducha daruj mi,
      <br/>
      čo by ma potešil i povzbudil a vždy bdel
      <br/>
      nad krokmi mojimi, by nikdy nezblúdil som,
      <br/>
      nezišiel z chodníkov tých tvojich prikázaní!
      <br/>
      Nech ale tebe žijem, ako dlho mi
      <br/>
      dožičíš hranicu a koniec smrteľného života!
      <br/>
      Odložím teraz zbrane hriechu, lež i smrti,
      <br/>
      čo boli často poškvrnené krvou bratov.
      <br/>
      Ach, čo som urobil a ako Boha urazil!
      <br/>
      Ach, Kriste, Spasiteľ, ja hanbím sa a želiem to!
      <br/>
      Ó zmiluj sa len, zmiluj! Odpusti, ó Boží Baránok!
      <br/>
      Na kríži
      <sup>
       [
       <a class="footnote" href="#ftn.id2581932" name="id2581932">
        154
       </a>
       ]
      </sup>
      toho lotra, činiaceho pokánie
      <br/>
      už vtedy neskoro, si utešil sám, hlasom
      <br/>
      láskavým vraviac jemu takto: Dnes ty budeš so mnou v raji!
      <br/>
      Od svojej tváre neodžeň ma, Spasiteľ,
      <br/>
      by som sa nepodobal tým, čo do močiara
      <br/>
      klesajú! A nech tvoja preliata krv je mi na osoh!
      <br/>
      Ja v teba dúfam, naveky nech nie som zahanbený.
      <sup>
       [
       <a class="footnote" href="#ftn.id2581952" name="id2581952">
        155
       </a>
       ]
      </sup>
      <br/>
      <br/>
      SV. JÁN:
      <br/>
      Už vyslyš, Kriste, toho, ktorý činí pokánie
      <br/>
      a z hĺbky srdca k tebe vzdychá! Odpusť pre svoju
      <br/>
      nesmiernu spravodlivosť, dobrotu a láskavosť!
      <br/>
      A kiež chceš, prosím, aby boli všetky jeho
      <br/>
      bezprávia celkom zmyté tvojou drahou krvou,
      <br/>
      čo ty si za nás hriešnych ľudí vypotil,
      <br/>
      aj za mňa, keď sa tvoja najsvätejšia matka
      <br/>
      Mária dívala pod krížom na tvoj žalostný skon!
      <sup>
       [
       <a class="footnote" href="#ftn.id2581974" name="id2581974">
        156
       </a>
       ]
      </sup>
      <br/>
      Odpusti úbohému mládencovi, za ktorého
      <br/>
      predkladám teraz svoje prosby, ak ty len
      <br/>
      miluješ svojho žiaka! Nič mi neodmietneš, viem.
      <br/>
      Čo, syn môj, nevstaneš už, aby sme šli za biskupom,
      <br/>
      tým dobrým strážcom, ktorému raz zveril som ťa sám?
      <br/>
      <br/>
      AGAPETUS:
      <br/>
      Ja rúcho kajúcnika vezmem si a posypem sa popolom
      <br/>
      a pôjdem s tebou rád, len ak to bude bez nebezpečia
      <br/>
      života. Lebo za tie skutky, beda, stihne ma trest podľa
      <br/>
      cisárskych zákonov, no lepšie bude dostať
      <br/>
      sa do rúk Božích ako ľudských! Ak sa Bohu však
      <br/>
      zapáči potrestať ma strašnou rukou katovou,
      <br/>
      tak radšej ujmu na tele chcem utrpieť,
      <br/>
      než mal by som ju hádam utrpieť na svojej duši!
      <br/>
      Sám totiž cítim, že si zasluhujem iba smrť.
      <br/>
      <br/>
      SV. JÁN:
      <br/>
      Pán zrátal všetky kosti svojich, takže ani jedna z nich
      <br/>
      nebýva zlomená,
      <sup>
       [
       <a class="footnote" href="#ftn.id2582013" name="id2582013">
        157
       </a>
       ]
      </sup>
      ba ani bez vôle
      <br/>
      večného Boha Otca z našej hlavy nespadne vlas.
      <sup>
       [
       <a class="footnote" href="#ftn.id2582023" name="id2582023">
        158
       </a>
       ]
      </sup>
      <br/>
      Neklesaj na duchu a vzchop sa! Neprestanem prosiť za teba
      <br/>
      Krista, Syna Márie a Boha.
      <br/>
      Ak stojí pri nás On, kto bude proti nám?
      <br/>
      Či teda žijeme, či umierame, tak my vždy
      <br/>
      patríme Kristu Pánu a tak nemôžeme
      <br/>
      nijako zahubení byť. Ty sprevádzaj ma len
      <br/>
      a svoje cesty Kristovi zver, on sám sa o to
      <br/>
      postará. Z pokušenia východisko ukáže,
      <br/>
      by kríž sme mohli znášať. Boh je totiž verný.
      <br/>
      <br/>
      AGAPETUS:
      <br/>
      Sprevádzať budem ťa, kam budeš chcieť a ak si žiadaš,
      <br/>
      aj na smrť. Vôbec nebojím sa, lebo si môj otec,
      <br/>
      si priateľ, ba i živý chrám si najvyššieho Boha.
      <br/>
      Sem muža priveďte, čo ako rukojemníka
      <br/>
      som držal, aby svoje peniaze späť dostal a bol
      <br/>
      zbavený pút! No poď sem, priateľ! To je Apoštol Ján.
      <br/>
      Ten, vidíš, odvrátil ma od najhorších ciest,
      <br/>
      na ktoré vkročil som. Už budem ďalej slúžiť
      <br/>
      Kristovi, skutočného Boha Synovi.
      <br/>
      Ja potom iste neublížim nijakému
      <br/>
      človeku. Čo som biedny učinil, už srdečne
      <br/>
      ľutujem. Teraz vezmi všetko, o čo som ťa olúpil.
      <br/>
      A zvyšok spravodlivo chudobným však rozdelí sa.
      <br/>
      Ja nechcem bohatstvo mať, čo mi dal môj zločin.
      <br/>
      A ďalej, brat a priateľ, odpusť, prosím, skrze Krista
      <br/>
      Ježiša, pre ktorého získal teba i mňa sám
      <br/>
      Apoštol svätý Boží Ján! Brat, odpusťže mi, vravím!
      <br/>
      Učinil som ti násilie, čo nezaslúžil si.
      <br/>
      Ten skutok ľutujem. Budeš mojím bratom najmilším.
      <br/>
      <br/>
      ECHMALOTUS:
      <br/>
      Ó deň to radostný, keď pre Boha ťa opäť
      <br/>
      Apoštol získal, vodca najmilší! Ja ti
      <br/>
      odpúšťam veľmi rád, nech rovnako ti odpustí Boh.
      <br/>
      A toto bezprávie už viac ti nepripomeniem.
      <br/>
      Počúvaj Apoštola, čo ťa oslobodil.
      <br/>
      Mládenec si a teba zviedla tvoja mladosť.
      <br/>
      Ja vďaku vzdávam svojmu Apoštolovi a tebe.
      <br/>
      Buď pochválený, Ježiš Kristus, jediný Syn Boha!
      <br/>
      <br/>
      AGAPETUS:
      <br/>
      Ja sám som týchto bratov spolužiakov zviedol.
      <br/>
      Ó, prosím, otče, prijmi na milosť aj ich! Nech tí,
      <br/>
      čo boli spoločníkmi v zločinoch, sa zúčastnia
      <br/>
      na slávnej Kristovej milosti, aby nezahynuli!
      <br/>
      Veď Kristus svojou krvou vykúpil aj týchto.
      <br/>
      <br/>
      SV. JÁN:
      <br/>
      Aj vás ja prijímam na milosť v mene Pána
      <br/>
      Ježiša Krista. Všetci teraz pokánie už čiňte!
      <br/>
      <br/>
      PHILEDONUS:
      <br/>
      My biedni zaslúžene teraz k tvojim nohám padáme
      <br/>
      <span class="emphasis">
       <em>
        (Všetci traja si pokľaknú.)
       </em>
      </span>
      <br/>
      A teba v mene Kristovom o milosť prosíme.
      <br/>
      Budeme radi tvoje kroky nasledovať, otče,
      <br/>
      a ako žiaci tvoje naučenia poslúchať vždy.
      <br/>
      Nás zviedla Rozkoš, neviestka to zlopovestná.
      <br/>
      A teraz cesty božskej Cnosti nasledovať budeme.
      <br/>
      <br/>
      SV. JÁN:
      <br/>
      Povstaňte! Sľubujem vám život, milosť vedno s ním.
      <br/>
      Nuž, bratia, všetci spolu so mnou odíďte!
      <br/>
      <br/>
      AGAPETUS:
      <br/>
      Ja, čo som vám bol vodcom a zla pôvodcom,
      <br/>
      predchádzať budem ako príklad obrátenia.
      <br/>
      A teraz zbohom! Nasledujte ako vodcu
      <br/>
      Ježiša, ak priam na srdci len leží spása vám!
      <br/>
      Lež teraz mňa i Apoštola sprevádzajte.
     </p>
    </div>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582126">
        </a>
        Siedmy výstup
       </h2>
      </div>
     </div>
    </div>
    <span class="emphasis">
     <em>
      Philargyrus. Anosius. Lista. Anemerus.
     </em>
    </span>
    <div class="literallayout">
     <p>
      PHILARGYRUS:
      <br/>
      Čo je to? Aká vec tak nečakane mohla
      <br/>
      povahu môjho pána zmeniť? Ach, neviem,
      <br/>
      čo vravieť mám! A aká je to náhla premena?
      <br/>
      Ja dosť sa neviem vynačudovať, že z vlka
      <br/>
      doteraz najdivšieho ovcou najtichšou
      <br/>
      sa naraz stal. Ten starec azda nejakým bol bohom,
      <br/>
      čo veľmi besné mysle, ba i drsné srdcia
      <br/>
      dokáže zmäkčiť, urobiť ich krotučkými!
      <br/>
      <br/>
      ANOSIUS:
      <br/>
      Čudesná premena a ozaj prečudesná zmena!
      <br/>
      Kiež toho ničomného starca zmárnia všetci
      <br/>
      bohovia! Ten nám nenásilne nášho vodcu zdrapol!
      <br/>
      Dokáže hádam nejakými kúzlami ten starec
      <br/>
      očariť ľudské srdcia, zároveň i duše?
      <br/>
      Ej, ak to nevie, akými len spôsobmi ja
      <br/>
      by som ho napadol! Tak vysoko v pol tela
      <br/>
      by som ho chmatol, hlavou o zem tresol, aby celú cestu
      <br/>
      pofŕkal mozgom! Potom by som dušu starcovi
      <br/>
      vyhasil. Ale to mi nedovolí jeho úskok
      <br/>
      urobiť, čo nás všetkých o odvahu olúpil.
      <br/>
      <br/>
      LISTA:
      <br/>
      Čo ďalej urobíme, bratia? Keď sme vodcu
      <br/>
      stratili, túto horu nemôžeme už mať
      <br/>
      viac ako útočište. Ja sa totiž obávam,
      <br/>
      že prídu mešťania či okolití sedliaci,
      <br/>
      polapia nás a spútajú a násilne preč
      <br/>
      odvlečú, vpletú do kolies a krutou smrťou zmárnia.
      <br/>
      <br/>
      ANEMERUS:
      <br/>
      Ja veru tuná posledný sa nenechám nájsť!
      <br/>
      Ak tuná dlho trčať budeme, tak všetkých lapia nás!
      <br/>
      <br/>
      PHILARGYRUS:
      <br/>
      Už s vami rozlúčim sa. Iný spôsob života
      <br/>
      si zvolím. S Božou pomocou sa uspokojím
      <br/>
      s výstrahou starca. Zanechať zlo, prestať s hriechmi a ich
      <br/>
      napokon nenávidieť, najväčšie je, vravia,
      <br/>
      pokánie. To sa zdá však najlepšie, že ak by bol
      <br/>
      lapený niekto z tejto našej družiny
      <br/>
      a bol by vyšetrovaniu už podrobený,
      <br/>
      by vôbec neprezradil spoločníkov zločinov
      <br/>
      a radšej dal sa úd po úde rozštvrtiť, než by
      <br/>
      vyzradil kohokoľvek. Ak sa vám to všetkým
      <br/>
      pozdáva a tak želáte si, spoločnou
      <br/>
      prísahou zabezpečme sa a zaviažme!
      <br/>
      <br/>
      LISTA:
      <br/>
      Istotne pozdáva. To rada dobrá je i chvályhodná.
      <br/>
      <br/>
      PHILARGYRUS:
      <br/>
      Či všetci sľubujete, a to prísažne?
      <br/>
      <br/>
      ANOSIUS:
      <br/>
      Vzájomne sľubujeme. Prisaháme to!
      <br/>
      <br/>
      PHILARGYRUS:
      <br/>
      No zmluvu zachovajte. Každý z vás nech odnesie si
      <br/>
      radostne v pokoji ten podiel z koristi, čo dostal.
      <br/>
      <br/>
      ANEMERUS:
      <br/>
      Ja teraz iste bohatším stal som sa, než som bol.
      <br/>
      <br/>
      LISTA:
      <br/>
      Mám hojnú korisť, predtým chudobnejší, než bol Irus.
      <sup>
       [
       <a class="footnote" href="#ftn.id2582214" name="id2582214">
        159
       </a>
       ]
      </sup>
      <br/>
      <br/>
      ANOSIUS:
      <br/>
      Môj mešec nadúva sa. Ako prehajdákam
      <br/>
      ja také množstvo zlata? Dňom i nocou potom
      <br/>
      opitý budem! Čo už neudieraš na bubon?
      <span class="emphasis">
       <em>
        (Bubnovanie.)
       </em>
      </span>
      <br/>
      Vojaci totiž musia veselí vždy bývať!
      <br/>
      <br/>
      PHILARGYRUS:
      <br/>
      Veselí teda odchádzajme z tejto hory,
      <br/>
      nech šťastie žičí nám! Lež aký krik to teraz čuť?
      <br/>
      Vojaci, utekajte! Ó!
     </p>
    </div>
    <span class="emphasis">
     <em>
      Piata medzihra.
     </em>
    </span>
    <span class="emphasis">
     <em>
      Šašo so sedliakmi a Gréta robia krik a zaháňajú vojakov.
     </em>
    </span>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2580975" name="ftn.id2580975">
        129
       </a>
       ]
      </sup>
      <span class="emphasis">
       <em>
        Povesť
       </em>
      </span>
      — (lat. Fama) obraz narastajúcej Povesti podľa Vergiliovho eposu Aeneis (IV, 173 — 188)
     </p>
    </div>
    <div class="footnote">
     <p>
      <sup>
       [
       <a class="para" href="#id2581035" name="ftn.id2581035">
        130
       </a>
       ]
      </sup>
      Vergilius, Aeneis IV, 175 — 188.
     </p>
    </div>
    <div class="footnote">
     <p>
      <sup>
       [
       <a class="para" href="#id2581128" name="ftn.id2581128">
        131
       </a>
       ]
      </sup>
      <span class="emphasis">
       <em>
        2. Tim. 4, 2, 5
       </em>
      </span>
      — Nuž teda správne káž to slovo Božie vždy.
     </p>
    </div>
    <div class="footnote">
     <p>
      <sup>
       [
       <a class="para" href="#id2581147" name="ftn.id2581147">
        132
       </a>
       ]
      </sup>
      <span class="emphasis">
       <em>
        2. Tim. 2, 1 — 6
       </em>
      </span>
      — Chcem, aby predovšetkým vynakladalo sa tu úsilie o modlitby…
     </p>
    </div>
    <div class="footnote">
     <p>
      <sup>
       [
       <a class="para" href="#id2581179" name="ftn.id2581179">
        133
       </a>
       ]
      </sup>
      <span class="emphasis">
       <em>
        Tit. 3, 5 — 8
       </em>
      </span>
      — Nie pre statočné alebo spravodlivé skutky…
     </p>
    </div>
    <div class="footnote">
     <p>
      <sup>
       [
       <a class="para" href="#id2581199" name="ftn.id2581199">
        134
       </a>
       ]
      </sup>
      <span class="emphasis">
       <em>
        1. Tim. 5, 21 — 22
       </em>
      </span>
      — Pred Bohom, Kristom, jeho vyberanými anjelmi ťa prosím… Parafráza.
     </p>
    </div>
    <div class="footnote">
     <p>
      <sup>
       [
       <a class="para" href="#id2581306" name="ftn.id2581306">
        135
       </a>
       ]
      </sup>
      <span class="emphasis">
       <em>
        1. Tim. 3, 5
       </em>
      </span>
      — Ako len viesť bude cirkev Božiu ten…
     </p>
    </div>
    <div class="footnote">
     <p>
      <sup>
       [
       <a class="para" href="#id2581317" name="ftn.id2581317">
        136
       </a>
       ]
      </sup>
      <span class="emphasis">
       <em>
        Rim. 2, 24
       </em>
      </span>
      — Nuž preto sväté meno Božie medzi pohanmi sa tupí, uráža. Parafráza.
     </p>
    </div>
    <div class="footnote">
     <p>
      <sup>
       [
       <a class="para" href="#id2581337" name="ftn.id2581337">
        137
       </a>
       ]
      </sup>
      <span class="emphasis">
       <em>
        mali nehanebné deti, tak ako Áron, Samuel…
       </em>
      </span>
      — Áronovi synovia Nadal a Abiu obetovali Bohu cudzí oheň, za čo ich Boh spálil (Leviticus 10). Kráľ Samuel ustanovil svojich synov Joela a Abiu za sudcov v Izraeli. Pretože nespravodlivo súdili a brali úplatky, Izraeliti žiadali Samuela, aby im dal za sudcu kráľa (1. Kniha Samuelova 8, 5). Leviticus je tretia kniha Mojžišovho Pentateuchu. Obsahuje predpisy týkajúce sa kultu a kňazov z rodu Léviho. Dve knihy Samuelove (Knihy kráľov) opisujú udalosti od narodenia Samuela (asi 1070 pred n. l.) až do Dávidovej smrti (asi 970 pred n. l.).
     </p>
    </div>
    <div class="footnote">
     <p>
      <sup>
       [
       <a class="para" href="#id2581358" name="ftn.id2581358">
        138
       </a>
       ]
      </sup>
      Leviticus 10.
     </p>
    </div>
    <div class="footnote">
     <p>
      <sup>
       [
       <a class="para" href="#id2581362" name="ftn.id2581362">
        139
       </a>
       ]
      </sup>
      1. Kniha Samuelova 8, 5.
     </p>
    </div>
    <div class="footnote">
     <p>
      <sup>
       [
       <a class="para" href="#id2581422" name="ftn.id2581422">
        140
       </a>
       ]
      </sup>
      <span class="emphasis">
       <em>
        Matúš 10, 30
       </em>
      </span>
      — Zrátané sú všetky vaše vlasy. Evanjelium evanjelistu Matúša je prvé v súbore štyroch evanjelií.
     </p>
    </div>
    <div class="footnote">
     <p>
      <sup>
       [
       <a class="para" href="#id2581437" name="ftn.id2581437">
        141
       </a>
       ]
      </sup>
      <span class="emphasis">
       <em>
        Rim. 8, 31
       </em>
      </span>
      — Ak je teda s nami Boh, kto je proti nám?
     </p>
    </div>
    <div class="footnote">
     <p>
      <sup>
       [
       <a class="para" href="#id2581456" name="ftn.id2581456">
        142
       </a>
       ]
      </sup>
      <span class="emphasis">
       <em>
        Herkules
       </em>
      </span>
      — Herkules (Herakles), hrdina gréckych a rímskych bájí, musel podstúpiť mnohé úlohy a boje. Porazil napríklad nemejského leva a lernskú hydru, chytil živého erymantského diviaka, postrieľal vtáky na Stymfalskom jazere, vyčistil za deň stajne elidského kráľa Augeia, zmocnil sa opasku kráľovnej Amazoniek Hippolyty a zlatých jabĺk, ktoré strážili Hesperidy.
     </p>
    </div>
    <div class="footnote">
     <p>
      <sup>
       [
       <a class="para" href="#id2581664" name="ftn.id2581664">
        143
       </a>
       ]
      </sup>
      <span class="emphasis">
       <em>
        Matúš 15, 24
       </em>
      </span>
      — Poslaný bol k ovciam strateným. Parafráza.
     </p>
    </div>
    <div class="footnote">
     <p>
      <sup>
       [
       <a class="para" href="#id2581674" name="ftn.id2581674">
        144
       </a>
       ]
      </sup>
      <span class="emphasis">
       <em>
        Lukáš 15, 10
       </em>
      </span>
      — Anjeli sa radujú v nebi viac nad jedným hriešnikom… Parafráza. Evanjelium evanjelistu Lukáša je tretie v súbore štyroch evanjelií.
     </p>
    </div>
    <div class="footnote">
     <p>
      <sup>
       [
       <a class="para" href="#id2581696" name="ftn.id2581696">
        145
       </a>
       ]
      </sup>
      <span class="emphasis">
       <em>
        Ezechiel 18, 32
       </em>
      </span>
      — Hriešnika smrť nechcem… Parafráza. Ezechielovo proroctvo. Ezechiel, judský prorok a kňaz, žil po vyplienení Jeruzalema (597 pred n. l.) ako zajatec v Babylonii. Svojimi proroctvami sa obracal na babylonských spoluzajatcov.
     </p>
    </div>
    <div class="footnote">
     <p>
      <sup>
       [
       <a class="para" href="#id2581717" name="ftn.id2581717">
        146
       </a>
       ]
      </sup>
      <span class="emphasis">
       <em>
        Genesis 4, 13
       </em>
      </span>
      — No moja neprávosť je väčšia… Genesis (1. Kniha Mojžišova) je prvou knihou Pentateuchu.
     </p>
    </div>
    <div class="footnote">
     <p>
      <sup>
       [
       <a class="para" href="#id2581729" name="ftn.id2581729">
        147
       </a>
       ]
      </sup>
      <span class="emphasis">
       <em>
        Rim. 5, 15
       </em>
      </span>
      — Veď kde bola hojnosť neprávosti, ver tam aj bola hojnosť milosti. Parafráza.
     </p>
    </div>
    <div class="footnote">
     <p>
      <sup>
       [
       <a class="para" href="#id2581744" name="ftn.id2581744">
        148
       </a>
       ]
      </sup>
      <span class="emphasis">
       <em>
        Quintilianus, O výchove rečníka 5, 41
       </em>
      </span>
      — svedomie, zlá šelma — tisíc svedkov. Marcus Fabius Quintilianus (asi 35 — 96 n. l.), rímsky rétor, napísal rozsiahle dielo o základoch rétoriky Institutio oratoria (Úvod do rečnístva, 12 kníh), v ktorom pojednáva aj o výchove a vzdelaní rečníka. Podobný citát je aj v Plautovej Komédii o strašidlách (544).
     </p>
    </div>
    <div class="footnote">
     <p>
      <sup>
       [
       <a class="para" href="#id2581792" name="ftn.id2581792">
        149
       </a>
       ]
      </sup>
      <span class="emphasis">
       <em>
        Lukáš 23, 42
       </em>
      </span>
      — prisľúbil lotrovi milosť… Parafráza.
     </p>
    </div>
    <div class="footnote">
     <p>
      <sup>
       [
       <a class="para" href="#id2581855" name="ftn.id2581855">
        150
       </a>
       ]
      </sup>
      <span class="emphasis">
       <em>
        Žalm 112, 10
       </em>
      </span>
      — Hriešnikov Boh nevyslyší. Parafráza.
     </p>
    </div>
    <div class="footnote">
     <p>
      <sup>
       [
       <a class="para" href="#id2581864" name="ftn.id2581864">
        151
       </a>
       ]
      </sup>
      <span class="emphasis">
       <em>
        Žalm 51, 19
       </em>
      </span>
      — No srdce ozaj skrúšené Boh neodmietne.
     </p>
    </div>
    <div class="footnote">
     <p>
      <sup>
       [
       <a class="para" href="#id2581876" name="ftn.id2581876">
        152
       </a>
       ]
      </sup>
      <span class="emphasis">
       <em>
        Žalm 6, 9
       </em>
      </span>
      — Odo mňa preč už odstúpte… Parafráza.
     </p>
    </div>
    <div class="footnote">
     <p>
      <sup>
       [
       <a class="para" href="#id2581893" name="ftn.id2581893">
        153
       </a>
       ]
      </sup>
      <span class="emphasis">
       <em>
        Žalm 119, 176
       </em>
      </span>
      — Biedny ako ovca stratená, blúdil som.
     </p>
    </div>
    <div class="footnote">
     <p>
      <sup>
       [
       <a class="para" href="#id2581932" name="ftn.id2581932">
        154
       </a>
       ]
      </sup>
      <span class="emphasis">
       <em>
        Lukáš 23, 42 — 43
       </em>
      </span>
      — Na kríži toho lotra, činiaceho pokánie… Parafráza.
     </p>
    </div>
    <div class="footnote">
     <p>
      <sup>
       [
       <a class="para" href="#id2581952" name="ftn.id2581952">
        155
       </a>
       ]
      </sup>
      <span class="emphasis">
       <em>
        Žalm 31, 1
       </em>
      </span>
      — Ja v teba dúfam, naveky nech nie som zahanbený.
     </p>
    </div>
    <div class="footnote">
     <p>
      <sup>
       [
       <a class="para" href="#id2581974" name="ftn.id2581974">
        156
       </a>
       ]
      </sup>
      <span class="emphasis">
       <em>
        Ján 19, 24 — 27
       </em>
      </span>
      — A kiež chceš, prosím, aby boli všetky jeho bezprávia… Nejde o citát, ale o motívy o Kristovi visiacom na kríži.
     </p>
    </div>
    <div class="footnote">
     <p>
      <sup>
       [
       <a class="para" href="#id2582013" name="ftn.id2582013">
        157
       </a>
       ]
      </sup>
      <span class="emphasis">
       <em>
        Žalm 34, 21
       </em>
      </span>
      — Pán zrátal všetky kosti svojich…
     </p>
    </div>
    <div class="footnote">
     <p>
      <sup>
       [
       <a class="para" href="#id2582023" name="ftn.id2582023">
        158
       </a>
       ]
      </sup>
      <span class="emphasis">
       <em>
        Matúš 10, 30
       </em>
      </span>
      — z našej hlavy nespadne ani vlas.
     </p>
    </div>
    <div class="footnote">
     <p>
      <sup>
       [
       <a class="para" href="#id2582214" name="ftn.id2582214">
        159
       </a>
       ]
      </sup>
      <span class="emphasis">
       <em>
        Irus
       </em>
      </span>
      — meno žobráka, ktorý žil v dome Odyssea, hrdinu Homérovho eposu Odysseia
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2582246">
       </a>
       Šieste dejstvo
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2582251">
        Prvý výstup
       </a>
      </span>
     </dt>
     <dt>
      <span class="sect1">
       <a href="#id2582296">
        Druhý výstup
       </a>
      </span>
     </dt>
     <dt>
      <span class="sect1">
       <a href="#id2582591">
        Tretí výstup
       </a>
      </span>
     </dt>
    </dl>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582251">
        </a>
        Prvý výstup
       </h2>
      </div>
     </div>
    </div>
    <span class="emphasis">
     <em>
      Rafael a zbor anjelov.
     </em>
    </span>
    <div class="literallayout">
     <p>
      RAFAEL:
      <sup>
       [
       <a class="footnote" href="#ftn.id2582266" name="id2582266">
        160
       </a>
       ]
      </sup>
      <br/>
      Hľa, toho žiaka Agapeta, čo bol predtým
      <br/>
      zvedený nástrahami zaliečavej Rozkoše,
      <br/>
      už teraz svätý Apoštol Ján ozaj k statočnosti
      <br/>
      na riadnu cestu naspäť priviedol. Preto,
      <br/>
      anjelské zbory, tešte sa a s lýrou spievajte!
      <br/>
      <br/>
      ZBOR ANJELOV:
      <br/>
      Chválu, slávu, česť a moc s víťazstvami
      <br/>
      nech má náš Pán Boh, čo vždy prebýva tam
      <br/>
      v ríši nebeskej a sám celkom všetko rozumom riadi!
      <br/>
      <br/>
      Do pekelných vôd často mocnou Božskou
      <br/>
      silou zráža On zberbu bohaprázdnu,
      <br/>
      ale veriacim radosť z Olympu
      <sup>
       [
       <a class="footnote" href="#ftn.id2582284" name="id2582284">
        161
       </a>
       ]
      </sup>
      sám bohato dáva!
     </p>
    </div>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582296">
        </a>
        Druhý výstup
       </h2>
      </div>
     </div>
    </div>
    <span class="emphasis">
     <em>
      Apolón s deviatimi Múzami.
     </em>
    </span>
    <div class="literallayout">
     <p>
      APOLÓN:
      <sup>
       [
       <a class="footnote" href="#ftn.id2582313" name="id2582313">
        162
       </a>
       ]
      </sup>
      <br/>
      Vitajte, ó vy naše panny apolónske! Veď
      <br/>
      zásluhou vašou stále stojí naša ríša
      <br/>
      na veľmi pevných nohách. S bdelou ostražitosťou
      <br/>
      musíte odoháňať tupú ľahostajnosť,
      <br/>
      búrlivú samopašnosť školskej mládeže,
      <br/>
      aj ďalšie hnusné ohavnosti. Nalievate aj
      <br/>
      do myslí chlapcov, ktorí chcú sa učiť, ušľachtilé,
      <br/>
      vznešené cnosti, ba i umenia, čo sú veľmi príjemné,
      <br/>
      nesmierne užitočné pre vzdelané stavy.
      <br/>
      Nech vás však nikdy neodradí pohŕdanie ľudí
      <br/>
      od vašich chvályhodných umení, čo ste vy už
      <br/>
      dosť dlho pestovali starostlivo, áno,
      <br/>
      pozorne, aby ste tu v mravoch vzdelávali
      <br/>
      mládencov! Ja viem, aké pohŕdanie, obrovskú
      <br/>
      pohanu nedávno vám spôsobila Rozkoš
      <br/>
      bezbožná so svojimi samopašnými
      <br/>
      netvormi Sirénami. Keby nekrotilo v tom
      <br/>
      ma moje dobré srdce, blesky, ktoré vyvoláva
      <br/>
      hnev Jupitera, by ju bezočivú
      <br/>
      hneď aj s jej milovníkmi zrazili do hlbín pekla!
      <br/>
      A čul som tu na svoje vlastné uši bôľne
      <br/>
      volanie Cnosti, našej milej sestričky,
      <br/>
      keď pomstu za príkoria svojím bedákaním tá
      <br/>
      oddane ponechala najvyššiemu Božstvu.
      <br/>
      A veru veľmi správne, lebo ako znie
      <br/>
      príslovie: Pomstiteľ Boh ozaj všetko vidí.
      <br/>
      A On túto veľkú krivdu, čo vám spôsobili,
      <br/>
      nenechá nepomstenú, ale po zásluhe, verte,
      <br/>
      postihne trestom, ak tá hnusná zvodkyňa
      <br/>
      mládeže nebude tu v krátkom čase už
      <br/>
      pokánie činiť za tieto svoje hriechy!
      <br/>
      Ó Múzy, ochrankyne našej ríše vzdelania,
      <br/>
      len vy mne, Apolónovi, čo vaším najvyšším
      <br/>
      som vodcom, poskytnite spoľahlivú pomoc!
      <br/>
      Ľutovať nebudete starostlivú
      <br/>
      námahu, lebo za tú svoju úzkostlivú
      <br/>
      bedlivosť tuná naveky vy odo mňa už
      <br/>
      dôstojné odmeny hneď dostanete.
      <br/>
      Čo teraz, chystajúc sa vašu hlavu tu
      <br/>
      ozdobiť, každej z vás už nepoložím venček,
      <br/>
      navyše nedám väčšie dary? Klio, prvá pristúp
      <br/>
      a potom Melpomene a s ňou ďalšie sestry!
      <br/>
      <span class="emphasis">
       <em>
        (Rozdeľujú sa vavrínové vence s listami pavinca
        <sup>
         [
         <a class="footnote" href="#ftn.id2582390" name="id2582390">
          163
         </a>
         ]
        </sup>
        a inými darmi.)
       </em>
      </span>
      <br/>
      <br/>
      KLIO:
      <br/>
      Apolón, ozdobený vavrínom, ó kastalských Múz
      <sup>
       [
       <a class="footnote" href="#ftn.id2582404" name="id2582404">
        164
       </a>
       ]
      </sup>
      <br/>
      najvyšší vodca, ktorému kraj delfský slúži, ba i
      <br/>
      patarské mesto, Klaros, Tenedos,
      <sup>
       [
       <a class="footnote" href="#ftn.id2582418" name="id2582418">
        165
       </a>
       ]
      </sup>
      ja v mene
      <br/>
      ostatných Múz ti teraz zaslúženú vďaku,
      <br/>
      čo veru plynie z hĺbky úprimného srdca,
      <br/>
      za všetky tvoje dobrodenia vrúcne vzdávam!
      <br/>
      Ó boh Múz, nech ťa naša práca neznepokojuje!
      <br/>
      Urobíme ju vždy pozorne a starostlivo.
      <br/>
      <br/>
      APOLÓN:
      <br/>
      Ó moje Múzy, teraz buďteže mi veselé,
      <br/>
      keď ste už chmáry smútku zo svojich sŕdc zahnali preč!
      <br/>
      Hej, Ganymedes,
      <sup>
       [
       <a class="footnote" href="#ftn.id2582443" name="id2582443">
        166
       </a>
       ]
      </sup>
      už mi nápoj z nektára
      <sup>
       [
       <a class="footnote" href="#ftn.id2582452" name="id2582452">
        167
       </a>
       ]
      </sup>
      hneď podaj!
      <br/>
      <span class="emphasis">
       <em>
        (Ganymedes nalieva.)
       </em>
      </span>
      <br/>
      Nuž, drahá Klio, pripíjam ti touto čašou, hľa,
      <br/>
      čo sladký nektár s ambróziou
      <sup>
       [
       <a class="footnote" href="#ftn.id2582468" name="id2582468">
        168
       </a>
       ]
      </sup>
      obsahuje!
      <br/>
      Takisto pripiješ ty svojim sestrám
      <br/>
      ostatným, ktoré idú spievať pieseň víťaznú!
      <br/>
      <span class="emphasis">
       <em>
        (Apolón pije.)
       </em>
      </span>
      <br/>
      <br/>
      KLIO:
      <br/>
      Ó Múzy, teraz so sprievodom lýry spievajte!
      <br/>
      <br/>
      ZBOR:
      <br/>
      Triumf! Triumf! Triumf! Hej, hej, Víťazstvo, hej!
      <br/>
      Teraz Víťazstvo je tu, teraz v našich
      <br/>
      sídlach sestry sú, keďže mrzkú Rozkoš
      <br/>
      po zásluhách trest v svete postihol.
      <br/>
      Hej, hej, hej. Triumf!
      <br/>
      <br/>
      KLIO:
      <br/>
      Ja teraz tebe, Melpomene, touto čašou pripíjam!
      <br/>
      Ó Múzy, vy už so sprievodom lýry spievajte!
      <br/>
      <br/>
      ZBOR:
      <br/>
      Triumf! Triumf! Triumf! Hej, hej, Víťazstvo, hej!
      <br/>
      Teraz Víťazstvo je tu, teraz v našich
      <br/>
      sídlach sestry sú, keďže mrzkú Rozkoš
      <br/>
      po zásluhách trest v svete postihol.
      <br/>
      Hej, hej, hej, Triumf!
      <br/>
      <br/>
      MELPOMENE:
      <br/>
      Thalia, teraz tebe touto čašou pripíjam!
      <br/>
      Ó Múzy, vy už so sprievodom lýry spievajte!
      <br/>
      <br/>
      ZBOR:
      <br/>
      Triumf! Triumf! Triumf! Hej, hej, Víťazstvo, hej!
      <br/>
      Teraz Víťazstvo je tu, teraz v našich
      <br/>
      sídlach sestry sú, keďže mrzkú Rozkoš
      <br/>
      po zásluhách trest v svete postihol.
      <br/>
      Hej, hej, hej, Triumf!
      <br/>
      <br/>
      THALIA:
      <br/>
      Ja teraz tebe, Euterpe, touto čašou pripíjam!
      <br/>
      Ó Múzy, vy už so sprievodom lýry spievajte!
      <br/>
      <br/>
      ZBOR:
      <br/>
      Triumf! Triumf! Triumf! Hej, hej, Víťazstvo, hej!
      <br/>
      Teraz Víťazstvo je tu, teraz v našich
      <br/>
      sídlach sestry sú, keďže mrzkú Rozkoš
      <br/>
      po zásluhách trest v svete postihol.
      <br/>
      Hej, hej, hej, Triumf!
      <br/>
      <br/>
      EUTERPE:
      <br/>
      Ja teraz tebe, Terpsichore, touto čašou pripíjam!
      <br/>
      Ó Múzy, vy už so sprievodom lýry spievajte!
      <br/>
      <br/>
      ZBOR:
      <br/>
      Triumf! Triumf! Triumf! Hej, hej, Víťazstvo, hej!
      <br/>
      Teraz Víťazstvo je tu, teraz v našich
      <br/>
      sídlach sestry sú, keďže mrzkú Rozkoš
      <br/>
      po zásluhách trest v svete postihol.
      <br/>
      Hej, hej, hej, Triumf!
      <br/>
      <br/>
      TERPSICHORE:
      <br/>
      Erato, ja touto čašou teraz tebe pripíjam!
      <br/>
      Ó Múzy, vy už so sprievodom lýry spievajte!
      <br/>
      <br/>
      ZBOR:
      <br/>
      Triumf! Triumf! Triumf! Hej, hej, Víťazstvo, hej!
      <br/>
      Teraz Víťazstvo je tu, teraz v našich
      <br/>
      sídlach sestry sú, keďže mrzkú Rozkoš
      <br/>
      po zásluhách trest v svete postihol.
      <br/>
      Hej, hej, hej, Triumf!
      <br/>
      <br/>
      ERATO:
      <br/>
      Ja teraz tebe, Kalliope, touto čašou pripíjam!
      <br/>
      Ó Múzy, vy už so sprievodom lýry spievajte!
      <br/>
      <br/>
      ZBOR:
      <br/>
      Triumf! Triumf! Triumf! Hej, hej, Víťazstvo, hej!
      <br/>
      Teraz Víťazstvo je tu, teraz v našich
      <br/>
      sídlach sestry sú, keďže mrzkú Rozkoš
      <br/>
      po zásluhách trest v svete postihol.
      <br/>
      Hej, hej, hej, Triumf!
      <br/>
      <br/>
      KALLIOPE:
      <br/>
      Ja teraz tebe, Urania, touto čašou pripíjam!
      <br/>
      Ó Múzy, vy už so sprievodom lýry spievajte!
      <br/>
      <br/>
      ZBOR:
      <br/>
      Triumf! Triumf! Triumf! Hej, hej, Víťazstvo, hej!
      <br/>
      Teraz Víťazstvo je tu, teraz v našich
      <br/>
      sídlach sestry sú, keďže mrzkú Rozkoš
      <br/>
      po zásluhách trest v svete postihol.
      <br/>
      Hej, hej, hej, Triumf!
      <br/>
      <br/>
      URANIA:
      <br/>
      Ja teraz tebe, Polyhymnia, touto čašou pripíjam!
      <br/>
      Ó Múzy, vy už so sprievodom lýry spievajte!
      <br/>
      <br/>
      ZBOR:
      <br/>
      Triumf! Triumf! Triumf! Hej, hej, Víťazstvo, hej!
      <br/>
      Teraz Víťazstvo je tu, teraz v našich
      <br/>
      sídlach sestry sú, keďže mrzkú Rozkoš
      <br/>
      po zásluhách trest v svete postihol.
      <br/>
      Hej, hej, hej, Triumf!
      <br/>
      <br/>
      POLYHYMNIA:
      <br/>
      Posledná touto čašou Apolónovi ja pripíjam!
      <br/>
      Ó Múzy, vy už so sprievodom lýry spievajte!
      <br/>
      <br/>
      ZBOR:
      <br/>
      Triumf! Triumf! Triumf! Hej, hej, Víťazstvo, hej!
      <br/>
      Teraz Víťazstvo je tu, teraz v našich
      <br/>
      sídlach sestry sú, keďže mrzkú Rozkoš
      <br/>
      po zásluhách trest v svete postihol.
      <br/>
      Hej, hej, hej, Triumf!
     </p>
    </div>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2582591">
        </a>
        Tretí výstup
       </h2>
      </div>
     </div>
    </div>
    <span class="emphasis">
     <em>
      Apolón. Ganymedes. Múzy. Cosmius. Aspondus. Cletus. Niphalius. Musophilus.
            Philomathes. Eubulus. Eugenius. Pamphilus.
     </em>
    </span>
    <div class="literallayout">
     <p>
      APOLÓN:
      <br/>
      Ostáva, aby teraz prívrženci Cnosti
      <br/>
      zároveň s nami na tej slávnosti sa veselili.
      <br/>
      No choďže, Ganymedes, a hneď dones nové dary!
      <br/>
      A potom chytro zavoláš už prívržencov Múz!
      <br/>
      <br/>
      GANYMEDES:
      <br/>
      Už sa tak stalo, Apolón! Hľa, dary sú už tu!
      <br/>
      Už je tu aj tých deväť súcich mládenčekov.
      <br/>
      Učenosť vedno s Cnosťou vždy ich srdce živí:
      <br/>
      Cosmius, Cletus, Aspondus i Musophilus,
      <br/>
      ba i ten Niphalius, Philomathes, Eubulus
      <br/>
      a tobôž milovaný Eugenius s Pamphilom.
      <br/>
      <br/>
      APOLÓN:
      <br/>
      Cosmius, nože ty už pristúp bližšie ku mne,
      <br/>
      no spolu s ostatnými spolužiakmi poď,
      <br/>
      nech vám dám teraz dary, čo si zaslúžite!
      <br/>
      <span class="emphasis">
       <em>
        (Rozdeľovanie darov.)
       </em>
      </span>
      <br/>
      Už každá z Múz nech svojmu milencovi tuná
      <br/>
      pripije, a to podľa poradia, čo určil som
      <br/>
      už vám! A svoje venčeky tu na ich hlavy
      <br/>
      položte a tak uzavrite manželstvo! A na prst
      <br/>
      prstene nastoknite, aby mocnejšie
      <br/>
      priateľské puto panovalo medzi vami!
      <br/>
      Ty, milá Klio, opäť urob začiatok!
      <br/>
      A ty jej, Ganymedes, teraz podaj túto čašu,
      <br/>
      už sladkým nektárom a ambróziou naplnenú!
      <br/>
      <br/>
      GANYMEDES:
      <br/>
      Už to tu hodlám urobiť, boh Apolón, hľa!
      <br/>
      <span class="emphasis">
       <em>
        (Nalieva víno.)
       </em>
      </span>
      <br/>
      <br/>
      KLIO:
      <br/>
      Ja svojou čašou Cosmiovi pripíjam!
      <br/>
      Na jeho hlavu ten svoj venček teraz kladiem ochotne
      <br/>
      a prsteň dávam mu, by stal sa mojím ženíchom.
      <br/>
      Ó Múzy, vy už so sprievodom lýry spievajte!
      <br/>
      <br/>
      ZBOR:
      <br/>
      Triumf! Triumf! Triumf! Hej, hej, Víťazstvo, hej!
      <br/>
      Teraz Víťazstvo je tu, teraz v našich
      <br/>
      sídlach sestry sú, keďže mrzkú Rozkoš
      <br/>
      po zásluhách trest v svete postihol.
      <br/>
      Hej, hej, hej, Triumf!
      <br/>
      <br/>
      COSMIUS:
      <br/>
      Ja teraz touto čašou Melpomene pripíjam!
      <br/>
      Ó Múzy, vy už so sprievodom lýry spievajte!
      <br/>
      <br/>
      ZBOR:
      <br/>
      Triumf! Triumf! Triumf! Hej, hej, Víťazstvo, hej!
      <br/>
      Teraz Víťazstvo je tu, teraz v našich
      <br/>
      sídlach sestry sú, keďže mrzkú Rozkoš
      <br/>
      po zásluhách trest v svete postihol.
      <br/>
      Hej, hej, hej, Triumf!
      <br/>
      <br/>
      MELPOMENE:
      <br/>
      Ja svojou čašou Musophilovi už pripíjam!
      <br/>
      Na jeho hlavu ten svoj venček teraz kladiem ochotne
      <br/>
      a prsteň dávam mu, by stal sa mojím ženíchom.
      <br/>
      Ó Múzy, vy už so sprievodom lýry spievajte!
      <br/>
      <br/>
      ZBOR:
      <br/>
      Triumf! Triumf! Triumf! Hej, hej, Víťazstvo, hej!
      <br/>
      Teraz Víťazstvo je tu, teraz v našich
      <br/>
      sídlach sestry sú, keďže mrzkú Rozkoš
      <br/>
      po zásluhách trest v svete postihol.
      <br/>
      Hej, hej, hej, Triumf!
      <br/>
      <br/>
      MUSOPHILOS:
      <br/>
      Ja teraz touto čašou Thalii už pripíjam!
      <br/>
      Ó Múzy, vy už so sprievodom lýry spievajte!
      <br/>
      <br/>
      ZBOR:
      <br/>
      Triumf! Triumf! Triumf! Hej, hej, Víťazstvo, hej!
      <br/>
      Teraz Víťazstvo je tu, teraz v našich
      <br/>
      sídlach sestry sú, keďže mrzkú Rozkoš
      <br/>
      po zásluhách trest v svete postihol.
      <br/>
      Hej, hej, hej, Triumf!
      <br/>
      <br/>
      THALIA:
      <br/>
      Ja teraz svojou čašou Aspondovi pripíjam!
      <br/>
      Na jeho hlavu ten svoj venček teraz kladiem ochotne
      <br/>
      a prsteň dávam mu, by stal sa mojím ženíchom.
      <br/>
      Ó Múzy, vy už so sprievodom lýry spievajte!
      <br/>
      <br/>
      ZBOR:
      <br/>
      Triumf! Triumf! Triumf! Hej, hej, Víťazstvo, hej!
      <br/>
      Teraz Víťazstvo je tu, teraz v našich
      <br/>
      sídlach sestry sú, keďže mrzkú Rozkoš
      <br/>
      po zásluhách trest v svete postihol.
      <br/>
      Hej, hej, hej, Triumf!
      <br/>
      <br/>
      ASPONDUS:
      <br/>
      Ja teraz svojou čašou Euterpe už pripíjam!
      <br/>
      Ó Múzy, vy už so sprievodom lýry spievajte!
      <br/>
      <br/>
      ZBOR:
      <br/>
      Triumf! Triumf! Triumf! Hej, hej, Víťazstvo, hej!
      <br/>
      Teraz Víťazstvo je tu, teraz v našich
      <br/>
      sídlach sestry sú, keďže mrzkú Rozkoš
      <br/>
      po zásluhách trest v svete postihol.
      <br/>
      Hej, hej, hej, Triumf!
      <br/>
      <br/>
      EUTERPE:
      <br/>
      Ja teraz svojou čašou Eubulovi už pripíjam!
      <br/>
      Na jeho hlavu ten svoj venček teraz kladiem ochotne
      <br/>
      a prsteň dávam mu, by stal sa mojím ženíchom.
      <br/>
      Ó Múzy, vy už so sprievodom lýry spievajte!
      <br/>
      <br/>
      ZBOR:
      <br/>
      Triumf! Triumf! Triumf! Hej, hej, Víťazstvo, hej!
      <br/>
      Teraz Víťazstvo je tu, teraz v našich
      <br/>
      sídlach sestry sú, keďže mrzkú Rozkoš
      <br/>
      po zásluhách trest v svete postihol.
      <br/>
      Hej, hej, hej, Triumf!
      <br/>
      <br/>
      EUBULUS:
      <br/>
      Ja teraz svojou čašou Terpsichore pripíjam!
      <br/>
      Ó Múzy, vy už so sprievodom lýry spievajte!
      <br/>
      <br/>
      ZBOR:
      <br/>
      Triumf! Triumf! Triumf! Hej, hej, Víťazstvo, hej!
      <br/>
      Teraz Víťazstvo je tu, teraz v našich
      <br/>
      sídlach sestry sú, keďže mrzkú Rozkoš
      <br/>
      po zásluhách trest v svete postihol.
      <br/>
      Hej, hej, hej, Triumf!
      <br/>
      <br/>
      TERPSICHORE:
      <br/>
      Ja svojou čašou Philomathovi už pripíjam!
      <br/>
      Na jeho hlavu ten svoj venček teraz kladiem ochotne
      <br/>
      a prsteň dávam mu, by stal sa mojím ženíchom.
      <br/>
      Ó Múzy, vy už so sprievodom lýry spievajte!
      <br/>
      <br/>
      ZBOR:
      <br/>
      Triumf! Triumf! Triumf! Hej, hej, Víťazstvo, hej!
      <br/>
      Teraz Víťazstvo je tu, teraz v našich
      <br/>
      sídlach sestry sú, keďže mrzkú Rozkoš
      <br/>
      po zásluhách trest v svete postihol.
      <br/>
      Hej, hej, hej, Triumf!
      <br/>
      <br/>
      PHILOMATHES:
      <br/>
      Ja svojou čašou Erato už pripíjam!
      <br/>
      Ó Múzy, vy už so sprievodom lýry spievajte!
      <br/>
      <br/>
      ZBOR:
      <br/>
      Triumf! Triumf! Triumf! Hej, hej, Víťazstvo, hej!
      <br/>
      Teraz Víťazstvo je tu, teraz v našich
      <br/>
      sídlach sestry sú, keďže mrzkú Rozkoš
      <br/>
      po zásluhách trest v svete postihol.
      <br/>
      Hej, hej, hej, Triumf!
      <br/>
      <br/>
      ERATO:
      <br/>
      Ja svojou čašou Niphaliovi už pripíjam!
      <br/>
      Na jeho hlavu ten svoj venček teraz kladiem ochotne
      <br/>
      a prsteň dávam mu, by stal sa mojím ženíchom.
      <br/>
      Ó Múzy, vy už so sprievodom lýry spievajte!
      <br/>
      <br/>
      ZBOR:
      <br/>
      Triumf! Triumf! Triumf! Hej, hej, Víťazstvo, hej!
      <br/>
      Teraz Víťazstvo je tu, teraz v našich
      <br/>
      sídlach sestry sú, keďže mrzkú Rozkoš
      <br/>
      po zásluhách trest v svete postihol.
      <br/>
      Hej, hej, hej, Triumf!
      <br/>
      <br/>
      NIPHALIUS:
      <br/>
      Ja svojou čašou Kalliope už pripíjam!
      <br/>
      Ó Múzy, vy už so sprievodom lýry spievajte!
      <br/>
      <br/>
      ZBOR:
      <br/>
      Triumf! Triumf! Triumf! Hej, hej, Víťazstvo, hej!
      <br/>
      Teraz Víťazstvo je tu, teraz v našich
      <br/>
      sídlach sestry sú, keďže mrzkú Rozkoš
      <br/>
      po zásluhách trest v svete postihol.
      <br/>
      Hej, hej, hej, Triumf!
      <br/>
      <br/>
      KALLIOPE:
      <br/>
      Ja svojou čašou Cletovi už pripíjam!
      <br/>
      Na jeho hlavu ten svoj venček teraz kladiem ochotne
      <br/>
      a prsteň dávam mu, by stal sa mojím ženíchom.
      <br/>
      Ó Múzy, vy už so sprievodom lýry spievajte!
      <br/>
      <br/>
      ZBOR:
      <br/>
      Triumf! Triumf! Triumf! Hej, hej, Víťazstvo, hej!
      <br/>
      Teraz Víťazstvo je tu, teraz v našich
      <br/>
      sídlach sestry sú, keďže mrzkú Rozkoš
      <br/>
      po zásluhách trest v svete postihol.
      <br/>
      Hej, hej, hej, Triumf!
      <br/>
      <br/>
      CLETUS:
      <br/>
      Ja teraz svojou čašou Uranii pripíjam!
      <br/>
      Ó Múzy, vy už so sprievodom lýry spievajte!
      <br/>
      <br/>
      ZBOR:
      <br/>
      Triumf! Triumf! Triumf! Hej, hej, Víťazstvo, hej!
      <br/>
      Teraz Víťazstvo je tu, teraz v našich
      <br/>
      sídlach sestry sú, keďže mrzkú Rozkoš
      <br/>
      po zásluhách trest v svete postihol.
      <br/>
      Hej, hej, hej, Triumf!
      <br/>
      <br/>
      URANIA:
      <br/>
      Ja svojou čašou Eugeniovi pripíjam!
      <br/>
      Na jeho hlavu ten svoj venček teraz kladiem ochotne
      <br/>
      a prsteň dávam mu, by stal sa mojím ženíchom.
      <br/>
      Ó Múzy, vy už so sprievodom lýry spievajte!
      <br/>
      <br/>
      ZBOR:
      <br/>
      Triumf! Triumf! Triumf! Hej, hej, Víťazstvo, hej!
      <br/>
      Teraz Víťazstvo je tu, teraz v našich
      <br/>
      sídlach sestry sú, keďže mrzkú Rozkoš
      <br/>
      po zásluhách trest v svete postihol.
      <br/>
      Hej, hej, hej, Triumf!
      <br/>
      <br/>
      EUGENIUS:
      <br/>
      Ja svojou čašou Polyhymnii už pripíjam!
      <br/>
      Ó Múzy, vy už so sprievodom lýry spievajte!
      <br/>
      <br/>
      ZBOR:
      <br/>
      Triumf! Triumf! Triumf! Hej, hej, Víťazstvo, hej!
      <br/>
      Teraz Víťazstvo je tu, teraz v našich
      <br/>
      sídlach sestry sú, keďže mrzkú Rozkoš
      <br/>
      po zásluhách trest v svete postihol.
      <br/>
      Hej, hej, hej, Triumf!
      <br/>
      <br/>
      POLYHYMNIA:
      <br/>
      Ja svojou čašou Pamphilovi pripíjam!
      <br/>
      Na jeho hlavu ten svoj venček teraz kladiem ochotne
      <br/>
      a prsteň dávam mu, by stal sa mojím ženíchom.
      <br/>
      Ó Múzy, vy už so sprievodom lýry spievajte!
      <br/>
      <br/>
      ZBOR:
      <br/>
      Triumf! Triumf! Triumf! Hej, hej, Víťazstvo, hej!
      <br/>
      Teraz Víťazstvo je tu, teraz v našich
      <br/>
      sídlach sestry sú, keďže mrzkú Rozkoš
      <br/>
      po zásluhách trest v svete postihol.
      <br/>
      Hej, hej, hej, Triumf!
      <br/>
      <br/>
      PAMPHILUS:
      <br/>
      Ja túto poslednú čašu piť budem naradostený
      <br/>
      na zdravie Múz! Vy teraz s lýrou spievajte!
      <br/>
      <br/>
      ZBOR:
      <br/>
      Triumf! Triumf! Triumf! Hej, hej, Víťazstvo, hej!
      <br/>
      Teraz Víťazstvo je tu, teraz v našich
      <br/>
      sídlach sestry sú, keďže mrzkú Rozkoš
      <br/>
      po zásluhách trest v svete postihol.
      <br/>
      Hej, hej, hej, Triumf!
      <br/>
      <br/>
      APOLÓN:
      <br/>
      Keď sme tak veľmi šťastne uzavreli tieto
      <br/>
      manželstvá apolónovské, na počesť božstva,
      <br/>
      vy Múzy hneď sa navrátite k svojej práci —
      <br/>
      vzdelávať svojich milencov zas v krásnych
      <br/>
      umeniach. Bozk si dajte, všetci odíďte a s lýrou spievajte!
      <br/>
      <br/>
      ZBOR:
      <br/>
      Triumf! Triumf! Triumf! Hej, hej, Víťazstvo, hej!
      <br/>
      Teraz Víťazstvo je tu, teraz v našich
      <br/>
      sídlach sestry sú, keďže mrzkú Rozkoš
      <br/>
      po zásluhách trest v svete postihol.
      <br/>
      Hej, hej, hej, Triumf!
     </p>
    </div>
   </div>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2582266" name="ftn.id2582266">
        160
       </a>
       ]
      </sup>
      <span class="emphasis">
       <em>
        Rafael
       </em>
      </span>
      — jeden zo siedmich archanjelov
     </p>
    </div>
    <div class="footnote">
     <p>
      <sup>
       [
       <a class="para" href="#id2582284" name="ftn.id2582284">
        161
       </a>
       ]
      </sup>
      <span class="emphasis">
       <em>
        Olymp
       </em>
      </span>
      — v gréckej mytológii sídlo bohov, tu sídlo kresťanského Boha — nebesá
     </p>
    </div>
    <div class="footnote">
     <p>
      <sup>
       [
       <a class="para" href="#id2582313" name="ftn.id2582313">
        162
       </a>
       ]
      </sup>
      <span class="emphasis">
       <em>
        Apolón
       </em>
      </span>
      — Apollon, v gréckej mytológii boh svetla, slnka, života a veštby. Bol vodcom deviatich Múz, bohýň umenia.
     </p>
    </div>
    <div class="footnote">
     <p>
      <sup>
       [
       <a class="para" href="#id2582390" name="ftn.id2582390">
        163
       </a>
       ]
      </sup>
      <span class="emphasis">
       <em>
        vavrínové vence s listami pavinca
       </em>
      </span>
      — vence uvité z listov vavrína a pavinca, rastliny z čeľade zvončekovitých
     </p>
    </div>
    <div class="footnote">
     <p>
      <sup>
       [
       <a class="para" href="#id2582404" name="ftn.id2582404">
        164
       </a>
       ]
      </sup>
      <span class="emphasis">
       <em>
        kastalských Múz
       </em>
      </span>
      — Kastalia, prameň na Parnase v Delfách, bol zasvätený Múzam, odtiaľ ich názov kastalské.
     </p>
    </div>
    <div class="footnote">
     <p>
      <sup>
       [
       <a class="para" href="#id2582418" name="ftn.id2582418">
        165
       </a>
       ]
      </sup>
      <span class="emphasis">
       <em>
        patarské mesto, Klaros, Tenedos
       </em>
      </span>
      — Patara bolo mesto v Lýkii s Apolónovou veštiarňou. Klaros bolo mesto v Iónii s Apolónovým chrámom a veštiarňou. Tenedos bol ostrovček pri západnom pobreží Malej Ázie.
     </p>
    </div>
    <div class="footnote">
     <p>
      <sup>
       [
       <a class="para" href="#id2582443" name="ftn.id2582443">
        166
       </a>
       ]
      </sup>
      <span class="emphasis">
       <em>
        Ganymedes
       </em>
      </span>
      — čašník najvyššieho boha Dia na Olympe
     </p>
    </div>
    <div class="footnote">
     <p>
      <sup>
       [
       <a class="para" href="#id2582452" name="ftn.id2582452">
        167
       </a>
       ]
      </sup>
      <span class="emphasis">
       <em>
        nápoj z nektára
       </em>
      </span>
      — nektár, nápoj bohov, deväťkrát sladší ako med
     </p>
    </div>
    <div class="footnote">
     <p>
      <sup>
       [
       <a class="para" href="#id2582468" name="ftn.id2582468">
        168
       </a>
       ]
      </sup>
      <span class="emphasis">
       <em>
        s ambróziou
       </em>
      </span>
      — ambrózia, jedlo bohov, dodávajúce večnú mladosť, nesmrteľnosť a krásu
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2582884">
       </a>
       Epilóg
      </h2>
     </div>
    </div>
   </div>
   <div class="literallayout">
    <p>
     Vznešení diváci, vy divadelnú hru ste
     <br/>
     videli o zvedení mládeže, čo je
     <br/>
     v rozkvete, no aj naopak, čo zmôže dobrá
     <br/>
     výchova. Skvelý príklad skazenosti ste
     <br/>
     videli, naopak aj veľmi preslávenú
     <br/>
     ukážku obrátenia: ktoré veci slúžia
     <br/>
     zbožnosti. Ale potom nečakajte, že hádam znovu
     <br/>
     zahynú. Mládenci sa zmenia v duchu, v duchu
     <br/>
     modlitby vzniknú. Rovnako aj vojaci si
     <br/>
     horlivo budú v duchu hýriť, aby prv
     <br/>
     trávili, ako korisť dosiahli. Tak ktokoľvek
     <br/>
     sa teší podľa svojho spôsobu. Lež vskutku
     <br/>
     sa teší, kto sa v Bohu teší, veselí sa, jasá
     <br/>
     a plesá. Lebo potešenia Epikurejcov
     <sup>
      [
      <a class="footnote" href="#ftn.id2582906" name="id2582906">
       169
      </a>
      ]
     </sup>
     <br/>
     sú časné a nie trvalé. No blažený je národ;
     <br/>
     čo veru dobre pozná jasanie a plesanie
     <br/>
     duchovné. V tomto jasaní a plesaní
     <br/>
     my chceme potvrdiť, že všetci dobrí víťazia.
     <br/>
     <br/>
     Najosvietenejšiemu autorovi tejto hry.
     <br/>
     <br/>
     Krupina poznala ťa predtým ako najlepšieho
     <br/>
     vladára nad mládežou, znamenitý Láni, a už
     <br/>
     sa v tomto meste Lipsku osvedčuješ ako
     <br/>
     učený, usilovný vodca jeho mládeže.
     <br/>
     Ty totiž sem do školskej práce vsúvaš žartovné
     <br/>
     medzihry. Skrz ne ako zlatom blyštiace sa
     <br/>
     pilulky múdro podávaš vždy chlapcom trpké
     <br/>
     úlohy z mravouky. Lebo útla mládež
     <br/>
     sa hrami podmaňuje, trvalo ich obrazy
     <br/>
     si vrýva do mysle a zubami aj nechtami
     <br/>
     sa ich ver drží, kým je pamäť poddajná sťa vosk.
     <br/>
     Zdar týmto žartovným hrám, verný vodca lipskej
     <br/>
     mládeže! Vznešený zbor radných pánov
     <br/>
     ti vzdáva pochvalu. Ak budeš pokračovať
     <br/>
     a miešať do vážnych prác žarty,
     <br/>
     odmenu sľubuje ti. Pokračuj len, pokračuj! Viac ti
     <br/>
     nebude chýbať slávna cena víťazstva
     <br/>
     po veľmi ťažkých smútkoch vyhnanstva a tvrdých
     <br/>
     zápasoch tu na školskom bojisku. A medzitým tej hre
     <br/>
     dávajú súhlas všetky Múzy, vedno s nimi
    </p>
   </div>
   <p>
    aj radní páni, nahlas kričiac: „Vzdajte pochvalu!“
   </p>
   <p>
   </p>
   <p>
    Nachytro napísal
   </p>
   <p>
    L. Joachim Fellerus,
    <sup>
     [
     <a class="footnote" href="#ftn.id2582968" name="id2582968">
      170
     </a>
     ]
    </sup>
   </p>
   <p>
    hlavný kazateľ
   </p>
   <p>
    a toho času dekan Filozofickej fakulty
   </p>
   <p>
   </p>
   <p>
    Koniec
   </p>
   <p>
    Sláva Bohu jedinému!
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2582906" name="ftn.id2582906">
        169
       </a>
       ]
      </sup>
      <span class="emphasis">
       <em>
        potešenia Epikurejcov
       </em>
      </span>
      — telesné pôžitky a rozkoše. Epikuros (314 — 270 pred n. l.), grécky filozof, hlásal, že slasť a strasť sú meradlom mravnosti. Najvyššia slasť plynie z duševného pokoja. Epikurovo učenie sa nesprávne interpretovalo ako hrubý hedonizmus.
     </p>
    </div>
    <div class="footnote">
     <p>
      <sup>
       [
       <a class="para" href="#id2582968" name="ftn.id2582968">
        170
       </a>
       ]
      </sup>
      <span class="emphasis">
       <em>
        L. Joachim Fellerus
       </em>
      </span>
      — licenciát J. Feller, hlavný kazateľ a
               dekan Filozofickej fakulty na univerzite v Lipsku. Licenciát bol druhý stupeň
               akademickej hodnosti na univerzite.
     </p>
    </div>
   </div>
  </div>
 </body>
</html>
