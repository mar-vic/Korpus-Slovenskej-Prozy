<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e126">
       </a>
       1. Javor
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Slov. sp. I, 19 (53).
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
[: Išli hudci horou, :]
[: horou javorovou. :]
       <sup>
        [
        <a class="footnote" href="#ftn.d56e142" name="d56e142">
         1
        </a>
        ]
       </sup>
       2.
[: Našli drevo krásno, :]
[: na husličky hlasnô. :]

3.
[: „Iba ho sotnime :]
[: a sebou vezmime!“ :]

4.
[: Prvý raz zaťali, :]
[: íverčok vyťali. :]

5.
[: Druhý raz zaťali, :]
[: do krvi preťali. :]

6.
[: Tretí raz zaťali, :]
[: taký hlas počuli: :]

7.
[: „Neni som ja drevo, :]
[: drevo javorovô, :]

8.
[: ale som ja dievča:]
[: z mesta rychtárovo. :]

9.
[: Na vodu som išla, :]
[: neskoro som prišla. :]

10.
[: Mamka ma zakliala, :]
[: bych kameň ostala, :]

11.
[: kameňom meravým, :]
[: drevom javorovým. :]

12.
[: Kupa skamenela :]
[: meravým kameňom, :]

13.
[: ja som zdrevenela :]
[: zeleným javorom. :]

14.
[: Ta, vy hudci, choďte :]
[: pred mej mamky vráta :]

15.
[: a tak jej zahrajte, :]
[: žiaľu jej dodajte: :]

16.
[: „Toto sú husličky :]
[: z tej vašej Aničky. :]

17.
[: Toto je podstavka, :]
[: vašej dcérky hlávka. :]

18.
[: Toto sú strunočky, :]
[: jej zlaté vlásočky. :]

19.
[: Toto je sláčičok :]
[: z jej bielych ručičôk. :]

20.
[: Toto sú kolíčky, :]
[: jej biele prstôčky.“ :]

21.
[: Keď matka slyšala, :]
[: ku oknu bežala. :]

22.
[: ,Ach, vy hudci smutní, :]
[: choďteže preč, choďte! :]

23.
[: Choďteže preč, choďte, :]
[: a žiaľ mi nerobte, :]

24.
[: však ho ja dosti mám, :]
[: že Aničky nemám.‘ :]
      </span>
     </p>
    </div>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e142" name="ftn.d56e142">
        1
       </a>
       ]
      </sup>
      Každý verš sa opakuje.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e149">
       </a>
       2. Matka-travička
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Koll. II, 33 (41).
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Išol Janíčok vohľady
bez materinej porady.

2.
Mati sa toho doznala,
po čiernej hore behala,

3.
čierno korenia kopala,
v červenom vínci varila.

4.
„Otváraj, mati, nový dvor,
veziem nevestu na výbor.“

5.
Ej, jednou rukou otvára,
a druhou rukou piť dáva.

6.
„„Piže, Hanička, to víno,
nepila si ho jak živo.““

7.
,Čo by to bolo za víno,
bych ho nepila jak živo?

8.
Pi ty, Janíčko, pi teraz,
ja sa napijem druhý raz,‘


9.
Jak sa Janíčok raz napil,
priam si srdiečko oblapil.

10.
Haničku viedli na úvod,
Janíčka nesú do chyžov;

11.
Haničku vedú z úvodu,
Janíčka kladú do hrobu.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e168">
       </a>
       3. Otrávená
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Koll. II, 35 (43).
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
,Kdeže si bola,
Anička moja?‘
[: „Na svadbe, na svadbe, :]
mamička moja!“

2.
,Čo ti jesť dali,
Anička moja?‘
„Tri rybky bez soli,
hlavička ma bolí,
mamička moja!“

3.
,Čo ti piť dali,
Anička moja?‘
„Červené vínečko,
bolí ma srdiečko,
mamička moja!“

4.
,Kde ti popravím,
Anička moja?‘
„V kostole na chóre,
pri bielom oltáre,
mamička moja!“

5.
,Čo ti popravím,
Anička moja?‘
„Bielenú plachtičku,
jedľovú doštičku,
mamička moja!“

6.
,Čím ťa prikryjem,
Anička moja?‘
„Bielenou plachtičkou,
jedľovou doštičkou,
mamička moja!“

7.
Jako ma necháš,
Anička moja?‘
„Dosť ťažko, ťažičko!
Bolí ma srdiečko,
mamička moja!“

8.
,Jako ma necháš,
milá, milená?‘
„Dosť ťažko, preveľmi,
frajer môj úprimný,
dušička moja!“
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e187">
       </a>
       4. Sestra-travička
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Slov. sp. III, 109 (309). Krajné.
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
[: Juliana, strojná panna, :]
[: na potoku šaty prala. :]

2.
Tu prišli k nej dva huláni:
„Juliana, poď ty s nami!“

3.
,Ja by s vami rada jela,
keby len skrz brata smela.‘

4.
„Brata môžeš otráviti,
a ty môžeš s nami iti.“

5.
Jako bych to urobila,
keď som sa to neučila.‘

6.
„Choď do hája zeleného,
najdi hada jedlivého,

7.
rozsekaj ho na tri kusy,
podávaj ho na tri misy!“

8.
Už bratríček z hája ide,
maľované drevo nese.

9.
,Poď, bratríčku, k snídaníčku,
máš pripravenú rybičku.‘

10.
„„Čože je to za snídaní,
keď už na tri míle voní?

11.
Čože je to za rybička,
nemá hlavy ani líčka?““

12.
,Hlavičku som odrezala
a von oknom vyhodila.‘

13.
Keď z tej prvej misky zedel,
hneď na jedno líčko zbledel.

14.
Keď z tej druhej misky zedel,
hneď na druhé líčko zbledel.

15.
Keď z tej tretej misky zedel,
hneď aj mrtvý na zem padel.

16.
,Hej, vy páni, veľkí páni,
už ja môžem jeti s vami.‘

17.
„Keď si brata otrávila,
aj nám bys’ tak urobila.“

18.
,Ach, Bože môj, biela ruža,
nemám brata, ani muža.

19.
Brata som si otrávila,
muža som si nedostala.‘

20.
Švárne panny s venci idú,
Julianu mrtvú vezú.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e206">
       </a>
       5. Brat a sestra v zajatí
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Sl. sp. I, 149 (399). Zvolen.
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Rabovali Turci až do Bielej Hory,
[: zvolenskej richtárky :] dve deti zajali.

2.
Šudy Katarinku do hyntova dali,
[: Ludy Tomášeka :] pod koč uviazali.

3.
A keď oni prišli do tureckej zemi,
[: Šudy Katarinku :] do svetlice slali.

4.
Šudy Katarinku do vrchnej svetlice,
[: Ludy Tomášeka :] do spodnej temnice.

5.
„Šudy Katarinka, má sestra premilá,
[: ak ti bude dobre :], nezabudni na mňa!“

6.
Šudy Katarína v striebre, zlate šila,
[: od veľkej dobroty :] na brata zabudla.

7.
Len na siedmy rôčok prisniu sa jej sníčok,
[: že z jej pravej rúčky :] vyleteu holubčok.

8.
Šudy Katarína, ako ráno vstala,
[: dlho nemeškala :], hneď k snáru bežala.

9.
„„Snáričok, snáričok, povedz mi ten sníčok,
[: že mi z pravej rúčky :] vyleteu holubčok.““

10.
,Umre ti mamička alebo tatíčok,
[: alebo sestrička :],  alebo bratríčok.‘

11.
Šudy Katarína dlho nemeškala,
[: od spodnej temnice :] kľúče shľadúvala.

12.
„„Ludy Tomáš, Ludy, môj bračok úprimný,
[: či si ešte živý :], a či si už mrtvý?““

13.
„Živý, sestra, živý, dopoly umretý,
[: moje biele nohy :] po kolená v zemi.

14.
V mojich čiernych očiach žaby škrkútajú,
[: v mojich žltých vlasoch :] myši hniezda majú.“

15.
„„Ludy Tomáš, Ludy, môj bračok úprimný,
[: či len tu budeme :], či domov pôjdeme?““

16.
„Domov, sestra moja, k tej našej materi,
[: že by som neumreu :] v tej tureckej zemi.“

17.
A keď oni prišli do svojej krajiny,
[: pýtali si nocľah :] od svojej materi.

18.
,V izbe vám ja nedám, tam veľa hostí mám,
[: v komore vám nedám, :] tam veľa striebra mám.‘

19.
„„Dajteže nám, dajte aspoň predo dverci,
[: aspoň predo dverci :] na hnilom pazderci.““

20.
,Tam vám ver’ ja už dám, lebo tam nič nemám,
[: tam vám ver’ ja už dám, :] lebo tam nič nemám.‘

21.
Ludy Tomáš, Ludy umreu už od rána,
[: Šudy Katarinka :] tak ho nariekala:

22.
„„Ludy Tomáš, Ludy, môj bračok úprimný,
[: keby si bou umreu :] v tej tureckej zemi!

23.
Tam by si bou ležau v hodbabnej posteli,
[: pri svojej materi :] na hnilom pazderí.““

24.
,Deti moje, deti, vy nešťastné deti,
[: prečo ste sa vy mne :] nedaly poznati?

25.
Bola by som vás ja zlatom obhrabala,
[: zlatom obhrabala, :] striebrom obsypala.‘

26.
Šudy Katarinka v striebre, zlate žije,
[: a Ludy Tomášek :] v čiernej zemi hnije.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e225">
       </a>
       6. Brat na vojne
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Sbor. Mat. slov. II. 1, str. 23 (20).
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Hory, hory, čierne hory,
však nad vami smutno stojí;
sestra bratu hlavu myje,
do vojny ho vypravuje,

2.
,Ach, môj braček premilený,
kedyže mi prídeš z vojny?‘
„Sestra moja premilená,
vyjdiže von po tri rána!“

3.
Prvé ráno von vyzrela,
biele zore uvidela:
,Ach, Bože môj premilený,
už je môj brat oblečený!‘

4.
Druhé ráno von vyzrela,
červené zore videla:
,Ach, Bože môj premilený,
už je môj brat v prudkom ohni!‘

5.
Tretie ráno von vyzrela,
čierne zore uvidela:
,Ach, Bože môj premilený,
už je môj brat pokosený!‘

6.
Všetci páni z vojny idú,
môjho brata koňa vedú:
,Páni, páni, radní páni,
kde ste môjho brata dali?‘

7.
„„Veď sme ti ho neprepili,
ani v kartách neprehrali —
tam ti leží pri Dunaji
v čiernej zemi zakopaný.““
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e244">
       </a>
       7. Do cudziny vydatá
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Sbor. Mat. slov. II. 1, 98 (32). Gemer.
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Ta dala mači,
ta dala céru
do cudzé cudziny.

2.
Zakäzala jé,
prikäzala jé,
by nechodžila k ňé.

3.
„A jä se spravím
ptáškom jarabým,
jä do vás prilečím.

4.
Sednem si na tú
leliju bialú,
leliju bialuškú,

5.
šva som sadžila,
aj poliavala,
kým som doma bývala.“

6.
Tá Hančina mači
po zahrade chodží,
zelenú rutu lomí.

7.
,Ši ste nevideli
moju džiavku Hanku
v tom zelenom vianku?‘

8.
„„Videli, videli
tam v tom cudzom dvore
a v cudzé komore.

9.
Žoltia vlasy šeše
a nad nima plaše,
prehoršene plaše.““

10.
Tá Hankina mači
koníška napájä
a s ním se domlávä:

11.
,Pi, koníšku, vodu,
ve si mi na škodu,
na velikú škodu.

12.
Ve mi nedoveziaš,
ale mi odveziaš,
ale mi odveziaš

13.
s poľa robotnicu
a z domu prädlicu,
premilú džiavšicu.‘
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e263">
       </a>
       8. Dievča bojovnica
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Mišík, Piesne zo Spiša, str. 24 (59).
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Jeden pan mal tri ceri,
šicke vojovac sceli.

2.
„Poc ti, cero najstarša,
ti do vojny najšmelša.“

3.
,Ja, pan tatik, neidzem,
ja vojovac nebudzem,
bo ja serca mekeho,
nezabijem nikeho.‘

4.
„Poc ti, cero strednejša,
ti do vojny najšmelša.“

5.
„Ja, pan tatik, neidzem,
ja vojovac nebudzem,
bo ja serca mekeho,
nezabijem nikeho.“

6.
„Poc ti, cero najmlača,
ti do vojny najšmelša.“

7.
„„Ja, pan tatik, ja idzem,
ja vojovac ja budzem,
bo ja serca tverdeho,
ja zabijem hockeho.““

8.
Jak na kona šedala,
ocec, matka plakala;
jak do vojny kročila,
tristo panoch zabila.

9.
A jak prišol pan čisar:
„Čo to tu bul za husar?

10.
Kebi to bul mladzenec,
dal bich mu z ruži venec;
ale že je panenka,
budze moja manženka.“
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e283">
       </a>
       9. Vražedlnica manžela
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Sbor. Mat. slov. II. 1, str. 90 (11).
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Stala sa v Tisovci, stala sa novina,
Zuza Lukášove muža si zabila.

2.
Keď ho zabíjala, slniečko svietilo,
a keď ho zabila, hneď sa zarmútilo.

3.
„Preč’ si ho, Zuzanka, preč’ si ho zabila?
Či pre tie peniaze, čis’ ho neľúbila?“

4.
,Nie pre tie peniaze; len pre tú jednu vec,
že som ja nemohla na jeho tvár hľadeť.‘

5.
Dobre je Paľovi v tisovskom cmiteri
a Zuze je beda v sobotskom žalári.

6.
Už Palíčka nesú tisovski mládenci
a Zuzičku vedie kat ku šibenici.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e302">
       </a>
       10. Turkova nevesta
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Slov. sp. 1, 157 (418).
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Ten prešpurský mýtný
prepěknú cérku má,
ona nic nerobí,
len v okénku sedá,
prepěkne vyšívá,
ešte krajše spívá.

2.
Její cichý hlásek
do Turek sa zdvíhá,
ten turecký baša
po rinku chodzívá,
mýtného cérečku
dycky on počúvá.

3.
Zvony-li to zvoňá,
lebo včely hučá?
[: A to si mýtného
cérka pěkne spívá. :]

4.
Ten turecký baša
cedulenku napsal,
[: cedulenku napsal,
do Prešpurka poslal. :]

5.
„Ty, prešpurský mýtný,
prepěknú cérku máš;
[: a ked mi ju nedáš,
mesto Prešpurk prehráš. :]“

6.
Ten prešpurský mýtný
cedulenku čítá,
[: cedulenku čítá,
tak si smutne vzdychá. :]

7.
Jeho pěkná cérka,
ona sa ho pýtá:
,Muj tacíčku milý,
co ste taký smutný?
Hlava-li vás bolí,
lebo život bílý?‘

8.
„„Mňa hlava nebolí,
ani život bílý,
[: tebja som zapredal
Turku pohanovi. :]““

9.
,Má stará mamičko,
jaké prachy idú:
ovce-li to ženú,
lebo pre mňa jedú?‘

10.
Dojeli, prijeli
první polajtári:
„Sedaj, mladá pani,
ty mosíš ít s nami.“

11.
Dojeli, prijeli
druhí polajtári:
„Ber sa, mladá pani,
ty mosíš ít s nami.“

12.
„Och, céruško moja,
jaké ti šaty dám,
jestli fáťolové,
alebo dolomán?“

13.
,Och, mamičko moja,
nač by mi tam byly?
Šak ja tam nebudem
ani štvrt hodziny.

14.
Než by ja měla byt
Turkovi nevěstú,
rači nech mňa v mori
drobné ryby žerú.

15.
Ty morské rybičky,
to sú mé družičky,
ti morskí kaprové
sú moji družbové.‘
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e321">
       </a>
       11. Žnica
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Slov. sp. I, 81 (221).
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Išlo dievča trávu žati, no, no, no,
panskú lúku vyžínati.
Ej! no len ďalej! no, len, no!

2.
Pán sa na ňu z okna díval,
od ľúbosti len omdlieval.

3.
„Širuj, kočiš, širuj kone,
pôjdeme na poľovanie.

4.
Vypoľujeme vtáčatko,
v roku šestnástom dievčatko.

5.
Dievča, dievča, plať pokutu,
vyžalo si moju lúku.“

6.
,Nežala som, len troštíčku
pri sklade a pri chodníčku.‘

7.
„Sadai, dievča, hor’ na koňa,
už ty budeš moja žena.“

8.
,Jak bych tvoja žena bola?
Však som ja sedliacka dcéra.‘

9.
„Hoc si ty sedliacka dcéra,
musíš ty byť moja žena!“
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e340">
       </a>
       12. Zabitý džbán
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Slov. sp. I, 100 (271).
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Išlo dievča pre vodu
cez zemiansku záhradu.
  [: Prišiel pán,
  zabil džbán,
aha, mhm, zabil džbán :]

2.
„Ticho, dievča, neplač ty!
škoda sa ti zaplatí:
  za ten džbán
  toliar dám,
aha, mhm, toliar dám.“

3.
Dievča toliar nechcelo,
len za džbánom želelo:
  ,Keď si pán,
  zaplať džbán,
aha, mhm, zaplať džbán!‘

4.
„Neplač, dievča, neplač ty!
za džbán sa ti zaplatí:
   za ten džbán
   hyntov dám,
aha, mhm, hyntov dám.“

5.
Dievča hyntov nechcelo,
len za džbánom želelo:
   ,Keď si pán,
   zaplať džbán,
aha, mhm, zaplať džbán!‘

6.
„Neplač, dievča, neplač ty!
za džbán sa ti zaplatí:
   za ten džbán
   kaštieľ dám,
aha, mhm, kaštieľ dám.“

7.
Dievča kaštieľ nechcelo,
len za džbánom želelo:
   ,Keď si pán,
   zaplať džbán,
aha, mhm, zaplať džbán!‘

8.
„Neplač, dievča, neplač ty!
za džbán sa ti zaplatí:
   za ten džbán
   seba dám,
aha, mhm, seba dám.“

9.
,Chvála Bohu na nebi,
dostal sa mi pán mladý:
   za ten džbán
   pána mám,
aha, mhm, pána mám!‘
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e359">
       </a>
       13. Stávka o dievča
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Sbor. Mat. slov. I, 17 (30). Bratislavsko-nitrianska.
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
S tamtej strany Dunaja
tam sa chlapci schádzajú,
schádzajú sa, schádzajú,
hádky sebe dávajú.

2.
Hádky sebe dávajú,
jak to dievča dostanú?
Kto ten Dunaj prepluje,
ten to dievča dostane.

3.
Nikto sa z nich nevybral,
len priam jeden mladý pán,
podoprel si své boky,
preplul Dunaj hlboký.

4.
Keď ku kraju doplával,
veselo si zaspieval:
„Hoja, chlapci, vesele,
už to dievča moje je!

5.
Poďme, milá, poďme preč,
tu nás ľudia vezmú v reč;
jako by nás nevzali,
keď sme spolu sedali.

6.
Poďme, milá, poďme preč,
kde nás ľudia neznajú,
od Dunaja k Nádašu,
tam pôjdeme k sobášu.“
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e378">
       </a>
       14. Návrat
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Slov. sp. III, 26 (63). Nová Baňa.
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
[: Keď sa milý na vojnu brau,
svojej milej tak zanahau: :]
[: sedem rokov by čakala
a že by sa nevydala. :]

2.
Sedem rokov už minulo,
dievča na zelinu išlo,
nevidelo tam iného,
len vojačka jediného.

3.
Vojak sa jej začne ptati:
či sa bude vydávati?
„Ja sa vydávať nebudem,
ja milýho čakať budem.“

4.
,Tvoj milý sa už oženeu,
ja som na jeho svatbe bou;
čo mu vinšuješ, Anička,
červená, biela ružička?‘

5.
„Vinšujem mu telko šťastí,
kelko je na hore listí;
vinšujem mu telko zdraví,
kelko je na zemi trávy.“

6.
Zradoval sa a zasmial sa,
zlatý prsteň zabliskou sa!
Po prsteni ho poznala,
preradostne zaplakala.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e397">
       </a>
       15. Mŕtvy milý
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Sbor. Mat. slov. II, str. 95 (24).
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Keď sa milý do vojny bral,
svojej milej prikazoval:

2.
By sa ona nevydala,
päť, šesť rôčkov dočakala
a na siedmy počarala.

3.
Tak mu ona počarala,
že sa tvrdá zem pukala.

4.
„Už môj milý z vojny ide,
čože večerati bude?

5.
Čože mu ja večerať dám,
či čeliadku zobudiť mám?

6.
Na to Pán Boh nôcku dáva,
by čeliadka spočívala.“

7.
„„Poď ma, milá, odprevadiť
cez tie hory cez široké,
cez tie hory cez široké
pod čerešničky vysoké.““

8.
Tam si oni spolu sadli,
tam sa oni shovárali:

9.
„„A ty, milá, srdce moje,
poískaj mi vlásky moje!““

10.
„A ty, milý, srdce moje,
zranené sú vlásky tvoje,“

11.
„„Jak by zranené neboly?
Päť, šesť rôčkov v zemi hnily.

12.
Tajdi, milá, tajdi s Bohem,
veď som ja nie tebe roveň:

13.
Veď som ja nie ten tvoj milý,
ale som duch spravedlivý.““
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e416">
       </a>
       16. Smutné posolstvo
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Sbor. Mat. slov. I, 38 (96).
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Vyletel vták hore pod oblaky,
mal on peria nado všetky vtáky,
   nado všetko stvorenie.

2.
Priletel on Marke pod okienko,
zavolal on: „Hej, milá milenko,
   povedz, či spíš, či čuješ?“

3.
„„Ach, ja nespím, ja ťa dobre slyším,
ale tebe otvoriti nesmím:
   mám milého vo vojne.““

4.
Tak sa oni spolu shovárali,
až sa oba po reči poznali,
   potom horce plakali.

5.
„„Vitaj, milý, z ďalekej krajiny,
rozprávaj zlé i dobré noviny,
   ako sa ti vodilo.““

6.
„Zle sa viedlo, sivá holubenko,
dorúbali to moje srdenko,
   šabľou ho rozsekali.“

7.
„„Idem, milý môj, do apatéky,
donesiem ti všelijaké lieky,
   všelijaké zeliny.““

8.
„Čo je mne už po tých tvojich liekach,
keď ja umrem na tých tvojich rukách,
   na tých bielych ručičkách.

9.
Choď ty, milá, radšej k farárovi,
nech rozkáže tomu hrobárovi,
   vykopať mi hrob nový.

10.
Na tom hrobe nápis a znamení:
Tuto leží Janík dorúbaný!“
   A vtom zbledla Marinka.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e435">
       </a>
       17. Milá umrela
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Sbor. Mat. slov. II. 1, 118 (7).
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Bola jedna hrdlička,
chovala sokolíčka;
chovala ho sedem let
a na ôsmy letel preč.

2.
Tam on letel, zaletel,
až na Krakov priletel;
a tak si on zaspieval,
až sa Krakov ozýval.

3.
Prišla k nemu hrdlička,
jeho vlastná sestrička:
„Čo tak spievaš, sokoli,
či ti je svet po vôli?

4.
Azda sa ty domnievaš,
že doma smútku nemáš?
Tomu šiesta nedeľa,
čo tvá milá zomrela.“

5.
Hneď sa sokol zarmútil,
pol Krakova odrútil;
tam on letel, zaletel,
až na jej hrob priletel.

6.
,Spíš-li, milá, či čuješ,
či ma verne miluješ?‘
„A ja nespím, čujem ťa,
aj verne milujem ťa.“
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e454">
       </a>
       18. Studňa pod skalou
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Sbor. Mat. slov. II, 1, 31 (2).
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
„Na tej hore vysokej,
na tej skale širokej
studňa murovaná,
studňa murovaná.

2.
[: „Napi sa z nej, má milá, :]
[: ak si spravedlivá.“ :]

3.
Prvý raz sa napila,
farbičku zmenila.

4.
„Preca si ty, má milá,
nenie spravedlivá.“

5.
Druhý raz sa napila,
slzičky ronila.

6.
„Preca si ty, má milá,
nenie spravedlivá.“

7.
Tretí raz sa napila,
dušičku pustila.

8.
„Preca si ty, má milá,
nenie spravedlivá.“
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e473">
       </a>
       19. Milá v hrobe
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Sbor. Mat. slov. II. 1, 101 (37a). Trenčín.
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Keď som šiel cez trenčiansky les,
žaly tam tri panny oves.

2.
„Čo tu robíte, panenky,
moje prekrásne milenky?

3.
Zdravá je milá, jak bola?“
„„Ach veru neni — umrela,
včera týždeň pohreb mala.““

4.
On to nechcel uveriti,
išiel na cinter pozreti.

5.
Tri razy cinter obišiel,
svej milej hrobu nenašiel.

6.
Štvrtý raz cinter obchádza,
svej milej hrobu nachádza.

7.
,Čo to po mém hrobe chodí,
mú zelenú trávu brodí?‘

8.
„Ja som to, milá premilá,
abys’ mi dary vrátila.“

9.
,Navráť mi ty môj ručníček,
vrátim ti ja tvoj prstienček.‘

10.
„Ja som ručníček už zodral,
keď som ním zbroje utieral.“

11.
,Ja som prstienček stratila,
keď som po mori chodila,
a teba som tam hľadala.‘
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e493">
       </a>
       20. Stretnutie
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Sbor. Mat. slov. II. 1, 54 (110).
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Pod Muráňom v tej doline
čierny havran vodu pije.

2.
Pije, pije, vo veľkom žiali,
že mu milá v cudzom kraji.

3.
„Kto ju videl, nech mi povie,
nech sa srdce teší vo mne.“

4.
Videl som ju, s čiernym očkom,
žala trávu za potôčkom.

5.
Keď nažala, poviazala,
na šuhajka zavolala:

6.
„Šuhaj, šuhaj s druhej strany,
poď mi dvíhať batoh trávy.“

7.
„„Nech ti dvíha otec, mati,
nechceli ťa za mňa dati.““

8.
„Otec by dal, matka nedá,
že jej dcéra doma treba.“

9.
Jednou rúčkou bremä dvíha,
druhou rúčkou prsteň sníma.

10.
„Nesnímaj mi prsteň zlatý,
bo ma stojí tristo zlatý.“

11.
„„Hoc by ťa stál i štyristo,
už si moja a na isto.““
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e512">
       </a>
       21. Zradný milý
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Čes. lid XII, 278. Nitrianska.
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
„Čo to, milá, za lásku máš,
keď k vám prídem, ty sa hneváš.“

2.
„„Jako bych sa nehnevala,
zobudzils’ ma, ked som spala.

3.
Zobudzils’ ma na svitaní,
ked som bola (v) tuhém spání.

4.
Zobudzils’ ma (v) komôrecce,
ked som spala (v) postielecce.““

5.
„Budeš, milá, budeš spaci,
ked já pôjdem bojuvaci.“

6.
„„Ked ty pôjdeš, pôjdem aj já,
pôjdeme bojuvat oba.““

7.
„Slabého my kona máme,
jako nanho posedáme?“

8.
„„Trebárs pôjdem vella kona,
nech len budem tvoja žena.

9.
Trebárs pôjdem po chonníčku,
nech len budem frajjerečkú.““

10.
Ked už boli prostred mora:
„Sejdzi, milá, dole s kona.“

11.
Ked už prišli na krajíček,
posadil ’u na trávniček.

12.
Ruce, nohy jej odrúbal,
aj čierne oči vylúpal.

13.
„„Ach, Janíčko, srcce moje,
dze sis mi dal ruce moje?““

14.
„Tam sú tvoje bjele ruce,
pri Dunaji na tej lúce.“

15.
„„Ach, Janíčko, srcce moje,
dze sis mi dal oči moje?““

16.
„Tam sú tvoje čierne oči,
dze sa najvác voda točí.“

17.
„„Ach, Janíčko, srcce moje,
dze sis mi dal nohy moje?““

18.
„Tam sú tvoje biele nohy,
pri Dunaju na tej roli.“

19.
„„Ach, Janíčko, srcce moje
dze sis mi dal vlasy moje?““

20.
„Tam sú tvoje žuté vlasy,
po poli ich veter nosí.“
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e531">
       </a>
       22. Milý vylieči
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Sbor. Mat. slov. I. 7 (2).
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Belehrad, Belehrad, tá turecká skala:
[: nejedna mamička :] synka oplakala.

2.
Plakala aj plače, slzy jej padajú,
na tvrdom kameni jamy prebíjajú.

3.
Oplakáva milá tiež svojho milého,
že sa jej nevracia zo sveta širého.

4.
Mati sa jej pýta: „Čo je ti, dcéra má?
Akú to bolesť máš, že neodpovedáš?“

5.
„„Ach, mamička milá, však ma nič nebolí,
lež to mi chybuje, že milý nechodí.““

6.
„Jaj!“ skríkla mamička, „sedlajte koníčka,
iďte pre farára, zomdlieva Anička.

7.
Sedlajte druhého, iďte pre milého,
a on v nej zadrží sám ducha živého.“

8.
Bežali, bežali, videli zďaleka,
že milý s ostrohou pobodá koníka.

9.
Bežali, bežali zo všetkej svej sily,
s tou novinečkou Aničku kriesili:

10.
,Anička, srdiečko, povstaň hore s lože,
už ten lekár ide, ktorý ti pomôže.‘

11.
„„Vždycky mi noviny za novinami šly,
že môjho milého na vojne zabili.

12.
Ale včul mi prišla novinečka istá,
že môj milý ide od Nového Mesta.““
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e550">
       </a>
       23. Milá nado všetko
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Čes. lid XII, 278. Nitrianska.
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Bili sa hájnici,
zabili bojtara,
[: tam ’o oni juhodzili
dole do Dunaja, :]

2.
Prišél k nemu otéc:
„Stan, Janíčko, hore,
[: šaty nové, šnoruvané
sú na tebe hnilé:“ :]

3.
Prišla k nemu maci:
„„Stan, Janíčko, hore,
čižmy nové, korduvané
sú na tebe hnilé.““

4.
Prišla k nemu sestra:
,Stan, Janíčko, hore,
košelenka vyšívaná
je na tebe hnilá.‘

5.
Prišél k nemu aj brát:
„Stan, Janíčko, hore,
širák nový, kosierkový
je na tebe hnilý.“

6.
Prišla k nemu milá,
jag ’o uvidzela,
zalomila biéle ruce,
palla do Dunaja.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e569">
       </a>
       24. Janko vo väzení
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Sbor. Mat. slov. I. 42 (103).
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Trenčiansky zámok
z drobného kamenia —
prečo ťa, Janko,
dali do väzenia?

2.
Strelil na líšku,
zabil Marišku;
ach, tam ona leží
na zelenom vŕšku.

3.
,Súďte to, páni
z trenčianskeho práva,
ja som ju nezabil,
umrela mi sama.‘

4.
„Ja som sa ti díval
komorným okienkom,
keď si ju zabíjal
bukovým polienkom.“
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e588">
       </a>
       25. Ubitý milenec
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Slávia II. 5. str. 266 (521). Horná Orava.
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Od kostola do mlyna
šlakovaná cesta;
kto mlynárku milovau,
ten tú cestu šlakovau.

2.
„Iďže, milý, pozri,
či je mlynár doma.“
Mlynár sedí v mlynici
na tej novej lavici.

3.
„Iďže, milý, pozri,
či je mlynár doma.“
Mlynár sekerečku zau
a miliemu hlavu sťau.

4.
Išla milá po vodu,
po vodu studenú,
našla tam hlavičku
celú skrvavenú.

5.
„Ach, hlavička, hlavička,
kde je tvoje telo?“
,Moje telo v mlynici,
na tej novej lavici.‘
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e607">
       </a>
       26. Ubitý na vojne
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Slov. sp. II. 126 (343). Dobronivá, Zvolen.
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
[: Pani mamka, peknú dcérku máte, :]
[: ale si ju doma nechováte :] — tam!

2.
Vaša dcérka teraz doma neni,
pleje ona rozmarín zelený — tam!

3.
A keď ona rozmarín vyplela,
kompániu husárov videla — tam!

4.
Vy husári! pre Boha živého,
videli ste mojeho milého? — tam!

5.
Ej, videli, ale nie živého,
leží šabľa vedľa bôčka jeho — tam!

6.
A tá šabľa celá je krvavá,
dorúbala švárneho šuhaja — tam!

7.
Keby bola má milá vedela,
bola by sa do vody hodila — tam!

8.
Do tej vody, do tej hlbočiny,
čo v nej žijú hady, žaby, ryby — tam!

9.
Ta ja pôjdem na vysokú vežu,
budem hľadieť, zkäde ho povezú — tam!

10.
Jeho truhla meďou je obitá,
jeho milá smútkom je prikrytá — tam!
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e626">
       </a>
       27. Nešťastný milý
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Mišík, Piesne zo Spiša. 67 (164).
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Šla Mariška na sobaš,
Janíčko v obločku stal,
od žalosci, od ľubosci
na svu mamku zavolal:

2.
„Ach, mamičko, mamko ma,
icež mi po maľara,
dam si milú odmaľovac,
chcem še na ňu pripatrac.“

3.
Maľar nemal času prisc;
musel Janíčko zomric
pre tu, co ju zamiloval,
musel v čarnej zemi hnic.

4.
Druhi dzeň po sobašu
šla Mariška na cinter,
nad jeho hrob vykladala,
s gomboškami kopala.

5.
„Ic ty, milá, ic domu,
pověc svojmu manželu:
ked še dvojo radzi vidza,
nechže še aj poberu.

6.
My še radzi vidzeľi,
pobrac še nam nedaľi;
pre tebe mne, moja mila,
pre tebe pohrebaľi.“
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e645">
       </a>
       28. Nešťastní milenci
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Sl. sp. I. 79 (216). Ružbachy, Spiš.
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Tam hore, tam dolu, tam hore ďaleko
lubili še dvoje ze serdca hluboko.

2.
Ta nesčasna matka tak jim zavidzela,
Janička Žltyvlas zamurovac dala.

3.
„Mulare, mulare, pytam vas pre Boha,
spravcež’ mi okenko do mej milej dvora.“

4.
Ešce te mulare nedomurovali,
už teho Janička na mare klasc mali.

5.
Slyšela Hanička pervše zvony zvonic:
„Puscež’ ma, mamičko, bo me hlava boli.“

6.
Slyšela Hanička druhe zvony zvonic:
„Puscež’ ma, mamičko, bo me hlava boli.“

7.
Slyšela Hanička trece zvony zvonic:
„Puscež’ ma, mamičko, bo me serdce boli.“

8.
Ona ju puscila; na cinter bežala —
a na Janičkovi vyrostla dulija.

9.
A na Janičkovi vyrostla dulija,
a na tej Haničke drobná rozmarija.

10.
,A vy všecke ludze, ktere tu stojice:
Kejc se dvoje schodzi, pobrac še jim dajce.

11.
Ja nesčasna matka tak jim zavidzela,
dve duše zmarnila, sama zkamenela.‘
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e664">
       </a>
       29. Utonulý
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Slov. sp. II. 194 (521). Dobronivá, Zvolen.
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
[: Brodí Janík kone :]
v tej dunajskej vode. :]

2.
A keď ich vybrodil,
sám sa do nej hodil.

3.
Milá nemeškala,
k šifárom bežala:

4.
„Šifári, šifári,
pristavte ty šify!

5.
Už je utopený
moje potešení!“

6.
Prvý raz zatiahli,
rybôčku vytiahli.

7.
Druhý raz zatiahli,
klobúčik vytiahli.

8.
Tretí raz zatiahli,
Janíka vytiahli.

9.
„Toto je tá ryba,
môjmu srdcu ľúba!“

10.
Milá nemeškala,
k zvonárom bežala:

11.
„Zvonári, zvonári,
zvoňte na vše strany.

12.
Už je utopený
moje potešení!“

13.
Milá nemeškala,
k hrobárom bežala:

14.
„Hrobári, hrobári,
kopte takú jamu,
čo dva do nej ľahnú!“

15.
Milá nemeškala,
k stolárom bežala:

16.
„Stolári, stolári,
robte takú truhlu,
čo dva do nej ľahnú!“

17.
Milá nemeškala,
hneď domov bežala:

18.
Od veľkého žiaľu
priam umrieť musela.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e683">
       </a>
       30. Utopený
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Slov. sp. I. 113 (306). Nitrianska.
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Čo sa stalo vnove
dole na doline;
[: ej, utopil sa Janko, :]
keď on brodil kone.

2.
A keď sa on topil,
na Boha zavolal.
„Ej, kamaráti moji,
už som sa vám schoval!“

3.
A keď bol deň tretí,
vyšiel na vodičku.
„Ej, podajže mi, milá,
svú pravú ručičku!“

4.
Keď mu ju podala,
horce zaplakala:
,Ej, jako si sa kúpal,
keď ťa voda vzala?‘

5.
„Ja som sa nekúpal,
ja som kone brodil;
ej, tuším ma sám Pán Boh
do tej vody hodil.

6.
Do vody, do vody,
do tej hlbočiny;
ej, keď som si nevšímal
chudobnej dievčiny.“
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e703">
       </a>
       31. Utonulé dievčatá
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Čes. lid. XVIII., str. 268. Bošácka dolina.
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Preneščasné boly hody sokolovské,
keď sa potopily dievčence drahovské.

2.
Sokolovské zvony naším sezváňajú,
drahovské dievčence do čúna (člna) sedájú.

3.
Sokolovské zvony naším  sezvonily,
drahovské dievčence z čúna vypadaly.

4.
A keď už padaly, mynáré dívali,
ony nebožátka briežka sa chytaly.

5.
Mynáré, mynáré, čo za srdca máte,
keď vy tým dievčencom ruky nepodáte?

6.
Katušce pátričky a Maríšce knížku,
azda by sa ony priblížily k briežku.

7.
Katuščíne ruky briežka sa chytájú,
Maríščíne vlasy po vode splývajú.

8.
Plachetka bielená na breh vyhodená,
a stará mamička nad ňú zalomená.

9.
Vy, stará mamička, otvírajte lesu:
už vám ty dievčence utopené nesú.

10.
Drahovskí mládenci ve dva rady stáli,
a ked ím spievali, suzy ím padaly.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e722">
       </a>
       32. Zabitý Janík
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Slov. sp. II. 15 (24). Buča.
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Zabili Janíka
v tých turianskych horách;
[: mohou sa jim nedať,
mau duplonku v rukách. :]

2.
Jeden volá: Rúbaj!
Druhý volá: Strieľaj!
A Janíček volá:
„Bože mi pomáhaj!

3.
Bože mi pomáhaj
a Panna Maria,
teraz sa vylieva
moja krú nevinná.“

4.
Vtedy jeho bratia
velice plakali,
keď ho u richtára
dou s voza skladali.

5.
Vtedy jeho sestry
ešte viac plakaly,
keď ho v cinteríne
dou s voza skladali.

6.
Vtedy Malinčiarka
najväčšmi plakala,
keď sa mu zem čierna
na truhlu sypala.

7.
Krú mu je v Turianskom
a telo v Huntianskom,
duša mu je v nebi,
tam jej slnko svieti.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e741">
       </a>
       33. Zabitý syn
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Sbor. Mat. slov. II. 1. 96 (25).
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
V tom Uhrovskom poli chlapci pasú voly,
a keď ich napásli, do bitky sa jali.

2.
A keď ich napásli, do bitky sa jali,
chudobnej matere synáčka zabili.

3.
„Otvárajte, mamka, otvárajte dvere,
už sa z vášho syna nevinná krv leje.

4.
Otvárajte, mamka, otvárajte lesu,
už vášho synáčka zabitého nesú.“
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e760">
       </a>
       34. Dorúbaný
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Sbor. Mat. slov. II. 1. str. 83 (17).
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Okolo Trnavy chodníček krvavý,
kto ho dokrvavil? Janko dorúbaný.

2.
Tak ho dorúbali ako v hore do pňa,
až mu od tej krvi košielenka zmokla.

3.
Košielka bielená, šila ju Iliena.
šila mu ju v noci pri zelenej svieci.

4.
Keď ju došívala, žalostne spievala;
keď na mňa dávala, žalostne plakala.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e779">
       </a>
       35. Nešťastný kôň
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Sbor. Mat. slov. II. 1. 61 (23). Trenčín.
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
„Tihy, tihy, môj kôň vraný,
čo si taký unuvaný?

2.
Snad ti váží šabľa moja
aneb čápka sobolová?“

3.
„„Neváží mne šabľa tvoja,
ani čápka sobolová;

4.
lež mne vážá tvé jostrožky,
dopichaly moje bôčky.

5.
Tak ich ony dopichaly,
krvou sú se zalievaly.“

6.
„Tihy, tihy, môj kôň vraný,
pod ten zámčok murovaný.

7.
Najdem ti tam maštal teplú
a já sebe pannu peknú.“

8.
„„Netreba mne maštal teplá,
ani tebe panna pekná;

9.
lež mňa vyveď na trávniček,
strhni so mňa kantáriček,

10.
nech ma zedia straky, vrany
tvojej milej na znamení.“
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e798">
       </a>
       36. Kačička divoká
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Sl. sp. II. 181 (484). Pukanec, Hont.
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Kačička divoká
letela s vysoka,
[: šuhaj, dobrý strelec, :]
strelil jej do boka.

2.
Odstrelil jej krídlo
i pravú nožičku,
[: horce zaplakala, :]
sadla na vodičku.

3.
„Milý, mocný Bože,
už som dolietala,
[: už som svoje milé :]
deti odchovala.

4.
Moje drobné deti
na kamenci sedia,
[: mutnú vodu pijú, :]
drobný piesok jedia.“
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e817">
       </a>
       37. Breza
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Sbor. Mat. slov. I. 33 (83).
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Soťali brezu, [: už ju vezú, :]
už na ňu chlapci [: nepolezú. :]

2.
Už sa tá breza vyvalila,
čo veľa ľudí ochladila.

3.
Ej, ochladila, kým hor stála,
kým ju sekera nesoťala.

4.
Už sa tá breza nezelená,
už je i ztade odvezená.

5.
Plakali chlapci i dievčatá,
že je tá breza už soťatá.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e836">
       </a>
       38. Zabitý pre halenu
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Slov. sp. II. 177 (475). Myjava, Nitra.
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
[: Pásol Janko dva voly :]
[: na zelenom úhorí. :]

2.
Prišli k nemu hájnici,
tí mošovskí zbojníci.

3.
,Daj nám, Janko, halenku,
spásol si nám otavku.‘

4.
„Já si halenku nedám,
ja sa s vami pojednám.“

5.
Tak sa oni jednali,
až Janíčka zabili.

6.
Tam on leží na vŕšku
v peknom bielom lajblíčku.

7.
Ktože ho tam narieka?
Otec, mati, frajerka.

8.
Otec, mati žalostne
a frajerka falošne.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e855">
       </a>
       39. Voziar a zbojník
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Mišík, Piesne zo Spiša str. 108 (273). Slovenská Ves.
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Jedže furman doľinom, doľinom,
a zbujnici brežinom, brežinom:

2.
„Hop, stoj, furman, nejehoj, nejehoj,
šteri kone veprongoj, veprongoj!“

3.
„„I veprongoj sobě som, sobě som,
jo ne sluha, teš ne pon, teš ne pon;

4.
kebe belo na roľi, na roľi,
nedal bev še po voľi, po voľi,

5.
ale ze je v doľine, v doľine,
tam zbujnici v tambore, v tambore.““
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e874">
       </a>
       40. Zlý milenec
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Slov. sp. I. 113 (307). Nitrianska.
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Chodí Janko po potoce,
      ho ja hoj!
Chodí Janko po potoce,
umýva si s krvi ruce,
      Bože môj!

2.
Čos’, Janíčko, čos’ urobil,
      hoja hoj!
Čos’, Janíčko, čos’ urobil,
keď sis’ ruce zakrvavil,
      Bože môj!

3.
Zabil som ja holubenku,
      hoja hoj!
Zabil som ja holubenku,
čo sadala v okenenku,
      Bože môj!

4.
Ve dne, v noci hrkútala,
      hoja hoj!
Ve dne, v noci hrkútala,
mne smutnému spať nedala,
      Bože môj!

5.
Sobotišťské zvony zvonia,
      hoja hoj!
Sobotišťské zvony zvonia,
už Janíčka v poli honia,
      Bože môj!

6.
Tie senické vyzváňajú,
      hoja hoj!
Tie senické vyzváňajú,
už Janíčka doháňajú,
      Bože môj!

7.
Tie skalické dozvonily,
      hoja hoj!
Tie skalické dozvonily,
už Janíčka obesili,
      Bože môj!
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e893">
       </a>
       41. Zbojníková žena
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Slov. sp. III. 90 (253). (Dohnaň, Trenčín.)
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
[: Pod hájičkom pod zeleným :]
[: ore dievča volkom bielym. :]

2.
Ore, ore, preoráva,
mamka na ňu povoláva.

3.
,Pojže, céra, pojže domu,
dala som ca, neviem komu.

4.
Dala som ca Janíkovi,
horovému zbojníkovi.

5.
Janíček je taký zbojník,
vie po hore každý chodník.

6.
Každý chodník, každú cestu,
kaje choja páni k mestu.‘

7.
„Janko, Janko, zle gazduješ,
nikdy doma nenocuješ.

8.
Večer vyjdzeš, v noci príješ,
(v)ždy krvavé šaty neseš.

9.
A ja ci ich praci mosím,
rozvinúc ich nikdy nesmím.

10.
Jedenkrát som rozvinula,
horce som si zaplakala.

11.
Našla som tam rukavičku,
v rukavice bielu rúčku.

12.
V rukavice plno zlata,
to je rúčka mého brata.

13.
Čo si, Janko, čos urobel,
kej si mého brata zabel?“

14.
„„V noci bolo, nevidzel som,
vietor fučal, neslyšal som.

15.
Jaká by si žena bola,
kebys muža vyzradzela?““

16.
„Taká by som sestra bola,
kebych brata zatajela.“
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e913">
       </a>
       42. Dievča a 12 zbojníkov
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Slov. sp. I. 146 (393). Nitrianska
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
[: Slúžilo dievčia na fare, :]
[: nemalo otca, matere. :]

2.
Len tri kľúčiky od veži,
kde dvanásť zbojníkov leží.

3.
Jedenásť jich tam zabilo,
len Janíčka si nechalo.

4.
„Tu lež, Janíčko, tu lež sám,
príde ťa súdiť radný pán.“

5.
,Nevešajte ma na duby,
lebo ma zedia holuby.

6.
Lež ma zaveste na jedlu,
kde milá chodí pre vodu.

7.
Keď milá vodu ponese,
vtáčatá so mňa odžene.‘

8.
„„Ej, heši! heši! vtáčatá,
už je hlavenka načatá.

9.
Ej, heši! heši! s milého,
s telenka jeho bieleho.““
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e932">
       </a>
       43. Vdovčík
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Sbor. Mat. slov. II. 1. 88 (3).
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Čo sa stalo vnove
na Kobeliarove:
Chytili Vdovčíka
pri milej v komore.

2.
Jak ho ulapili,
tak ho poviazali
a v nočnú hodinu
do Rožňavy dali.

3.
Rožňavskí pánovia
tak sa čudovali,
že Vdovčíka vedú
pod karabínami.

4.
„Pánovia, pánovia,
pýtam vás prvý raz,
dajte mi tú babu
do hrsti hoc len raz.“

5.
Oni mu nedali,
bo sa obávali,
že by v starej babe
priam kosti sprašťaly.

6.
„Pánovia, pánovia,
pýtam vás druhý raz,
dajte mi opasok
opásať ešte raz.

7.
Zlatými gombíky
opasok obitý,
a každý gombíček
stojí toliar bitý.“

8.
Oni mu nedali,
bo sa obávali,
že by ho v opasku
viac neprevládali.

9.
Pánovia, pánovia,
pýtam vás tretí raz,
dajteže mi ten stĺp
obhajduchovať raz.“

10.
Pol centa železa
na svojich nohách mal,
ešte on dva razy
stĺp obhajduchoval.

11.
A na treťom raze
tak sebe podskočil,
až na ten stĺp na hák
ten kat ho obesil.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e951">
       </a>
       44. Jánošíkov zboj
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Sbor. Mat. slov. II. 1, 90 (9).
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Na Cvenglovom vŕšku
jasný ohník horí
a okolo neho
desať chlapcov chodí.

2.
Chodia oni, chodia,
baltami zvíjajú,
hej, veď Jánošíka
verne si vartujú.

3.
Desať ich vartuje
a jeden gajduje,
Jánošík si sladko
spí a odfukuje.

4.
Ako si on takto
sladko odfukuje,
Ilčík, bystrý chlapík,
hore ho vzbudzuje.

5.
„Vstaňže hore, Janko,
choď dačo uloviť —
akože si budeš
dobrých chlapcov živiť?“

6.
„„Ilčíčku, Ilčíčku,
vyskoč na jedličku,
hoj, pozriže, pozri,
či mi dačo vezú.““

7.
„Vezú, vezú, vezú,
ale ich je mnoho,
sto ich je s koštúrmi
a toľko bez toho.“

8.
„„Nebojže sa, neboj
tej veľkej hromady.
Hej, postoj, kočišu,
skladaj dolu lády.““

9.
,Keby sme neboli
pod zeleným hájom,
veru bych sa spýtal,
či si im ty pánom?‘

10.
„„Keďbys’ sa bol spýtal,
ale sa nepýtaš,
veď ty za to slovo
tu dušu zanecháš.

11.
Hej, a vy sypajte
peniaze do jamy,
nech ich netrovíme
ani my, ani vy!“
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e970">
       </a>
       45. Ulapili Jánošíka
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Čas. Muzeál. slov. spoloč. VIII. (1905), str. 90. Smolník.
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Vo Zvolene vyzváňajú,
Jánošíka lapať majú, [: hej, hej, hom! :]
Vo Zvolene vyzvonili,
Jánošíka ulapili, [: Bože môj! :]

2.
Vedú ho tam cez ulice,
idú za ním tri dievčence.
Jedna plače, druhá kvíli,
tretia sa mu lapá šiji.

3.
„Janík, Janík, srdce moje,
čo tu vidíš, všetko tvoje.“
„„Vidím, vidím tú jedličku,
tú nešťastnú šibeničku.

4.
Keby ja bol o tom vedel,
že ja na nej viseť budem,
bol bych ju dal omurovať,
zlatom, striebrom ovakovať.

5.
Po prostriedku dukátami,
po krajičkách toliarami,
a na vrcheň zlatú trávu,
že Jánošík složil hlavu.

6.
A na trávu zlatý venec,
aby znali, že mládenec,
a na venec zlatý krížik,
aby znali, že Jánošík.

7.
A na krížik zlatý koník,
aby znali, že bol zbojník, hej, hej, hom!““
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e989">
       </a>
       46. Smrť Jánošíkova
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Sl. sp. II. 196 (426). Uhliská, Hont.
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Čo sa stalo vnove
v tej hore tamborskej,
[: zabili tam Jánošíka
v stolici ľuptovskej. :]

2.
A keď ho zabili
a ho pochovali,
[: plné štyri kyly hrachu
pod neho vsypali. :]

3. ,Jánošík, Jánošík,
ty bezbožnô dieťa,
[: keby si ty nebol zbíjal,
nelapili by ťa. :]‘

4.
„Veď som ja nezbíjal
chudobných žobrákov,
[: ale som ja veru zbíjal
pánov vlkolakov. :]“
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1008">
       </a>
       47. Košieľka obeseného
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Sbor. Mat. slov. II. 1. 89 (5).
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Tí Malackí páni dívajú sa z brány,
čo robí Jánošík pod šibeničkami.

2.
Čo by robil? Visí; visí, lebo mosí,
košieľka mu mokne od studenej rosy.

3.
Košielenka tenká, šila ju švadlenka,
šila ju tri roky, podpierala boky.

4.
Boky podpierala, smutno nariekala:
„Nač som ťa, košieľka, načo vyšívala!“
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1027">
       </a>
       48. Paľo Demikát
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Sbor. Mat. slov. II. 1. 89 (7).
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Zabili, zabili Demikáta Paľa,
mali dovolenie od pána Šurmana.

2.
Ej, veď ho zabili Bezekovci planí,
ulakomili sa na ten turák márny.

3.
Vedľa Bezekovcov krvavý chodníček.
Ktože ho krvavil? Demikát Palíček.

4.
Nik ho nenarieka, krem jeho frajerka,
ktorá je v Klokoči najhodnejšia dievka.

5.
Dívali sa páni zo sáskej bučiny,
ako Demikáta Palíka mučili.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1046">
       </a>
       49. Svätenie nedele
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Slov. sp. 147 (394).
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Vyskočilo slniečko
zavčas ráno, raníčko,
vyskočilo na stienku,
na tŕňovú záhradku.

2.
Vykvitly tam ružičky,
prišly si tam devečky,
odtrhly tie ružičky,
vily si z nich venečky.

3.
Prvá vienok dovíja,
zlý duch mámiť počína,
druhý vienok dovíja,
zlý duch sa k nej primlúva:

4.
,Chceš-li, Katka, má býti?
či chceš Bohu slúžiti?‘
„Nechcem Bohu slúžiti,
ale, pane, tvá býti.“

5.
,Staň ty, Katka, na kameň
a ja stanem na strmeň,
zo strmeňa na koňa,
prenesiem ťa do raja.

6.
Do rajička, do raja,
kde si nikdy nebola,
kde si nikdy nebola,
ani tvoja rodina.‘

7.
A keď za mesto prišli,
dobrej cesty nenašli,
len po tŕňovom hloží,
po tom čertovom zboží.

8.
Keď už nad peklo prišli:
,Otvor bránu, najvyšší,
nesiem telo i dušu,
zemanovu Katušu.

9.
Podajte jej stoličku,
nech si sadne trošíčku,
podajte jej smoly piť,
musí ona s nami byť.‘

10.
Jeden bránu otvára,
druhý sa jej usmieva,
tretí smolu nalieva,
štvrtý sa jej primlúva:

11.
„„Pi, Kačenko, kávičku,
budeš mojú ženičkú.““
„Nechcem, pane, kávičku,
nebudem tvú ženičkú.“

12.
Prvý pohár vypila,
priam farbičku zmenila.
Druhý pohár vypila,
plameň blkom pustila:

13.
„Nože, páni pekelní,
otvárajte mi brány,
keď nie brány, len dvere,
nech ma vetrík preveje.

14.
Kto je tu z mej dediny,
povedzte mej materi:
ešte jednu dcéru má,
nech ju lepšie naúča.

15.
Mne po vôli dávala,
do pekla ma vohnala,
mňa bila len bylinou,
nech ju bije trninou.“

16.
,Mohlas‘ Bohu slúžiti,
do kostola choditi;
už ty budeš na veky
v tom plameni horeti.‘
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1065">
       </a>
       50. Sirota
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Sbor. Mat. slov. II. 1. 91 (13).
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       1.
Pod slnkom, pod nebom široká cestička,
po nej sa prechodí malá sirotička.

2.
,Čože ty tu hľadáš? Otca, mater nemáš?
Otca, mať nenajdeš, temnú noc tu zajdeš.

3.
Hajda sa, hajda sa pod zelenú lipku
a odlom tam sebe zelenú halúzku.

4.
Hajda sa, hajda sa na svojej matkin hrob,
tri razy naň udri, veď sa ona vzbudí.‘

5.
„Čože to šuchoce na tom mojom hrobe?“
„„Ja som, matka moja, prímteže ma k sobe.““

6.
„Čo tu budeš robiť?“ — „„To, mamička, čo vy:
božiu manu jesti, božiu rosu piti.““

7.
„Iď ty len, iď ty len k tej svojej macoche,
nech ťa ona zmyje a nech ťa operie.“

8.
„„Matka moja ľúba, radšej si ľahnem k vám,
radšej si ľahnem k vám, mrcha macochu mám.

9.
Matka moja ľúba, tak veľmi je tvrdá:
Keď ma ona myje, po hlávke ma bije;
keď ma ráno češe, kožu zo mňa zvlečie.

10.
Ona svojim deťom kašu s mliekom varí,
a mne len vodičku so zelinou parí;

11.
ona svojim deťom bielu ložu stelie,
a mne sirôtočke s prasiatky ustelie.““

12.
Prišli pre sirôtku dva anjeli z neba,
posadili ju tam blízo samých seba.

13.
Prišli pre macochu traja čerti z pekla,
vzali ju sviazanú do nízkeho pekla.

14.
Posadili ju tam na dubový stolec,
dali jej smolu piť, horké jablko jesť.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1084">
       </a>
       I. Poznámky všeobecné o ľudovej epike slovenskej
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      1
     </strong>
    </span>
   </p>
   <p>
   </p>
   <p>
    Ľudová epika, vykrystalizovaná so stránky formálnej i obsahove vo zvláštne útvary
         slovesné, skrsla len u niektorých národov slovanských vetve východnej a južnej: Srbi,
         Chorvati a Bulhari majú piesne „junácke“, ktorých ohlasy nachodíme u Slovincov, Rusi majú
         „byliny“ (epické skladby o bohatieroch kijevských, novgorodských a i.), Ukrajinci „dumy“
         (piesne o bojoch kozáckych). Ale Belorusi nestvorili nič samostatného (máme len doklady, že
         pred vekmi i u nich známe boly byliny), a i národom vetve západoslovanskej (Čechom a
         Slovákom, lužickým Srbom a Poliakom) chýba epická poézia, ktorú by bolo možno prirovnať k
         spomenutým piesňam obidvoch vetví ostatných. Niet pochyby, že tieto rozdiely majú svoj
         pôvod zčiastky i v povahe jednotlivých národov slovanských, ale iste najmocnejšie boly
         vlivy dejinného vývoja a prostredia spoločenského, pretože epické spevy hrdinské
         pravdepodobne nevznikly v ľude, lež v bojovných družinách válečníkov, ktorých vynikajúce
         skutky oslavovali odborní speváci svojimi skladbami.
   </p>
   <p>
    Z dejín politických i kultúrnych sme poučení, že na Ukrajine, v severnom Rusku alebo v
         hornatých krajoch balkánskych boly pre vznik a nasledujúci rozvoj epických spevov podmienky
         omnoho priaznivejšie než na pr. v Poľsku a na pôde československej. Názorne to vidno na
         vývoji ľudovej poézie v Poľsku a na Ukrajine v stol. XVI. Obklopený troma mocnými susedmi,
         kráľovstvom Poľským a mohutnejúcim cárstvom Moskovským na severe a na severozápade, na juhu
         strašlivou mocou turecko-tatárskou, ľud na Ukrajine bol nútený stvoriť si organizáciu
         vojenskú. Jej pevnosť bola priamo úmerná vonkajšiemu tlaku: ako tlak ten oslabol, ukazovaly
         sa nedostatky jednostranného vývoja spoločenského a vždy znova bolo treba nejakého popudu
         vonkajšieho — tatárskeho vpádu a pod. — aby sa štrbiny zacelily. V časoch všenárodného
         nebezpečenstva hetman i kozák stáli v jednom rade, bojujúc proti spoločnému nepriateľovi.
         Nielen to. Spolu i spievali a so záujmom načúvali spevom, ktoré bandurista
    <sup>
     [
     <a class="footnote" href="#ftn.d56e1102" name="d56e1102">
      2
     </a>
     ]
    </sup>
    prednášal pri prostom sprievode hudobnom, lebo v stol. XVI. kultúrneho
         rozvrstvenia jednotlivých tried obyvateľstva nebolo ešte natoľko, ako v stoletiach
         pozdejších. A práve v časoch spoločného nebezpečenstva a rovnakej kultúrnej úrovne
         rozkvitla írečitá epika ukrajinská — kozácke dumy. Obdobné pomery boly až donedávna u
         Srbov, kde vojvoda i prostý vojak načúvali spevom o Kraljevićovi Markovi.
   </p>
   <p>
    Inak bolo v Poľsku v stol. XVI. I Poliaci vtedy bojovali proti Turkom a Tatárom, ale
         bojovala šľachta, jediná politická predstaviteľka celého národa, vycvičená v latinských
         školách, ktorej zámožnejší členovia cestovali po západnej Európe a osvojili si renesančnú
         vzdelanosť, šľachta, ktorej najchudobnejšie vrstvy stály vysoko nad stavom sedliackym alebo
         mestským. Poddaný sedliak nemal veľkého záujmu na bojoch, ktoré viedli páni. V Poľsku
         nevznikla epická poézia ľudová, ospevujúca veľké udalosti, a v ľudových piesňach poľských
         niet ani stopy po význačných bojovníkoch oných časov. Sienkiewiczov román Ohňom a mečom,
         Gogoľova poviedka Taras Buľba správne vystihly onen hlboký rozdiel: medzi kultúrnym
         prostredím poľským a ukrajinským.
   </p>
   <p>
    Možno teda povedať, že poetické piesne hrdinské, individuálne výtvory odborných
         spevákov, mohly sa vyvinovať a udržiavať iba
    <span class="emphasis">
     <em>
      v spoločnosti vojensky organizovanej
            a rovnorodej so stránky kultúrnej
     </em>
    </span>
    .
   </p>
   <p>
   </p>
   <p>
    <span class="bold">
     <strong>
      2
     </strong>
    </span>
   </p>
   <p>
   </p>
   <p>
    Slovania západní mali len takrečenú
    <span class="emphasis">
     <em>
      drobnú epiku
     </em>
    </span>
    , t. j. kratšie
         piesne, v ktorých sa mocne prejavuje živel lyrický, najmä so stránky formálnej. S piesňami
         českými sa v podstate shoduje rázovitá epika slovenská. Často sa všetky tieto epické piesne
         menujú baladami, hoci náuka o útvaroch básnických menom
    <span class="emphasis">
     <em>
      balada
     </em>
    </span>
    označuje iba jednu skupinu drobných skladieb epických. I v ľudových piesňach najdú sa
         balady v určitom smysle slova, t. j. piesne, v ktorých prvky epické, lyrické i dramatické
         bývajú slúčené v celok umelecky účinný. Pre epický obsah bola stvorená
    <span class="emphasis">
     <em>
      forma
            lyrická
     </em>
    </span>
    , t. j. pieseň bola rozčlenená na sloky (strofy); okrem toho však
         strofická stavba býva spevnená refrénom,
    <sup>
     [
     <a class="footnote" href="#ftn.d56e1136" name="d56e1136">
      3
     </a>
     ]
    </sup>
    ktorý niekoľko bádateľov pokladá za črtu starodávnu, pretože pripomína ráz
         ľudovej balady. Umeleckú pôsobnosť zvyšuje
    <span class="emphasis">
     <em>
      dialog
     </em>
    </span>
    , dramaticky
         priostrený, ktorý svojím bystrým spádom unáša dej až k tragickému rozuzleniu. Máva epický
         rámec, t. j. expozíciu a rozpravný záver, ale niekedy sa celá balada skladá iba z dialogu,
         ktorý situáciu len naznačuje. Úryvkovitý spôsob spracovania, myšlienkové skoky, stručné,
         niekedy i nejasné narážky tvoria charakteristické znaky baladického slohu.
   </p>
   <p>
    Úsečnej forme sa nevyhnutne prispôsobuje i
    <span class="emphasis">
     <em>
      obsah
     </em>
    </span>
    . Balada obyčajne
         opisuje katastrofu, ktorej príčiny často možno len vytušiť zo súvislosti. V ľahkej
         piesňovej forme niet, pravda, miesta na obšírne zdôvodňovanie, na charakteristiku, na opisy
         a epickú drobnomaľbu, lebo zhustený dej predovšetkým predstavuje srážku dvojakej vôle,
         márny boj s osudom, s bytnosťami nadprirodzenými, alebo zločin a trest — tragický protiklad
         vyrovnaný hlbokou myšlienkou spravedlivosti.
   </p>
   <p>
    Umenie opísať niekoľkými slovami dejište, vystihnúť náladu alebo povahu osoby pokladáme
         za význačnú prednosť ľudových balád (ľudových piesní vôbec) a z literárnych dejín vieme, že
         sa máloktorému básnikovi podarilo dostihnúť ľudovú prostotu i obsažnosť. Čelakovský, Erben,
         Chalupka, Kráľ, Neruda, Vrchlický, Sládek, Hviezdoslav a i. preslávili sa svojimi baladami.
         Všetci títo umelci hojne čerpali zo sviežich prameňov domácich, lebo v súbore epiky nášho
         ľudu nachodíme skladby vzácnej krásy.
   </p>
   <p>
    Niet pochyby, že formálné i obsahové znaky balady síce sústredia niektoré základné
         vlastnosti ľudovej epiky vôbec, ale jednako len nevystihujú jej mnohotvárnosti. Na pr.
    <span class="emphasis">
     <em>
      na Slovensku
     </em>
    </span>
    , kde pieseň je ešte pevne zakorenená v pôde ústneho
         podania, splývajú hranice medzi jednotlivými druhy (medzi epikou, lyrikou a piesňou
         obradnou) vznikajú nové piesne voľným obmeňovaním a kombinovaním, a preto epika slovenská
         vyniká takou rozmanitosťou tvarov i látok.
   </p>
   <p>
    <span class="emphasis">
     <em>
      Látky epickej poézie ľudu slovenského
     </em>
    </span>
    obsiahly prerozličné stránky
         života vidieckeho od chmúrnych tragédií rodinných až k žartovným ukážkam veselého rozmaru
         alebo hrubozrnnej komiky, od mravných bojov, ktoré sa dejú v duši jednotlivcovej, až ku
         prejavom hromadného protestu sociálneho, ktorý znie z piesní zbojníckych.
   </p>
   <p>
    A rovnako rozmanitá je i
    <span class="emphasis">
     <em>
      forma
     </em>
    </span>
    : v niektorých piesňach najdeme
         rozvitý refrén, v iných zas chýba celkom; sú piesne, v ktorých prevláda rozprávanie,
         obmedzujúce dialog na nepatrné epizódy, inde opäť lyrický prúd temer ruší stavbu atď. Tým
         sa práve ľudová epika slovenská (a západoslovanská vôbec) rozoznáva od balád severských, v
         ktorých na pr. refrén tvorí temer podstatný znak baladického slohu. Preto i roztriedeníe
         rozpravných piesní slovenských môže hľadeť len na obsah, lebo so stránky formálnej sa
         nepodarilo určiť výrazné skupiny.
   </p>
   <p>
   </p>
   <p>
    <span class="bold">
     <strong>
      3
     </strong>
    </span>
   </p>
   <p>
   </p>
   <p>
    V pestrej smesi epických piesní slovenských zreteľne vystupuje dvojaká skupina látok:
    <span class="emphasis">
     <em>
      látky medzinárodné a domáce
     </em>
    </span>
    .
   </p>
   <p>
   </p>
   <p>
    <span class="emphasis">
     <em>
      a) Látky medzinárodné
     </em>
    </span>
   </p>
   <p>
   </p>
   <p>
    Sem prislúchajú skladby, doložené po celej Europe, ktoré zadeľujeme do piesní takzv.
         sťahovavých, lebo v niektorých prípadoch sa shodujú nielen základné vlastnosti obsahové,
         lež i podrobnosti, ba i forma. Ide tu o zjav dobre známy z ľudových rozprávok, hoci nie je
         pochybné, že prejímať piesne je ťažšie. Dej týchto skladieb zväčša ostáva v oblasti života
         rodinného a v podstate len rozmanite premieňa
    <span class="emphasis">
     <em>
      štvoraký motív základný:
     </em>
    </span>
    vzťah medzi manželmi, medzi rodičmi a deťmi, medzi bratom a sestrou a medzi milencami.
         Niektoré piesne opisujú jasné stránky týchto vzťahov, na pr. hlbokú lásku k rodičom (pozri
         č. 8), alebo vernosť milenkinu (č. 14), lásku mocnejšiu než smrť atď.; ale v piesňach sa
         vyobrazujú i rozpory, na pr. osudné chvíle, keď nový, mocný cit pretrhne posvätné sväzky
         pokrvné; sestra z lásky k cudzincovi otrávi brata, mať chce otráviť nevestu, pretože
         nesúhlasí s voľbou synovou atď.
   </p>
   <p>
    Rozsiahla je skupina piesní o milencoch: nachádzame v nich mnohotvárny súbor situácií od
         víťazného spevu šťastlivej lásky (č. 14) až k tragickým rozuzleniam, spôsobeným
         zatvrdilosťou rodičov (č. 28), alebo k divým skladbám, ktoré spracovaly motív o zradnom
         milencovi (č. 21).
   </p>
   <p>
    <span class="emphasis">
     <em>
      Ako sa šírily tieto piesne?
     </em>
    </span>
    I keď máme na ume, že niektoré motívy
         sú všeľudské a že akiste vznikaly nezávisle u rozličných národov, jednako len ostáva dosť
         piesní, o ktorých môžeme bezpečne predpokladať, že prenikly zo spoločného strediska do
         rozličných oblastí, hoci sa srovnávacím dejinám literárnym dosiaľ nepodarilo podrobne
         objasniť, kde tie skladby skrsly a ako sa šírily. S tejto stránky mali dôležitú úlohu
    <span class="emphasis">
     <em>
      potulní speváci
     </em>
    </span>
    , ktorí na výročných trhoch alebo pútiach spievali
         svoje skladby a predávali i tlačené texty. Dnes, pravda, tieto piesne (takzv. kramárske,
         jarmočné) celým svojím rázom ostro lišia sa od vlastných piesní ľudových, ale keď skúmame
         texty staršie, presvedčíme sa, že rozdiely nie sú také prenikavé. Je veľmi pravdepodobné,
         že sa v minulých stoletiach slohom i obsahom shodovaly s piesňami ľudovými, lebo vtedy ešte
         ľudová pieseň mocne prenikala celým živlom prostého národa, a je prirodzené, že sa potulní
         speváci prispôsobovali výrazovým prostriedkom, ktoré v takej hojnosti nachádzali okolo
         seba. Touto cestou prenikaly cudzie piesne do prostredia ľudového, lebo tlačené texty sa
         hojne kupovaly, a podnes nachodíme na vidieku „špalíčky“, t. j. sväzočky piesní (tlačených
         i písaných), ktoré často nakopily celé pokolenia. Poloučení skladatelia, speváci, žobráci,
         potulní študenti a iní iste i spracovávali pôsobivé skladby cudzie, ktoré potom zdomácnely,
         a udržiavajúc sa dlho v ústnom podaní, nadobúdaly za roky a roky rázu čisto ľudového.
   </p>
   <p>
    Omnoho ľahšie prenikaly piesne do oblastí rečove príbuzných. Šírili ich — okrem
         jarmočných spevákov — i ľudia „svetom chodiaci“, t. j. potulní remeselníci, obchodníci a
         žobráci, ktorí prenikali veľmi ďaleko. Máme o tom doklady, práve nakoľko ide o piesne
         slovenské. Známy slavista ruský
    <span class="emphasis">
     <em>
      J. J. Sreznievskij
     </em>
    </span>
    zapísal v Charkove
         (v južnom Rusku) v dvaciatych rokoch XIX. st. piesne od slovenských obchodníkov,
         „sklenkárov“ a „olejkárov“, vynikajúci sberateľ piesní poľských
    <span class="emphasis">
     <em>
      O.
            Kolberg
     </em>
    </span>
    zapísal vo Varšave v polovici st. XIX. od drotárov piesne slovenské;
         nachádzame slovenské piesne ďaleko na severe v beloruskom Polesí, áno i v piesňovom
         repertoáre moskovských „Cigánov“ atď.
   </p>
   <p>
    V minulých stoletiach sa týmito cestami šírily piesne omnoho hojnejšie, pretože z
         rozpomienok i z dokladov historických vieme, že prv chodievalo potulných ľudí omnoho
         viacej. Bývali srdečne vítaní na kopaniciach i v zapadlých dedinách v dlhých večeroch, lebo
         donášali noviny, vedeli pekne rozprávať, spievali a od nich sa piesňam učila mládež.
   </p>
   <p>
    Ukážky medzinárodných látok baladických prináša i tento výbor (č. 2, 3, 4, 8, 14, 15,
         19, 21, 28, 41, 49).
   </p>
   <p>
   </p>
   <p>
    b)
    <span class="emphasis">
     <em>
      Látky domáce
     </em>
    </span>
   </p>
   <p>
   </p>
   <p>
    Keď hovoríme o ľudovej piesni, máme skoro výlučne na ume
    <span class="emphasis">
     <em>
      výtvory ľudu
            sedliackeho
     </em>
    </span>
    . Život dedinského obyvateľstva, pevne srasteného s pôdou, menil
         sa za dlhé veky pomerne málo, lebo sám spôsob roboty, závislej na pravidelnom striedaní
         ročných časov, zakorenená nedôvera k pánom, k mestu a vôbec ku všetkému cudziemu,
         posilňovaly v poľnom hospodárovi nechuť k novotám, ktorá je význačnou vlastnosťou
         sedliackej povahy. Dedina žila podľa svojich starodávnych poriadkov rodinných i
         spoločenských a zachovávala si všetky složky ľudovej viery, prežitky, obyčaje, názory
         lekárske, zvyky i hry tvoriace celok, posvätený stoletým podaním. S touto
    <span class="emphasis">
     <em>
      jednotnosťou duševnej úrovne
     </em>
    </span>
    je nerozlučne spojený rozvoj ľudového
         umenia vôbec, teda i piesne.
   </p>
   <p>
    Nie je pochybné, že každá pieseň je dielom
    <span class="emphasis">
     <em>
      obdareného jednotlivca
     </em>
    </span>
    ,
         ktorý skladá text a niekedy i nápev; ale ak sa má z jeho skladby stať pieseň ľudová, treba,
         aby sa ujala v kruhoch vrstovníkov a udržala sa za nejaký čas v ústnom podaní. To však
         vyžaduje, aby ostala na úrovni prostredia, v ktorom skrsla. Preto sú ľudové piesne
         nerozlučne spojené s kultúrnym a hospodárskym rozvojom na dedine, preto sa v nich zrkadlí
         celý život dedinský, preto i zanikajú, keď sa premenily základy ľudového života. Každá
         udalosť, ktorá akokoľvek rozvlnila pokojnú hladinu ustálených pomerov (na pr. vražda,
         nešťastie a všelijaké galiby), môže byť látkou epickej alebo lyrickej skladby, ale
         životnosť ľudovej piesne ako útvaru umeleckého prejavuje sa práve v tom, nakoľko a ako
         skladateľ vie reagovať na tieto vonkajšie popudy najbližšieho okolia, nakoľko je schopný
         vyťažiť básnickú látku zo života svojej doby.
   </p>
   <p>
    S tejto stránky práve na Slovensku nachádzame premnohé piesne, ktoré môžeme označiť ako
         básnické improvizácie, vyvolané príhodami miestnymi. Lokálny ráz týchto skladieb je
         príčinou, že sa obyčajne šíria iba v oblasti pomerne úzkej. Sem zadeľujeme na pr. hojné
         piesne o nešťastných príhodách, na pr. o ubitých alebo utopených (oddiel III.). Práve v
         rozmanitosti látok miestnych vidím doklad, že na Slovensku pieseň až do časov nedávnych
         ostávala — a v niektorých krajoch podnes ostáva — živou složkou slovesnej kultúry ľudovej,
         kdežto na pr. v Čechách ľudová epika zväčša obmedzuje sa už len na určité hotové typy,
         ktoré sa udržujú tradíciou; vznikajú i piesne nové, ale poznáme ich na prvý pohľad, pretože
         sa skladobne i výrazove podstatne lišievajú od piesní starých, blížiac sa skladbám takzv.
         kramárskym.
   </p>
   <p>
    Peknou ukážkou tvorivosti slovenského ľudu je na pr. pieseň o
    <span class="emphasis">
     <em>
      utopených
            dievčatoch
     </em>
    </span>
    , ktorú zapísal Jozef Ľud. Holuby v Bošáckej doline (č. 31.).
         Opisuje sa tam nešťastná príhoda, bohužiaľ, dosť častá na pútiach alebo hodoch: dievčatá,
         akiste prevážajúc sa cez vodu, vypadly z lodky a utopily sa. V Čechách podobné látky
         spracovali len remeselní skladatelia kramárski; na Slovensku skrsla pieseň, ktorá je tiež
         ohlasom skutočnej udalosti (dej je podrobne lokalizovaný), ale povznáša sa do oblasti
         umenia. Tak na pr. sloka:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       „Plachetka bielená na breh vyhodená
a stará mamička nad ňú zalomená“
      </span>
     </p>
    </div>
   </p>
   <p>
   </p>
   <p>
    je naozaj nezapomenuteľná ako básnické stelesnenie bôľu. Mať sa díva na plachetku,
         spomína, ako ju dcéra ráno obliekala, tešiac sa na veselú cestu s družkami, šťastná,
         žiariaca mladosťou — len plachetka ostala materi, s dcérou ju rozlúčila smrť. A s matkou
         trúchli celá dedina. Slávny pohreb vystrojili obidvom dievčaťom, všetci mládenci ich
         odprevadili s plačom ku hrobu.
   </p>
   <p>
   </p>
   <p>
    <span class="bold">
     <strong>
      4
     </strong>
    </span>
   </p>
   <p>
   </p>
   <p>
    Charakteristickú skupinu epických piesní slovenských tvoria
    <span class="emphasis">
     <em>
      látky
            zbojnícke
     </em>
    </span>
    . Sú zväčša rázu miestneho, hoci niektoré piesne spracovaly i
         motívy, hojne rozšírené u ostatných národov, najmä slovanských. Zbojnícka poezia slovenská
         je básnickým ohlasom pomerov spoločenských, politických i hospodárskych, ako sa vyvinuly vo
         vrchovitých krajoch tatranských a karpatských, kde lesnaté úbočia, ťažko prístupné poľany,
         osamelé koliby valachov alebo mlyny, skryté v dolinách, poskytovaly zbojníkom bezpečný
         úkryt. Nedostatočné prostriedky dopravné, ale najmä chabá administratívna sústava uhorská a
         poľská boly na vine, že na pomedzí slovensko-poľskom, na karpatských vrchoch haličských a
         bukovinských bývalo oddávna mnoho smelých zbojníkov.
   </p>
   <p>
    Ako v krajinách susedných, tak i na Slovensku bol v st. XVII. — XVIII. stav ľudu
         sedliackeho veľmi neutešený. Tlačilo ho ťažké jarmo poddanstva, časté vojny a povstania
         zvyšovaly obecnú neistotu a postrach, pretože vojsko domáce plienilo rovnako kruto ako
         nepriateľ, a keď bolo po vojne, žoldnieri, ktorí podľa vtedajšieho zvyku boli prepúšťaní zo
         služieb bez náhrady, túlali sa krajom; privykli drsnému, voľnému životu vojenskému, a preto
         často práve z ich radov vychádzali vodcovia tlúp zbojníckych, složených zväčša zo sedliakov
         a pastierov. Ako v krajinách juhoslovanských „uskoci“ prchali za hranice, aby vyhli
         prenasledovaniu so strany Turkov, tak na Slovensku sedliak, aby unikol panskému trestu,
         často utekal „na poľskú stranu“ alebo do hôr, kde ho „dobrí chlapci“, „hôrné deti“, prijali
         do spolku.
   </p>
   <p>
    Hospodárske poriadky na panstvách boly kruté, nadto nesvedomití úradníci ešte ich
         zostrovali, často nepravedlive vysávali obyvateľstvo, týrali ho, brali mu pašienky — nie
         div, že mnohý sedliak radšej znášal všetky psoty života zbojníckeho, hoci stále mal pred
         očima hrôzy „útrpného“ práva a napokon šibenicu.
   </p>
   <p>
    Bývali to práve jednotlivci vynikajúci nad obyčajný priemer telesnou silou, obratnosťou
         i schopnosťami duševnými, povahy hrdé, náruživé, ktorým nebolo možno žiť pod panskou
         palicou. Bývaly aj iné príčiny, nie na poslednom mieste stará túžba ľudových zástupov po
         voľnom živote, nesputnanom poriadkami spoločenskými, ako ju poznáme z dejín ľudu ruského.
         Ako slovenskí „dobrí chlapci“ chodili „na zboj“, tak ruský sedliak utekal do pustých stepí
         a stával sa slobodným „kozákom“, pretože len tam ho vítala „volja“ — neviazaná sloboda.
         Pekne vystihol túto vlastnosť slovenského ľudu
    <span class="emphasis">
     <em>
      Pavel Dobšinský
     </em>
    </span>
    v diele
         „Prostonárodnie obyčaje, povery a hry slovenské“ (str. 83.): „Čo pohýňa týchto hôrnich
         chlapcov k takému chodeniu poza bučky? Nedostatok nebárs, bo šuhaj práci navyklý živnosť
         najde. Skorej ešte niektorý, snáď len zo samopaše spáchaný výstupok a snadnô umknutie pred
         trestom do hôr… Ale čo to, keď o väčšine zbojníkov rozpráva ľud, že len tak z dobrej vôle
         pustili sa po zboji, poza bučky? Je to túha po neviazanosti, po voľnosti von do tých šírych
         hôr a na vysoké hole. Za časov feudálnych zpod robôt, od dereša, klady a lapačky tým
         častejšie utiekali sa k horám svojim.“
   </p>
   <p>
    Ľud sa k zbojníkom nechoval nepriateľsky, naopak, poskytoval im v zime úkrytu, dával im
         potraviny, pomáhal im, ak ich prenasledovali a lapali. Jednak sa ich bál — zbojníci sa
         kruto pomstili za zradu — jednak v nich videl zosobnenie odporu proti pánom a obdivoval
         neskrotnú odvahu zbojníkov, ich silu a obratnosť. V ľudových piesňach a podaniach zbojníci
         často vystupujú v úlohách obrancov proti poriadkom, ktoré svieraly život sedliackeho ľudu
         putami poroby, berú peniaze pánom a rozdávajú ich chudobným, pomáhajú nešťastným, naprávajú
         krivdy, slovom, plnia požiadavky vyššej spravedlivosti sociálnej. Tieto rozptýlené
         vlastnosti ľudová obraznosť slučuje a tvorí z nich súborného hrdinu, ktorý sa stáva stredom
         podaní často veľmi rôznorodých. Tak bolo na pr. u Juhoslovanov, kde Kraljević Marko je
         umeleckým zosobnením stoletého boja s Turky, vedeného tisícami junákov zväčša zabudnutých,
         tak bolo i u ľudu slovenského, v ktorého piesňach a povestiach slávny
    <span class="emphasis">
     <em>
      Jánošík
     </em>
    </span>
    je typickým predstaviteľom zbojníctva vôbec.
   </p>
   <p>
    Z dejín domácich vieme (Dobšinský, Prostonár. obyč. str. 88 nsl.), že r. 1713 bol pri
         Liptovskom Sv. Mikuláši obesený „agilis Georgius Janosich Tyarchoviensis, latronum et
         praedonum antesignanus“ (obratný Jánošík z Ťarchovej, zbojníkov a lupičov náčelník). Pri
         výsluchu vyšlo najavo, že Jánošík počiatkom stol. XVIII. bol najprv u „kurucov“ (tak sa
         volali povstalci, vedení Rákóczym proti Habsburgom), ale opustil ich, za nejaký čas žil
         pokojne doma v Ťarchovej (v Trenč. stolici) a potom sa dal naverbovať k vojsku kráľovskému.
         Po čase ho rodičia vymenili, i vrátil sa domov. Zbojník Uherčík, ktorého Jánošík ako vojak
         kráľovský strážil v žalári, vrátil sa z väzenia a prehovoril Jánošíka, aby vstúpil do jeho
         zbojníckej družiny („do kamarátstva“). Jánošík skoro stal sa náčelníkom tlupy a
         znepokojoval kraje na Pohroní, na Považí, zbíjal v Liptove, v Orave a i., ale zachádzal i
         do pohraničných krajov moravských, sliezskych a do Haliče.
   </p>
   <p>
    Meno tohto zbojníka preniklo do ľudovej tradície, ktorá ho obotkala hustým pradivom
         rozprávkovým. Skutočné udalosti zo života, vymyslené anekdoty o iných zbojníkoch, staré,
         všeobecne rozšírené povesti o lúpežníkoch boly pridávané k menu Jánošíkovmu. Tak sa tvoril
         „životopis“, v ktorom všetky roztrúsené tradície našly miesto, vymýšľaly sa nové epizody,
         ktoré spájaly udalosti, spolu nesúvisiace, slovom Jánošíkova osoba, jeho život tvorily
         rámec, pojaci množstvo rozprávok v celok, ktorého čiastky, pravda, len voľne súvisely.
         Nevznikla totiž rozsiahla povesť o Jánošíkovi s dejom jasne vykryštalizovaním; bolo len
         množstvo anekdôt a drobných poviedok o skutkoch, pripisovaných jednej osobe.
   </p>
   <p>
    Prečo sa stal takým súborným hrdinom zbojníckym práve Jánošík?
   </p>
   <p>
    Vyložiť to je ťažko, lebo nemáme na pr. zápisov piesní o Jánošíkovi z prvej polovice st.
         XVIII.; preto nemôžeme šľakovať vývoj tradície, a okrem toho tvorčia práca ľudovej
         obraznosti temer uniká vedeckému rozboru. Zdá sa však, že správny výklad naznačil
    <span class="emphasis">
     <em>
      Jozef Škultéty
     </em>
    </span>
    (Slov. pohľady 1913, str. 264), keď upozornil na
         hrozný rozvrat v Uhrách práve na počiatku st. XVIII.: „Jánošík vystúpil na začiatku 18.
         stoletia, a vtedy, r. 1702, i v Sedmohradsku, kde nebolo toľko stránok a skazy ako v
         Uhorsku, na sneme žalovaly sa stavy pre hospodársky úpadok. Kupectvo, ktoré donášalo
         peniaze, že temer celkom prestalo; kto i mal niečo, nebolo komu predať; dlžník nevládal
         platiť ani úrokov, temnice boly preplnené dlžníkmi, hoci kto len mohol, utiekol do hôr,
         alebo i preč z krajiny; nenávisť medzi národnosťami a konfesiami bola strašná. Ruzzini,
         veneciánsky posol vo Viedni, ktorý chodil v Uhorsku a znal všeličo i zo zpráv ku dvoru
         posielaných, v svojom úradnom písme roku 1699 spomínal biedu a rozhorčenosť uhorského
         poddanstva. Vzburu sedliactva pokladal za nevyhnutnú. Že ešte nevypukla, to len preto, že
         sa nenašiel vodca. Nie vodca v takom smysle, ale našiel sa u náš Jánošík. On je človekom
         tejto doby.“
   </p>
   <p>
    S rozpomienkami na strašné časy žil tiež Jánošík ako zosobnenie ľudového odboja. Ľudové
         podanie, pravda, idealizuje slávneho zbojníka, pokúšajúc sa ukázať, že jeho život bol
         vlastne zasvätený boju za práva chudobného ľudu proti pánom. V duchu tejto tendencie
         sociálnej sa na pr. rozpráva, že Jánošíkovi sa dostalo vzdelania v školách, že mal byť
         kňazom a že len panská krutosť ho vyhnala do radov zbojníckych. Chcel sa pánom pomstiť, a
         keď nemohol inak, napádal ich so svojou družinou na osamelých cestách, bral im peniaze,
         vydraté z poddaných, ale pre seba a pre svoju družinu ponechával len čiastku, zväčša však
         nazbíjané veci rozdával chudobným, alebo ich ukrýval na neprístupných miestach. Nebol
         ukrutný, zbraní užíval, len keď sa stretol s odporom, ale bývalo to zriedka, lebo počujúc
         už i samo meno Jánošíkovo, zaskočení ani nepomýšľali na obranu; zato však neznal smilovania
         so zradcami, a kto ho oklamal, trestu neušiel.
   </p>
   <p>
    Vedľa týchto ušľachtilých vlastností povahových ľudové podanie ozdobuje Jánošíka
         všetkými prednosťami, tvoriac tak
    <span class="emphasis">
     <em>
      ideálnu postavu rozprávkového
         hrdinu
     </em>
    </span>
    . Rezký junák spája s vrtkosťou a pružnosťou dokonalého tanečníka
         nadľudskú silu, ktorej prameň je pôvodu čarovného; v opasku mal Jánošík čarodejné korenie a
         preto sa vždy obránil i presile. Zato mu je družina slepo oddaná, lebo dobre cíti prevahu
         vodcovu, a Jánošík navzájom s „kamarátmi“ nažíva ako brat. Pošmurná zaťatosť, ktorú
         nachádzame na pr. v niektorých zbojníckych typoch ruských podaní, je Jánošíkovi cudzia. Je
         si vedomý toho, že on nie je obyčajným zbojníkom, že plní svoje poslanie, ale i pri tejto
         vážnosti je v ňom mnoho dobrodušnej pohody, miluje fígle a veselé piesne, ľúbi vrchy a
         voľný život v horách, slovom, je to
    <span class="emphasis">
     <em>
      ideál
     </em>
    </span>
    , vyrastlý v dušiach
         bystrých, vrtkých „valachov“, náruživých spevákov a tanečníkov, v ktorých tvrdá príroda
         vysokých vrchov a mnohoraké útrapy vypestovaly hrdinské ctnosti, predovšetkým zmužilosť a
         pohŕdanie smrťou. Keď si Jánošík žiada, aby si pred smrťou smel zatancovať okolo šibenice,
         znie z jeho želania nielen odvaha, ktorá sa vysmieva smrti, lež i hlboká túžba po voľnom
         živote v horách. Dobšinský (Prostonár. obyčaje, str. 83) rozpráva o zbojníkovi, ktorého
         smrteľne postrieľali na salaši. Ťažko poranený pridržal si ranu dlaňou a vybehol na vŕštek.
         „Keď mu privolali: ,Čo utekáš, veď už neujdeš?‘ odvetil im: ,Ach, ešte aspoň raz chcem
         pozrieť na naše hole.‘“ Vidno z toho, že v Jánošíkovi slovenský ľud stelesnil niektoré
         význačné vlastnosti svojej povahy.
   </p>
   <p>
    Pravda, Jánošík historický a Jánošík ľudovej tradície sú osoby rozličné, ale i Jánošík
         prozaických podaní dosť značne sa liší od Jánošíka z ľudových piesní. Nesmieme tiež každú
         zbojnícku pieseň, v ktorej vystupuje nejaký Janko, Janíčko a pod., spájať s menom
         Jánošíkovým, lebo už Kollár (Národ, zpiev., II. 469) poznamenáva, že na Slovensku je vôbec
         najviac Jánov, „tak že pro časté slyšení tohoto jména Němci v Pešti každého Slováka z
         horních strán prišlého
    <span class="emphasis">
     <em>
      Jano
     </em>
    </span>
    nazývají“. Rovnako súdi P. Dobšinský
         (Prostonár. obyč., str. 2): „Najobľúbenejšie a najzvyčajnejšie mužské krstné meno je
         rozhodne a jedine Ján, Jano, Janko, Janík, Janíček“…
   </p>
   <p>
    Z toho všetkého vyplýva, že by nebolo správne sostavovať z piesní, v ktorých sa hovorí o
         „Jánošíkovi“, akýsi cyklus balád o slávnom zbojníkovi. Možno povedať, že do ľudovej epiky
         prenikly len ohlasy hojných povestí prozaických, ohlasy rozmanité popremieňané podľa
         miestneho podania. Tak na pr. v jednej piesni (č. 45) sa rozpráva, že „Jánošíka“ lapili vo
         Zvolene, v inej (č. 47) sa zas „malackí páni“ dívajú na obeseného Jánošíka atď. Piesne také
         vlastne nemajú nič spoločného s povesťou o Jánošíkovi, sú to prosto látky zbojnícke, v
         ktorých Jánošík znamená zbojníka vôbec. S vlastnou povesťou súvisia len niektoré piesne —
         ukázky podávajú v našom výbore č. 44 a 46.
   </p>
   <p>
    So
    <span class="emphasis">
     <em>
      stránky látkovej
     </em>
    </span>
    epické piesne zbojnícke prinášajú epizódy zo
         života (zaskočenie, rozpor zbojníkov s vlastnou ženou a pod.), ale záujem ľudových
         skladateľov sústreďuje sa najmä na koniec zbojníckej dráhy, na ťažké chvíle posledné, keď
         odsúdenec ide pod šibenicu. Nebojí sa smrti, pokojne určuje, kde ho majú obesiť, ale
         oslovuje šibenicu a naznačuje, ako by ju dal vyzdobiť, keby bol vedel, že na nej bude
         viseť, alebo hajduchuje okolo stĺpa atď. Ale vedľa týchto tónov divého hrdinstva počujeme z
         piesne i hlbokú clivosť nešťastných dievčat, ktoré sprevádzajú milenca na poslednej ceste a
         uvedomujú si, že strácajú všetko. Práve tieto črty dodávajú zbojníckym piesňam clivého
         rázu, z nich i poznávame, že ľud skorej ľutuje zbojníka, statného šuhaja, kypiaceho zdravím
         a silou, ktorý v kvete liet umiera; skladateľ niekedy priamo obhajuje odsúdeného, alebo
         trpkými výčitkami stíha tých, ktorí zbojníka chytili. (Podrobnosti v poznámkach k
         jednotlivým piesňam.)
   </p>
   <p>
    Zbojnícke piesne, podobné slovenským, majú i Poliaci a Ukrajinci, za to v Čechách ich
         niet vôbec a na Morave sú známe temer výlučne iba z krajov moravsko-slovenských a z
         Valašska, teda z oblastí blízkych územiu slovenskému a oným pomerom, ktoré podporovaly
         vývoj zbojníctva. V Sliezsku sú zbojnícke podania hojne rozšírené a pripínajú sa na osobu
         známeho zbojníka Ondráša.
   </p>
   <p>
    *
   </p>
   <p>
    Nakoľko ide o celkový vzťah ľudovej epiky slovenskej k piesňam českým, možno povedať, že
         práve štúdium ľudových piesní epických ukazuje tesnú kultúrnu súvislosť oblasti slovenskej
         s krajinami českými. Temer všetky najdôležitejšie látky slovenské sú zastúpené i v
         sbierkach českých a je zaujímavé, že práve starodávne látky medzinárodné sú spoločné.
         Morava je prirodzeným mostom, spájajúcim Čechy so Slovenskom. Pravda, látky lokálne sú
         samostatné, i zbojnícka poezia je samorastlý kvet končiarov a hôr tatranských, ale jednako
         možno povedať, že slovenská a česká ľudová epika tvorí celok.
   </p>
   <p>
    Z výkladov o látkach ľudovej epiky slovenskej vychodí, že látky medzinárodné i miestne
         zväčša opisujú rozmanité vzťahy rodinné.
   </p>
   <p>
    <span class="emphasis">
     <em>
      Spoločenské prostredie
     </em>
    </span>
    našich piesní sa obmedzuje na život
         dedinský, pastiersky a vojenský. Len zriedka vystupujú v slovenských piesňach príslušníci
         takzv. stavov vyšších; obyčajne to býva pán, ktorý sa uchádza o lásku prostého dievčaťa (č.
         11 a 12).
   </p>
   <p>
    Ako v ľudovej epike iných národov, tak i v našich piesňach nebýva určitejšie udaná
    <span class="emphasis">
     <em>
      doba
     </em>
    </span>
    , v ktorej sa dej koná; len v niektorých piesňach ju môžeme
         určiť (pravda, iba približne), na pr. v látkach zo života vojenského podľa narážok
         roztrúsených v texte.
   </p>
   <p>
    <span class="emphasis">
     <em>
      Osoby historické
     </em>
    </span>
    v slovenskej epike čisto ľudovej vystupujú veľmi
         zriedka. Z dejinných udalostí sa do ľudovej pamäti najhlbšie vryly rozpomienky na
    <span class="emphasis">
     <em>
      vojny turecké
     </em>
    </span>
    i na turecké panstvo v Uhrách, a práve z oných
         búrlivých časov vyťažili ľudoví skladatelia slovenskí niekoľko prekrásnych piesní (č. 5 a
         10).
   </p>
   <p>
    V súbore ľudovej epiky slovenskej majú
    <span class="emphasis">
     <em>
      látky zbojnícke
     </em>
    </span>
    dôležité
         miesto, lebo vnášajú do piesní rázovitú farbistosť a podstatne rozširujú okruh látkový.
         Mnohé sa dotýkajú pomerov sociálnych a rozličných drobných epizód z miestnych dejín.
   </p>
   <p>
    S piesňami ostatných národov západoslovanských shoduje sa ľudová epika slovenská i v tom
         smere, že nespracovala motívov z podaní o
    <span class="emphasis">
     <em>
      bájočných bytnostiach
     </em>
    </span>
    . V
         ľude koluje mnoho rozprávok o vílach, vodníkoch, poludniciach atď., ale v piesňach (čisto
         ľudových) nenachodíme ohlasov týchto tradícií. Naproti tomu na pr. v baladách severských
         veľmi často vystupujú elfovia (bytnosti trochu podobné vílam) a i u Nemcov najdú sa balady
         o vodníkovi atď. Tieto piesne prenikly od Nemcov k lužickým Srbom: v baladách
         lužickosrbských (o vodníkovi) sa vplyv nemecký mocne hlási. Rozdiely tie jasno ukazujú, že
         tu ide o rozličné
    <span class="emphasis">
     <em>
      vývojové stupne
     </em>
    </span>
    ľudovej epiky. Balady severské o
         elfoch i nemecké piesne o vodníkovi kritika pokladá za veľmi starodávne; u nás sa akiste
         piesne toho druhu nezachovaly, ale nie je vytvorené, že pred vekmi boly. Svedčia o tom
         niektoré starodávne piesne, zachované iste len šťastnou náhodou, ako na pr. balada o
         zakliatom dievčati (č. 1).
   </p>
   <p>
    I
    <span class="emphasis">
     <em>
      legiend
     </em>
    </span>
    (epických piesní duchovných, čerpajúcich z ľudového
         podania o Kristovi, Marii, o svätých z apokryfov a z kázní) bolo na pôde slovenskej
         zapísané veľmi málo. (Tu č. 49 a 50.) Starší sberatelia nevenovali legendám toľko
         pozornosti ako iným druhom piesní preto, že im išlo predovšetkým o výtvory čisto ľudové,
         kdežto ľudové legendy pokladali za výtvory zasiahnuté vplyvmi literárnymi. Okrem toho však
         mnoho rukopisných sbierok slovenských ostáva dosiaľ nepreskúmaných, ba sú ešte oblasti,
         ktorých sa sberateľská činnosť sotva dotkla. I v Erbenovej sbierke ľudových piesní českých
         je legiend pomerne málo, a keby sme boli obmedzení len na tento sborník, boly by naše
         vedomosti o ľudových legendách dosť neúplné. Na šťastie však Erbena dopĺňa sbierka
         Františka Sušila, ktorý z osobného záujmu práve legendami usilovne sa zaoberal a vskutku i
         sobral texty veľmi zaujímavé. A práve štúdium látky, sobranej Sušilom, ukazuje, že mnohé
         texty sú vlastne len ohlasom piesní zo starých kancionálov, iné opäť sberateľ čerpal z
         tlačených lístkov, predávaných na pútiach (takzv. piesne „špalíčkové“) atď.
   </p>
   <p>
    Nepochybujem, že hlbšie štúdium kancionálov slovenských (rukopisných i tlačených), ako i
         textov špalíčkových, s mnohej stránky obohatí naše terajšie vedomosti o ľudových legendách
         slovenských a azda i trochu lepšie objasní dôležitú otázku
    <span class="emphasis">
     <em>
      o veku ľudových piesní
            slovenských
     </em>
    </span>
    . Skladatelia piesní duchovných oddávna prijímali nápevy známych
         piesní svetských, aby text cirkevný ľahšie prenikol do ľudu a udržal sa pomocou obľúbeného
         nápevu. Preto sa v kancionáloch v záhlaví niektorých piesní uvádza prvý verš piesne
         svetskej, podľa ktorej sa duchovný text spieva. Ak známe aspoň približne vek kancionála,
         získavame tým svedectvo, že vtedy bola táto svetská pieseň obľúbená — pravda, okrem prvého
         verša neznáme jej znenia. Bolo už sobrané z kancionálov českých i slovenských dosť týchto
         začiatkov piesní svetských (Zíbrt, Bibliografický přehled českých nár. písní, str. 8, 10),
         ale podrobnejšie skúmanie iste sbierky tie rozhojní. Toto sú doklady najbezpečnejšie, ak
         treba určiť vek niektorej piesne, lebo dôvody čerpané z obsahu nie sú dosť určité a
         spoľahlivé.
   </p>
   <p>
   </p>
   <p>
    <span class="bold">
     <strong>
      5
     </strong>
    </span>
   </p>
   <p>
   </p>
   <p>
    Pri štúdiu ľudovej poézie treba mať na mysli, že každá pieseň je
    <span class="emphasis">
     <em>
      výtvor
            individuálny
     </em>
    </span>
    , že sú to vždy
    <span class="emphasis">
     <em>
      jednotlivci
     </em>
    </span>
    , ktorí skladajú
         piesne, a že spevák pri každom opakovaní vlastne pieseň
    <span class="emphasis">
     <em>
      novo tvorí
     </em>
    </span>
    ,
         alebo odmeňuje text, vynecháva alebo dopĺňa, vymýšľa nové zvraty, vkladá sloky z iných
         piesní atď. Sberatelia piesní často sa presvedčili, že tenže spevák tú istú pieseň niekedy
         i o niekoľko dní spieval inak. Z toho vychodí, že pre skúmateľa majú veľkú cenu
    <span class="emphasis">
     <em>
      varianty
     </em>
    </span>
    , t. j. rozličné znenia tejže piesne, zapísané alebo v
         rozličných krajoch, alebo v tejže oblasti za rozličných časov. Len vtedy, ak máme po ruke
         dostatočné množstvo variantov, môžeme študovať vývoj niektorej látky, splývanie s motívmi
         inými, úpadok vykrystalizovanej formy atď. Presvedčíme sa, že staršie varianty nebývajú
         vždy dokonalejšie so stránky umeleckej, naopak, je isté, že na pr. mnohé piesne v
         Slovenských spevoch sú zastúpené cennejšími varianty ako v sbierke Kollárovej.
   </p>
   <p>
    Všetko záleží na individuálnom nadaní skladateľovom, na jeho schopnosti postihnúť súcu
         látku, na jeho umení kompozičnom i formálnom. Často nachodíme piesne, v ktorých epické
         jadro ostalo nevyužitkované, niekedy zas kazí sa epická látka, niekedy sa v jeden celok
         spájajú piesne, ktoré v iných oblastiach tvoria celky samostatné, alebo sa výňatok z dlhšej
         piesne spieva ako skladanie samostatné a pod. Keď pozorne čítame sbierky ľudových piesní,
         nájdeme hojne dokladov, z ktorých tuto uvádzam niekoľko ukážok slovenských.
   </p>
   <p>
   </p>
   <p>
    a) J. Krasňánsky zapísal v Trenčianskej stolici (Slov. pohľady 1902, str. 261) pieseň,
         pripomínajúcu cyklus o zradnom milencovi (tu č. 21):
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Išlo dievča na jahody,
malo šaty novej mody.

Prievozniček sa ho pyta:
„Kde ty ideš, Pavulina?“

,Išla by som na jahody:
jako prejdem cez ty vody?

Nemám peniaz prievoz platic,
musim sa ja domov vratic.‘

„Bar ty nemaš prievoz platic,
nemusiš sa domov vratic.

Sadni si ty do čunečka,
budeš moja frajerečka.“

Do čunečka sebe sadla,
o svem milem vypravala.

Ja mam na vojne mileho,
nepotrebujem ineho.‘
      </span>
     </p>
    </div>
   </p>
   <p>
   </p>
   <p>
    Základná situácia je rovnaká, ako v baladách o prievozníkovi, ktorý dievča zavraždí, ale
         v tejto piesni chýba tragické zakľúčenie. Skladateľ ju premenil na genrový obrázok: dievča
         sa shovára s prievozníkom a odvrhuje jeho lásku, zachovávajúc vernosť milému na vojne.
   </p>
   <p>
    b) V našom výbore je pieseň (č. 11) o žnici zajatej pánom. Záver je mierny, dievča sa
         stane ženou pánovou. Celkom podobná osnova je v kratučkej piesni, otlačenej v Slov. spevoch
         I. 58 (č. 160):
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Išlo dievča žito žať
zemskému pánovi;
jemu sa zazdaly
jeho biele nohy.

„Ej, dievčatko, dievčatko,
poď ty ku mne slúžiť,
nebudeš nič robiť,
len kočiša ľúbiť.“

„„Ej, nechcem ja ľúbiti
kočiša vašeho,
ale by som išla
za pána samého.““
      </span>
     </p>
    </div>
   </p>
   <p>
   </p>
   <p>
    I v tomto prípade z podobnej situácie základnej, ktorá inému skladateľovi bola podnetom
         k skladbe epickej, vznikla pieseň lyrická. Skladateľ nevyužil dejových možností utajených v
         látke, lež pripojil k epickej expozícii kratučký dialóg, ktorého záver vyznel temer
         epigramaticky.
   </p>
   <p>
   </p>
   <p>
    c) V Sl. spevoch (II. str. 89, č. 244) je odtlačená táto pieseň:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Chcel sa Janík ženiť,
ej, za dvoma horama,
veď sa mu nedala,
ej, tá jeho mať planá.

Hotujže si, mamka,
ej, tej svojej neveste,
poprávaj postele,
ej, v komore na dvore.

Keď ich poprávala,
ej, tak ich poprávala,
kto tuto bude spať,
aby viac nemohol vstať.
      </span>
     </p>
    </div>
   </p>
   <p>
   </p>
   <p>
    Tu máme zreteľný fragment balady, ktorému chýba len podrobnejšie rozpradený záver,
         naznačujúci, ako sa matka pomstila, koho jej zloba postihla. Vážny ráz piesne zosilňuje i
         nápev. (Podľa poznámky vydavateľov pieseň sa spieva „voľne, s bôľom“.) Podobný konflikt
         medzi matkou a synom tvorí základ balady „Matka travička“ (č. 2).
   </p>
   <p>
   </p>
   <p>
    d) V sbierke „Horalské spevky z Oravy“ (zapísal Iremsky v Sborníku Muzeálnej slov. sp.
         roč. X. str. 23 — 24) čítame štvorveršovú skladbičku:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Hej! Zabiéli Janicka na Zytniskah v budže,
    Maryša plakala, nedali ji ľudže;
    zabiéli Janicka, juž viéncé néstane,
    kómu že še, kómu hustecka dostane?
      </span>
     </p>
    </div>
   </p>
   <p>
   </p>
   <p>
    Srovn. tamže na str. 24.:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Hej! Zabijče, zabijče, alě viédzče kogo,
by šče nezabiéli tačicka mojego.

Zabiéli tačicka miéndzy góreckami,
idže krev od něgo dvoma potóckami.
Tačicek, tačicku, kaz ’ej
       <sup>
        [
        <a class="footnote" href="#ftn.d56e1460" name="d56e1460">
         4
        </a>
        ]
       </sup>
       še nom podžol,
pónoj
       <sup>
        [
        <a class="footnote" href="#ftn.d56e1464" name="d56e1464">
         5
        </a>
        ]
       </sup>
       še na vieki trovnickiém pržiodžol?
      </span>
     </p>
    </div>
   </p>
   <p>
   </p>
   <p>
    Obidva texty sa pripojujú do rozsiahlej skupiny motívov miestnych o zabitých a
         utopených, ale srovnanie s rozvitými skladbami nášho výboru (srovn. č. 32, 33, 34) ukazuje,
         že varianty oravské skrahly, že im chýba umelecké rozčlenenie a zaokrúhlenie. Sú to iba
         kratučké improvizácie, ľahké ohlasy skutočných udalostí, epické jadrá, ktoré nevzišly.
   </p>
   <p>
   </p>
   <p>
    e) V našom výbore je pieseň „Janko vo väzení“ (č. 24), ktorej sloka 2. znie:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Strelil na líšku,
zabil Marišku;
ach, tam ona leží
na zelenom vŕšku.
      </span>
     </p>
    </div>
   </p>
   <p>
   </p>
   <p>
    Naša pieseň, v ktorej tieto verše sú voľne spojené s ostatnými, dobre by obstála bez
         sloky 2., ktorá v súvislosti so súsednými slokami účinkuje cudzo. Je to vlastne samostatná
         drobná pieseň a iste bola i v iných krajoch zapísaná ako osobitný celok s premeneným
         začiatkom.
   </p>
   <p>
    Pozri Sl. spevy II. 38 (č. 92):
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Chodila líška po ráždi,
za ňou sa jáger prechodí,
strelil na líšku
zabil Marišku,
tam ona leží na vŕšku.
      </span>
     </p>
    </div>
   </p>
   <p>
   </p>
   <p>
    Bartoš, Nár. písně (z r. 1889) str. 63, č. 73:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Chodí myslivec po hrázi,
liščička sa tam prochází,
strelíł na lišku,
zabíł Maryšku,
Maryška leží na hrázi.
      </span>
     </p>
    </div>
   </p>
   <p>
   </p>
   <p>
    Je, tuším, jasné, že spevák piesne „Janko vo väzení“ prosto len vložil do svojho textu
         inú kratučkú pieseň, nestarajúc sa veľmi o súvislosť.
   </p>
   <p>
    V skupine látok zbojníckych výbor náš prináša i pieseň (č. 39) o furmanovi zaskočenom
         zbojníkmi. Je to malá epizóda zo života zbojníckeho a k obsahu dobre prilieha úsečná forma.
         Pieseň je hojne rozšírená. Variant zo Sl. spevov I., 110 (č. 298) sa usiluje trochu
         vyzdobiť začiatok:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       [: Vlha, vlha, pekný vták, :]
nerob hniezda pri cestách.

[: Lež rob si ich pri horách, :]
pri zbojníckych komorách,

[: kde zbojníci bývajú, :]
dobrých ľudí zbíjajú.
      </span>
     </p>
    </div>
   </p>
   <p>
   </p>
   <p>
    Až po týchto veršoch nasleduje vlastný začiatok piesne: „Ide forman dolinou“…
   </p>
   <p>
    Ale tieto tri sloky na začiatku tvoria samostatnú pieseň, známu na Slovensku. Pozri Sl.
         spevy II. 141 (č. 381):
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ej, vlha, vlha, ty pekný vták,
nerob si hniezda popri cestách,

bo cestou idú zlí a dobrí,
každý ti hniezdočko zahubí.
      </span>
     </p>
    </div>
   </p>
   <p>
   </p>
   <p>
    Patrí do skupiny krátkych popevkov, v ktorých sa prejavuje dôverný vzťah ľudu k prírode,
         ku zvieratám a pod. Vtedy túto lyrickú pesničku, trochu premenenú, spevák pripojil ako úvod
         k epickej piesni o zaskočenom furmanovi a tak stvoril nový celok. Súvislosť so zbojníckou
         piesňou možno naznačiť asi takto: Vlha si má robiť hniezdo pri zapadlých cestách lesných,
         kde bývajú zbojníci — a na takej ceste zaskočili furmana.
   </p>
   <p>
   </p>
   <p>
    <span class="bold">
     <strong>
      6
     </strong>
    </span>
   </p>
   <p>
   </p>
   <p>
    K poznámkam o
    <span class="emphasis">
     <em>
      kompozícii
     </em>
    </span>
    pripojujem niekoľko slov o forme ľudovej
         epiky slovenskej.
    <sup>
     [
     <a class="footnote" href="#ftn.d56e1554" name="d56e1554">
      6
     </a>
     ]
    </sup>
    V epike každého národa priebehom vekov vyvinuje sa rázovitý epický sloh, t. j.
         nasporí sa zásoba veršov, prirovnaní, vzorcov pre začiatky i závery, slovom, vznikajú
    <span class="emphasis">
     <em>
      ustálené zvraty
     </em>
    </span>
    (takzv. typické formule, ktoré ľudový skladateľ,
         tvoriac svoj text, prosto prejíma. Ako u Homéra, tak na pr. i v junáckych piesňach
         juhoslovanských nachádzame verše, ktoré sa v istej situácii vždy opakujú. Na pr. ak spevák
         opisuje, že niekto umrel, vysloví to veršom: „To izusti (povedal), pa dušicu pusti“; ak ide
         o prejavenie podivenia, povie: „Mili Bože! čuda velikoga!“. Keď sa opisuje vítanie (na pr.
         brata so sestrou), počujeme verš: „Ruke šire, u lice se ljube“, a podobne.
   </p>
   <p>
    <span class="emphasis">
     <em>
      Typické formule
     </em>
    </span>
    , pravda, ustálily sa najmä v epose hrdinskom, ktorý
         má záľubu v podrobných opisoch a s epickou zovrubnosťou kreslí prostredie i epizody,
         tvoriac výplň hlavného deja. Naproti tomu drobná epika západoslovanská sa obmedzuje iba na
         vrcholné body rozprávaného deja, kdežto podrobnosti a prechody, udržiavajúce jednotu,
         naznačuje stručnými črtami, ba niekedy ponecháva poslucháčovi, aby si spojenie vykonal sám.
         S tejto stránky stavba našich piesní pripomína pohľad na reťaz vrchov pri zapadajúcom
         slnku: vrcholce sú ožiarené, ale úbočia a sedlá, spájajúce štíty vrchov v súvislé pásmo,
         zahaľuje súmrak.
   </p>
   <p>
    Stavbou deja sa epická pieseň ostro odlišuje od hrdinskej epiky a tento rozdiel sa
         prejavuje i v samom slohu. V piesňach nenachodíme toľko ustálených zvratov, hotových
         veršov, ktoré sa bez premeny opakujú; nakoľko ide najmä o
    <span class="emphasis">
     <em>
      piesne
            slovenské
     </em>
    </span>
    , treba mať na ume, že v západoslovanskej ľudovej epike nevznikla
         zvláštna, na látke nezávislá technika. Ani refrén sa nevyskytuje pravidelne, ba možno
         podrobným rozborom zistiť v slovenskej epike niektoré ustálené prvky, ktoré sa opakujú i v
         piesňach látkove odchodných, lebo ľudový básnik, tvoriac novú skladbu, čerpá zo zásoby
         textov, ktoré zná. Prejíma pritom rýmy, zvraty, rozčlenenie deja, slovom, usiluje sa, aby
         nová látka zapadla do súboru piesní, známych v rodnej oblasti, aby sa mohla spievať
         niektorým známym nápevom a, nelišiac sa od ostatných piesní, aby prenikla do širších
         vrství: Tak sa v ľudovej epike tvorí
    <span class="emphasis">
     <em>
      slohová tradícia
     </em>
    </span>
    , a pretože epika
         západoslovanská, (teda i slovenská) patrí do skupiny piesní lyricko-epických, treba sa pri
         rozberaní formálnych stránok prizreť i ľudovej lyrike.
   </p>
   <p>
    V predošlom odseku sme ukázali, že sa do epických piesní vkladajú i úryvky alebo celé
         piesne lyrické. Uvádzame tuto len niekoľko príkladov, ktoré sa podrobným čítaním školským
         ľahko doplnia.
   </p>
   <p>
   </p>
   <p>
    <span class="emphasis">
     <em>
      a) Ustálené rýmy.
     </em>
    </span>
   </p>
   <p>
   </p>
   <p>
    Sl. spevy I. 65 (č. 178) sl. 4.:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       „Veď som si ja vyvolila z ruži kvet;
lepší je môj najmilejší, by ten svet.“
       <span class="emphasis">
        <em>
         (Lyrická.)
        </em>
       </span>
      </span>
     </p>
    </div>
   </p>
   <p>
   </p>
   <p>
    Sl. spevy I. 129 (č. 344) sl. 2.:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Pod tým naším okenečkom z bielej ruže kvet,
povedzže mi, moja milá, čo ťa mrzí svet?
       <span class="emphasis">
        <em>
         (Lyrická.)
        </em>
       </span>
      </span>
     </p>
    </div>
   </p>
   <p>
   </p>
   <p>
    Sl. spevy I. 135 (č. 365) sl. 2.:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Bez daždíčka vädne kvet,
bez Janíčka pustý svet.
       <span class="emphasis">
        <em>
         (Lyrická.)
        </em>
       </span>
      </span>
     </p>
    </div>
   </p>
   <p>
   </p>
   <p>
    Sl. spevy I. 137 (č. 369) sl. 3.:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       A ja som si vyvolila z ruže kvet,
[: lepší je môj najmilejší než ten svet. :]
       <span class="emphasis">
        <em>
         (Svadobná.)
        </em>
       </span>
      </span>
     </p>
    </div>
   </p>
   <p>
   </p>
   <p>
    Sl. spevy I. 161 (č. 430) sl. 2.:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Keď sa my minieme, minie sa celý svet,
[: akoby odpadol z červenej ruže kvet. :]
       <span class="emphasis">
        <em>
         (Lyrická.)
        </em>
       </span>
      </span>
     </p>
    </div>
   </p>
   <p>
   </p>
   <p>
    Sl. spevy I. 168 (č. 449) sl. 2.:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Zvoňte, zvony, na vše strany,
umrelo mi potešení;
[: odpadol mi z ruže kvet,
bude plakať celý svet. :]
       <span class="emphasis">
        <em>
         (Epická. Látka: Ubitý.)
        </em>
       </span>
      </span>
     </p>
    </div>
   </p>
   <p>
   </p>
   <p>
    Sl. spevy I. 211 (č. 559):
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Trávička zelená, na nej je biely kvet:
nenechám ťa, dievča, za celý boží svet.
       <span class="emphasis">
        <em>
         (Krakoviak.)
        </em>
       </span>
      </span>
     </p>
    </div>
   </p>
   <p>
   </p>
   <p>
    Sl. spevy II. 85 (č. 233) sl. 9.:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Pozrela som do štvrtýho,
videla z ruži kvet.
Jaj, Bože môj, prebože môj,
zarmúcený môj svet!
       <span class="emphasis">
        <em>
         (Epická. Látka: Dievča v kláštore.)
        </em>
       </span>
      </span>
     </p>
    </div>
   </p>
   <p>
   </p>
   <p>
    Sl. spevy II. 156 (č. 422) sl. 4.:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Odpadol mi z ruže kvet,
falošný je celý svet,
falošná je má milá,
neni ku mne úprimná.
       <span class="emphasis">
        <em>
         (Lyrická.)
        </em>
       </span>
      </span>
     </p>
    </div>
   </p>
   <p>
   </p>
   <p>
    Sušil 79 (č. 86) sl. 9.:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Pochovali ste mně
z červené růže květ,
ten mně bel miléší
nežle ten celé svět.
       <span class="emphasis">
        <em>
         (Epická. Látka: Mŕtvy milý.)
        </em>
       </span>
      </span>
     </p>
    </div>
   </p>
   <p>
   </p>
   <p>
    Sušil 797 (č. 27) sl. 1.:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Vyšla děvčina,
vyšla jediná,
jak růžový květ,
stála, ona stála,
hořce zaplakala,
změnil sa jí svět.
       <span class="emphasis">
        <em>
         (Lyrická.)
        </em>
       </span>
      </span>
     </p>
    </div>
   </p>
   <p>
   </p>
   <p>
    Erben 493 (č. 29) sl. 8.:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Zahynul z bílé růže květ,
jenž mi byl dražší nežli svět;
koho jsem v srdci nosila,
toho jsem smutná ztratila!
       <span class="emphasis">
        <em>
         (Epická. Látka: Nešťastný milý.)
        </em>
       </span>
      </span>
     </p>
    </div>
   </p>
   <p>
   </p>
   <p>
    Erben 180 (č. 334) sl. 3.:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Vykoukala z okýnečka,
byja jako z růže květ:
černé oči utírala,
že se jí svět nepoved.
       <span class="emphasis">
        <em>
         (Lyrická.)
        </em>
       </span>
      </span>
     </p>
    </div>
   </p>
   <p>
   </p>
   <p>
    Erben 213 (č. 446) sl. 5.:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       „Proč pak bych já ven chodila,
kdyť nejsem jeho milá;
a on není z růže květ,
aby on mně kazil svět.
       <span class="emphasis">
        <em>
         (Lyrická.)
        </em>
       </span>
      </span>
     </p>
    </div>
   </p>
   <p>
   </p>
   <p>
    V pätnástich piesňach rozličného obsahu (českých i slovenských) — počet príkladov bolo
         by možno ešte rozhojniť — našli sme tenže rým a i myšlienková súvislosť je v početných
         prípadoch analogická. Bolo by možno podať príklady i piesní poľských a ukrajinských. Z
         týchto shôd jasne vychodí veľký význam jazykovej príbuznosti pre tvorbu piesní.
   </p>
   <p>
   </p>
   <p>
    <span class="emphasis">
     <em>
      b) Ustálené zvraty.
     </em>
    </span>
   </p>
   <p>
   </p>
   <p>
    <span class="bold">
     <strong>
      I
     </strong>
    </span>
   </p>
   <p>
    Sl. spevy I. 22 (č. 62) sl. 11.:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       [: Či spíš, mamka, či čuješ, :]
[:či mi hore nestaneš :]
       <span class="emphasis">
        <em>
         (Epická. Látka: Mŕtva matka.)
        </em>
       </span>
      </span>
     </p>
    </div>
   </p>
   <p>
   </p>
   <p>
    Sl. spevy I. 68 (č. 187) zo sloky 1.:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       „Spíš, má milá, či čuješ?
Ak ma verne miluješ,
otvor mi dvere!“
       <span class="emphasis">
        <em>
         (Lyrická.)
        </em>
       </span>
      </span>
     </p>
    </div>
   </p>
   <p>
   </p>
   <p>
    Sl. spevy I. 216 (č. 572) sl. 2.:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Priletel on Marce na okénko,
zavolal on: „Hej, moja milenko,
povedz, či spíš, či čuješ?“
       <span class="emphasis">
        <em>
         (Epická. Látka: Ubitý milý.)
        </em>
       </span>
      </span>
     </p>
    </div>
   </p>
   <p>
   </p>
   <p>
    Sl. spevy II. 27 (č. 59) sl. 3.:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Či spíš, má Anička,
či ma čuješ?
Či mňa, Janíka,
    zamiluješ?
       <span class="emphasis">
        <em>
         (Lyrická.)
        </em>
       </span>
      </span>
     </p>
    </div>
   </p>
   <p>
   </p>
   <p>
    Sl. spevy II. 104 (č. 285) sl. 4.:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       „Či spíš, milá, či ma čuješ, :|:
či ma verne jočekuješ?“  :|:
       <span class="emphasis">
        <em>
         (Epická. Látka: Návrat mŕtveho milenca.)
        </em>
       </span>
      </span>
     </p>
    </div>
   </p>
   <p>
   </p>
   <p>
    Sl. spevy II. 190 (č. 511) zo sloky 2.:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       … prelecel on
pod svej milej oblok:
„A ty, či spiš, či ty čuješ?“
       <span class="emphasis">
        <em>
         (Lyrická.)
        </em>
       </span>
      </span>
     </p>
    </div>
   </p>
   <p>
   </p>
   <p>
    Sborník Mat. II. 1. 193 (č. 18):
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Spíš, má milá, či čuješ?
Či ma verne miluješ?
       <span class="emphasis">
        <em>
         (Epická. Látka: Figliar kráľ.)
        </em>
       </span>
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      II
     </strong>
    </span>
   </p>
   <p>
   </p>
   <p>
    Sl. spevy II. 47 (č. 119):
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       „Zvoňte, zvony, [:na vše strany, :]
už je môj brat [: otrávený. :]“
       <span class="emphasis">
        <em>
         (Epická. Látka: Sestra-travička.)
        </em>
       </span>
      </span>
     </p>
    </div>
   </p>
   <p>
   </p>
   <p>
    Sl. spevy I. 168 (č. 449), pozri vyššie. (Epická. Látka: Ubitý milý.)
   </p>
   <p>
    Pozri Sušila 182 č. (181), 185 (č. 182).
   </p>
   <p>
   </p>
   <p>
    <span class="bold">
     <strong>
      III
     </strong>
    </span>
   </p>
   <p>
   </p>
   <p>
    Ľudové piesne veľmi často naznačujú smrť zjemnele ako sobáš. Na pr. v početných
         variantoch ukrajinských piesní o smrti kozákovej umierajúci prosí koňa, aby zabehol k matke
         a povedal jej, že sa syn oženil: jeho nevestou je zelená dolinôčka. Podobne i topiaci sa
         naznačujú, že sa oženili s vodou. Tohto motívu použil na pr. Erben v básni „Vodník“, kde
         dievča, unesené vodníkom, spieva svojmu dieťaťu:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       „Vdala jsem se, vdala již,
ale byly chyby:
starosvati — černí raci
a družičky — ryby!
      </span>
     </p>
    </div>
   </p>
   <p>
   </p>
   <p>
    (Pozri K. J. Erben, Kytice. Vyd. R. Schenk a J. Straka. Str. 232.)
   </p>
   <p>
    Podobné obrazy nachodíme i v piesňach slovenských:
   </p>
   <p>
   </p>
   <p>
    Sl. spevy I. 142 (č. 383) sl. 5.:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ej, dunajský hnilý klát,
ej, to bude starý svat,
[: dunajské rybičky, :]
ej, to budú družičky.
       <span class="emphasis">
        <em>
         (Epická. Látka: Nešťastní milenci.)
        </em>
       </span>
      </span>
     </p>
    </div>
   </p>
   <p>
   </p>
   <p>
    Sl. spevy I. 157 (č. 418.) (Srovn. tu č. 10.)
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ty morské rybičky,
to sú mé družičky,
[: ti morskí kaprové
sú moji družbové. :]
       <span class="emphasis">
        <em>
         (Srovn. Sušil 145 č. 147.)
        </em>
       </span>
      </span>
     </p>
    </div>
   </p>
   <p>
   </p>
   <p>
    Podobne v poľskej piesni (Kolberg, Pieśni ludu polskiego, str. 196 č. 16c) hovorí:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Nie powiadaj ojcu, matce,
  że ja utonął.

Jeno powiedz rodzineczce,
  żem się ożenił…

A mam ci ja i druzbeczki
  w wodzie rybeczki

a mam ci i muzykanty
  nad wodą dęby.
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      IV
     </strong>
    </span>
   </p>
   <p>
   </p>
   <p>
    Často sa v piesňach slovenských opakuje zvolanie „Milý mocný Bože“, alebo „Bože môj,
         otče môj“ s drobnými varianty. Pozri Sborník Mat. I. 14 (č. 22); II. 1, 45 (č. 67); 92 (č.
         14); 92 (č. 16); Slov. spevy II. 19 (č. 36); 181 (č. 484); 245 (č. 673).
   </p>
   <p>
   </p>
   <p>
    <span class="bold">
     <strong>
      V
     </strong>
    </span>
   </p>
   <p>
   </p>
   <p>
    I začiatky a zakľúčenia piesní často obsahujú ustálené zvraty. Z početných príkladov
         aspoň jeden. Srovnajte v našom výbore začiatky piesní č. 30, 43, 46 — najdete, že sa
         počínajú veršom „Čo sa stalo vnove“ a potom sa stručne naznačuje jadro príbehu. Pozri ešte
         Sl. spevy II. 54 (č. 140):
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Čo sa stalo nové
v rychtárovom dvore:
privalila hlinka Janka
od infanterie.
      </span>
     </p>
    </div>
   </p>
   <p>
   </p>
   <p>
    Sl. spevy II. 193 (č. 519):
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Čo sa stalo vnove
v Liptákovom dvore?
Vyrástol rozmarín
vyše brány hore.
      </span>
     </p>
    </div>
   </p>
   <p>
   </p>
   <p>
    Sborník Mat. II. 1, 97 (č. 28):
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Čo sa stalo vnove
v tom Bendove dvere:
zabil Janík manželku
pre druhú frajerku.
      </span>
     </p>
    </div>
   </p>
   <p>
   </p>
   <p>
    <span class="bold">
     <strong>
      7
     </strong>
    </span>
   </p>
   <p>
   </p>
   <p>
    Piesne v tomto výbore, rozumie sa, nevyčerpávajú bohatstva ľudovej epiky slovenskej, ale
         jednako aspoň prehľadne poučujú o hlavných látkach a o podstatných vlastnostiach tohoto
         druhu ľudového podania. Pravda, mám tu na mysli varianty dobré, nie porušené zápisy alebo
         texty pokazené neumelým spevákom.
   </p>
   <p>
    Prekvapuje predovšetkým charakterizačná schopnosť ľudových skladateľov, lebo vystupujúce
         osoby nie sú prázdne schematá, lež postavy, ktorým tvorčia sila básnikova vdýchla život.
         Všimnite si na pr., ako často sa opisuje vzťah medzi milencami, a jednako temer každá
         pieseň donáša nové odtienky, nové črty povahy, nové situácie a rozuzlenia. V piesňach
         nebýva nič strojeného, umele slepovaného, pracne skladaného: sú ani z jedného kusa. A
         pritom cítime, že skladatelia sa nijako nesháňali po nových látkach, že prosto pozorovali
         prúd udalostí a z neho čerpali svoje motívy mnohotvárne ako život, ktorý sa v nich zrkadlí.
         Často pieseň zachytila prostý obrázok, kreslený s realistickou vernosťou, ale pôvab ľudovej
         poézie je v tom, že organicky spája skutočnosť so svetom povestí. Hudci idú lesom, vyzreli
         si javor na husle, zatnú sekerou, ale strom krváca a zakliate dievča rozpráva svoj osud;
         mŕtvy milenec sa vracia, vyvolaný z hrobu mocným slovom; čarovný opasok dáva zbojníkovi
         nadľudskú silu; utopený sa shovára s priateľmi a vyznáva svoj hriech; kôň napomína pána,
         stromy a kvety žijú svojím osobitným životom — ale nie vo vysnívaných krajoch, na sklených
         vrchoch alebo v zlatom zámku, lež na lúkach a v horách našich krajov, na dedine, pri vode,
         na salaši — slovom: v triezvom svete skutočnosti. Práve kontrast medzi prostredím a
         príbehom dodáva ľudovej epike zvláštnej účinnosti.
   </p>
   <p>
    V tomto svete ľudí, tieňov a oživených vecí panuje idea božskej spravedlivosti. Nijaký
         zločin neostane utajený: musí byť vykúpený trestom, ktorý zastihuje vinníka neúprosne a
         často navždy. Skladateľ rozpráva prosto, bez všetkých hľadaných, vyhútaných ozdôb, ide mu
         len o to, aby svoj príbeh predstavil jasne a určite; jeho slovník má zväčša výrazy
         konkrétne, plné vzťahov na roľníctvo a pastierstvo, na život na dedine alebo v tábore
         vojenskom: ztadiaľ jadrná sviežosť slohu, ktorý nevyhýba ani drsnejším slovám, ak
         priliehavo vystihujú myšlienku. Často sa pieseň dlho udržuje v ústnom podaní, ktoré verne
         zachováva archaizmy, i keď ich význam za roky zmizol z pamäti — pravda, stáva sa, že spevák
         už nerozumie zastaralému výrazu a znetvoruje ho. Keď čítame dobrú ľudovú pieseň, cítime, že
         jej sloh je jediný možný, ba nevyhnutný spôsob, ktorým možno vysloviť daný obsah; v tomto
         splynutí látky so slovesným výrazom, v tomto dokonalom súlade medzi formou a obsahom je
         umelecká cena ľudovej piesne. Ale táto krása nie je každému prístupná. Ľud si jej vlastne
         ani neuvedomuje; plne ju ocení ten, kto chápe kúzlo primitivizmu, pôvab rázovitej prostoty,
         ktorým na nás pôsobia starodávne drevené stavby, náradie, krojový ornament a iné výtvory
         ľudovej kultúry.
   </p>
   <p>
    V európskych literatúrach záujem o ľudovú pieseň prejavuje sa až vtedy, keď sa postupom
         vzdelanosti premenilo pochopovanie básnickej krásy: vedúci duchovia pochopili totiž, že v
         drsnatom charaktere ľudových piesní je utajená tvorčia sila mohutnejšia, než vo vycibrených
         veršoch umelých, skladaných podľa pravidiel. Toto nové hnutie počalo sa na západe v
         Anglicku a vo Francúzsku v 2. polovici XVIII. stoletia, skoro preniklo do Nemecka a
         počiatkom stol. XIX., niekde i prv, zasiahlo i krajiny slovanské.
   </p>
   <p>
    Už
    <span class="emphasis">
     <em>
      koncom XVIII. stol.
     </em>
    </span>
    priatelia ľudového spevu robili si na
         Slovensku rukopisné sborníčky, ako dokazujú na pr. zápisy
    <span class="emphasis">
     <em>
      Jána Buoca
     </em>
    </span>
    (Archív starých československých listín. Vydala Matica slovenská II. I, str. 57 nsl.) a
         iných. Ale sústavné sbieranie ľudových piesní počína sa len v 2. desaťročí stol. XIX. R.
         1823 a 1827 vyšly
    <span class="emphasis">
     <em>
      Písně světské lidu slovenského v Uhřích
     </em>
    </span>
    (2
         sväzočky), spoločné dielo
    <span class="emphasis">
     <em>
      P. J. Šafárika, Jána Kollára a J.
            Benediktiho-Blahoslava. Kollár
     </em>
    </span>
    pokračoval v prácach sberateľských a r. 1834 —
         5 vydal
    <span class="emphasis">
     <em>
      Narodnie Zpievanky
     </em>
    </span>
    (2 sväzky). Rozsah sbierky podstatne
         vzrástol: kdežto Písně světské majú vcelku 222 textov, Kollár sobral 2433 čísel; pravda,
         piesní je omnoho viac, pretože podáva početné varianty. Tieto prvé sbierky zachránily vecnú
         látku a nie je na škodu, že Kollár pojal do Zpievaniek i skladby, ktoré nevznikly v ľude.
   </p>
   <p>
    <span class="emphasis">
     <em>
      Doba Štúrova
     </em>
    </span>
    zaoberala sa ľudovou poeziou veľmi horlive. Priatelia
         a žiaci Štúrovi pilne sbierali. Ale výsledky ich usilovania zčiastky len neskoršie vyšly
         tlačou; časť ich ostala v rukopisoch až podnes.
   </p>
   <p>
    <span class="emphasis">
     <em>
      Štúr
     </em>
    </span>
    sa pokúsil o súbornú charakteristiku ľudových piesní všetkých
         národov slovanských, hľadiac pritom i na bohaté pramene svojej domoviny. (V diele „O
         národních písních a pověstech plemen slovanských“. V Prahe 1853. Kalinčiakom prepísané do
         češtiny. Slovenský originál vydala Matica slovenská r. 1932 v Turčianskom Sv. Martine.)
   </p>
   <p>
    Nový ruch nastal v rokoch šesdesiatych po založení
    <span class="emphasis">
     <em>
      Matice
            slovenskej
     </em>
    </span>
    , ktorá organizovala prácu sberateľskú a počala vydávať
    <span class="emphasis">
     <em>
      Sborník slovenských národních piesní, povestí, prísloví, porekadiel, hádok,
            hier, obyčajov a povier
     </em>
    </span>
    . Sväzok I. vyšiel r. 1870. R. 1874 Matica vydala I.
         sošit sväzku druhého, ktorý však nebol dokončený, lebo r. 1875 Maticu slovenskú maďarská
         vláda zrušila.
   </p>
   <p>
    Lež ani to bezprávie nemohlo nadlho potlačiť národopisný ruch, lebo už r. 1880 vyšla
         nová rozsiahla sbierka
    <span class="emphasis">
     <em>
      Piesne slovenské
     </em>
    </span>
    (vcelku 735 čísiel) v
         sborníkoch ľudového podania, vydávaných študentským spolkom
    <span class="emphasis">
     <em>
      „Slavia“
     </em>
    </span>
    v
         Prahe — pekný doklad bratskej spolupráce mládeže českej a slovenskej. Sbierka vyšla bez
         nápevov, ktoré piesňam dodávajú nezapomenuteľného kúzla a svedčia o neobyčajnom umeleckom
         obdarení slovenského ľudu.
   </p>
   <p>
    Nedostatok ten odstránily
    <span class="emphasis">
     <em>
      Slovenské spevy
     </em>
    </span>
    , najdôležitejšia sbierka
         ľudových piesní slovenských, podávajúca vyše 1800 piesní s nápevmi. V rokoch 1882 — 96
         vyšly dva diely, v rokoch 1899 — 1907 štyri sošity diela tretieho, ktorý sa v tieto časy
         dokončuje. Ťažkú prácu redakčnú konal
    <span class="emphasis">
     <em>
      Ján Kadavý
     </em>
    </span>
    a po jeho smrti
    <span class="emphasis">
     <em>
      Karol Ruppeldt
     </em>
    </span>
    a
    <span class="emphasis">
     <em>
      Ján Meličko
     </em>
    </span>
    .
   </p>
   <p>
    V rokoch devädesiatych počala svoju činnosť
    <span class="emphasis">
     <em>
      Muzeálna slovenská
            spoločnosť
     </em>
    </span>
    a jej časopisy (Sborník Muzeálnej slov. spoločnosti i Časopis
         Muzeálnej slov. spoločnosti) prinášaly i početné zápisy piesní z rozličných oblastí
         slovenských. Muzeálna slovenská spoločnosť vydala okrem toho v samostatnom sväzku cenné
    <span class="emphasis">
     <em>
      Piesne zo Spiša
     </em>
    </span>
    (vcelku 393 čísiel), sobrané
    <span class="emphasis">
     <em>
      Štefanom
            Mišíkom
     </em>
    </span>
    . Mnoho zaujímavých piesní je sobrané v Slov. pohľadoch a v Čes. lidu,
         dôležité sú i výsledky neúnavnej sberateľskej činnosti
    <span class="emphasis">
     <em>
      Karla A.
            Medveckého
     </em>
    </span>
    , uložené jednak v súbornom diele „Detva“ (1905), jednak v sbierke
         ľudových balád slovenských, vydanej r. 1923. Najväčšia rukopisná sbierka piesní slovenských
         je od
    <span class="emphasis">
     <em>
      Andreja Halašu
     </em>
    </span>
    : má na 20.000 textov. Štátny ústav pre ľudovú
         pieseň v republike Československej zriadil roku 1921 v Bratislave samostatný Slovenský
         výbor pre sbieranie piesní ľudových. Od Vianoc r. 1923 sbiera usilovne a sústavne slovenské
         prostonárodné piesne z celého Slovenska, predovšetkým nápevy, z poverenia Matice slovenskej
    <span class="emphasis">
     <em>
      Karol Plicka
     </em>
    </span>
    .
   </p>
   <p>
   </p>
   <p>
    <span class="bold">
     <strong>
      8
     </strong>
    </span>
   </p>
   <p>
   </p>
   <p>
    Úlohou týchto poznámok i vysvetlení k jednotlivým piesňam je iba to, aby ukázaly cestu k
         prenikavejším štúdiam ľudového básnenia, ktoré podrobným rozborom dovŕši škola i domáca
         príprava žiakova.
   </p>
   <p>
    Tí, ktorí idú za poučením zovrubnejším, najdú ho v sústavných prácach o prostonárodnej
         poezii českej a slovenskej. Hlavné z nich sú:
   </p>
   <p>
    František
    <span class="emphasis">
     <em>
      Bartoš:
     </em>
    </span>
    Národní písně moravské vnově nasbírané. 1889.
         (Bartošova úvodná štúdia: Několik slov o lidových písních moravských.)
   </p>
   <p>
    František
    <span class="emphasis">
     <em>
      Bartoš:
     </em>
    </span>
    Sto lidových písní českoslovanských. 1903. (Česká
         knihovna zábavy a poučení, sv. XV.)
   </p>
   <p>
    Pavel
    <span class="emphasis">
     <em>
      Dobšinský:
     </em>
    </span>
    Prostonárodnie obyčaje, povery a hry slovenské.
         1880.
   </p>
   <p>
    Ján
    <span class="emphasis">
     <em>
      Gebauer:
     </em>
    </span>
    O začátcích, v jakých si libují národní písně, zvláště
         slovanské. (Listy filologické, 1875.)
   </p>
   <p>
    Otakar
    <span class="emphasis">
     <em>
      Hostinský:
     </em>
    </span>
    Česká světská píseň lidová. (Knihovna Českého
         lidu, sv. IV., 1906.) Základné dielo o ľudovej piesni.
   </p>
   <p>
    Leoš
    <span class="emphasis">
     <em>
      Janáček:
     </em>
    </span>
    Úvod k vydaniu sbierky Bartošovej „Národní písně
         moravské vnově nasbírané“, 1901. Nákl. Č. Akademie.
   </p>
   <p>
    Mikuláš
    <span class="emphasis">
     <em>
      Schneider-Trnavský:
     </em>
    </span>
    Slovenská a maďarská pieseň ľudová.
         (Slovenská čítanka [bez roku: 1910], str. 324.)
   </p>
   <p>
    Primus
    <span class="emphasis">
     <em>
      Sobotka:
     </em>
    </span>
    Rostlinstvo v národním podání slovanském.
         (Novočeská bibliotéka, č. XXII., 1879.)
   </p>
   <p>
    Čenek
    <span class="emphasis">
     <em>
      Zíbrt:
     </em>
    </span>
    Bibliografický přehled českých národních písní.
         (Sbírka pramenů. Skupina III., č. I. Nákl. Č. Akademie, 1895.) Dôležitá pomôcka
         bibliografická.
   </p>
   <p>
    *
   </p>
   <p>
    Sborníky vedecké delia epiku na dve skupiny látkové: látky medzinárodné a miestne. Tento
         výbor, určený škole, z príčin praktických delí epiku slovenskú na šestoro skupín
         obsahových. Rozdelenie také nie je síce celkom dôsledné, ale so stanoviska didaktického
         vyhovuje lepšie. Skupiny tie sú:
   </p>
   <p>
    I. Rozličné vzťahy rodinné a spoločenské. (Rodičia a deti. Manželia. Brat a sestra. Pán
         a dievča.)
   </p>
   <p>
    II. Osudy milencov.
   </p>
   <p>
    III. O ubitých a utopených.
   </p>
   <p>
    IV. O zvieratoch a stromoch.
   </p>
   <p>
    V. Piesne zbojnícke.
   </p>
   <p>
    VI. Legendy.
   </p>
   <p>
   </p>
   <p>
    <span class="emphasis">
     <em>
      V Prahe v októbri 1924.
     </em>
    </span>
   </p>
   <p>
    <span class="emphasis">
     <em>
      Dr. Jur Horák.
     </em>
    </span>
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1102" name="ftn.d56e1102">
        2
       </a>
       ]
      </sup>
      <span class="emphasis">
       <em>
        Bandura
       </em>
      </span>
      , strunový nástroj hudobný, podobný kytare.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1136" name="ftn.d56e1136">
        3
       </a>
       ]
      </sup>
      <span class="emphasis">
       <em>
        Refrén
       </em>
      </span>
      (franc.) = pravidelné opakovanie slov alebo celých
               veršov. Najčastejšie je na konci sloky, ale býva i dnu v sloke alebo na začiatku,
               vyskytujú sa refrény kombinované atď. Nakoľko sa týka rázu, rozlišujeme refrény
               utvorené citoslovcami (hej a pod.) od refrénov „slovných“ (opakuje sa jedno alebo
               viac slov).
     </p>
    </div>
    <div class="footnote">
     <p>
      <sup>
       [
       <a class="para" href="#d56e1460" name="ftn.d56e1460">
        4
       </a>
       ]
      </sup>
      kdeže si
     </p>
    </div>
    <div class="footnote">
     <p>
      <sup>
       [
       <a class="para" href="#d56e1464" name="ftn.d56e1464">
        5
       </a>
       ]
      </sup>
      azda si
     </p>
    </div>
    <div class="footnote">
     <p>
      <sup>
       [
       <a class="para" href="#d56e1554" name="ftn.d56e1554">
        6
       </a>
       ]
      </sup>
      Podrobnejšie vysvetlenie o slohu ľudovej piesne pozri v 2. sväzočku, v ktorom je
               výbor piesní lyrických.
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e2231">
       </a>
       II. Poznámky k jednotlivým piesňam
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Stručné tieto výklady k piesňam podávajú niektoré dôležitejšie varianty a pripojujú
         poznámky o látke a spracovaní. Pri sbierkach najčastejšie spomínaných sú v zátvorkách
         skratky, pod ktorými diela citujeme. Do skupiny variantov českých zadeľujeme piesne z
         Čiech, z Moravy a zo Sliezska.
   </p>
   <p>
    Fr. Bartoš: Národní písné moravské vnově nasbírané. 1889. (Bartoš NP.)
   </p>
   <p>
    Tenže: Národní písně moravské vnově nasbírané. 1901. Vydání České akademie věd a umění.
         (Bartoš Akad.)
   </p>
   <p>
    K. J. Erben: Prostonárodní české písně a říkadla. 1862 — 64. (Erben.)
   </p>
   <p>
    Č. Holas: České národní písně a tance. Díl I. — VI. (Holas.)
   </p>
   <p>
    J. Kollár: Národnie Zpievanky. I. — II. 1834 — 35. (Kollár.)
   </p>
   <p>
    Št. Mišík: Piesne zo Spiša. 1898. (Mišík.)
   </p>
   <p>
    Sborník slovenských nár. piesní, povestí atď. Vydala Matica slovenská. I. — II. Sošit
         II. 1874. (Sborník.)
   </p>
   <p>
    Národní pohádky, písně atď. Vydává literárny spolek Slavia. Sv. I. — IV. 1873 — 1874.
         (Slavia.)
   </p>
   <p>
    Slovenské spevy. I. — III. 1872 — 1907. (Sl. sp.)
   </p>
   <p>
    Fr. Sušil: Moravské národní písně s nápěvy do tekstu vřaděnými. 1860. (Sušil.)
   </p>
   <p>
   </p>
   <p>
    <span class="emphasis">
     <em>
      1. Javor
     </em>
    </span>
   </p>
   <p>
   </p>
   <p>
    Varianty.
   </p>
   <p>
    a) České: Erben 466 (č. I). — Holas III. 295 (č. 456). — Sušil 143 (č. 146). — Bartoš NP
         52 (č. 64). — Bartoš Akad. č. 1. — Čes. lid. XIV. 293.
   </p>
   <p>
    b) Slovenské: Kollár II. 4 (č. 2). — Slov. sp. II. 49 (č. 126). — Mišík 127 (č. 348). —
         Čes. lid. XIII. 71.
   </p>
   <p>
    Základom tejto balady sú motívy o dievčaťu, zakliatom v strom, a o hudobnom nástroji,
         ktorý prezrádza vinu. V piesňach a rozprávkach europských i azijských najdú sa hojné obdoby
         (na pr. J. Bolte a J. Polívka, Anmerkungen zu den Kinder- und Hausmärchen der Brüder Grimm
         I. str. 260 a nasl.); ale spojenie obidvoch motívov v baladický celok je obmedzené na
         priemerne úzku zemepisnú oblasť. Zdá sa, že túto pieseň môžeme pokladať za svojský výtvor
         československý, lebo známe len varianty poľské a nemecké, nemecké však iste vznikly vplyvom
         piesní našich. (Podrobnosti o rozbore látkovom v Národopisnom vestníku čsl. 1908, str. 38
         n.)
   </p>
   <p>
    Obsah balady o zakliatom dievčaťu svedčí o starodávnosti. Ako v známej rozprávke slovo
         matkino premení sedem synov na havranov, tak sa v našej piesni splní kliatba matkina,
         vyslovená z netrpelivosti, a dievča stane sa javorom. Viera v silu slova, ktoré sa stane
         skutkom s neúprosnou dôslednosťou, je podnes rozšírená v ľude, tvoriac myšlienkový základ
         jeho lekárstva a hadačstva. Je to doklad pôverečnej úcty v moc vedy, v účinnosť slova
         písaného alebo vysloveného, a je prirodzené, že pred vekmi bola táto viera ešte omnoho
         pevnejšia a že hlboko zasahovala do ľudového života. Vedľa týchto prvkov, ktoré sa hlásia
         do okruhu primitívnych predstáv magických, sú v balade črty nesporne kresťanské: mať iste
         len vo chvíľkovom návale hnevu zakliala, ale stratila dcéru a žije v žiali a výčitkách.
         Možno povedať, že pieseň, súc vlastne výstražným podobenstvom k cirkevným prikázaniam,
         ktoré zakazujú preklínať a zariekať, blíži sa skladbám ľudovým, čerpajúcim motívy z
         kresťanského apokryfu alebo legendy.
   </p>
   <p>
    Ak sa vidí, že previnenie dcérino bolo bezvýznamné a že nešťastie, spôsobené
         nerozvážlivosťou matkinou, je neprimerane veľké, treba mať na mysli, že ľudové podanie
         veľmi často odôvodňuje vážne obraty chatrnými príhodami (na pr. rozprávka o Šípkovej
         Ruženke atď.): je to akoby podobenstvo nestálosti a vrtkavosti vecí ľudských, závislých na
         tisícorakých podrobnostiach. Tak splývajú v piesni stopy prastarej ľudovej viery s názormi
         kresťanskými — zjav častý v piesňach a rozprávkach; ale jednotnosť básnického celku nie je
         tým narušená.
   </p>
   <p>
    Neznámy skladateľ stvoril dielo umelecky cenné. Rozhovor potulných hudcov so zakliatym
         dievčaťom objasňuje neblahú príhodu, rozhovor s materou naznačuje bezútešnú ľútosť.
         (Niektoré varianty podávajú podrobný opis nástroja so stálymi narážkami na telo nešťastného
         dievčaťa.) Dej má bystrý — hudci zaťali sekerou do javora a v zápätí už hrajú na husliach —
         a pokojné slová úvodné tvoria účinný kontrast s tragickým obsahom. Skladateľ si pečlive
         hľadí i zdôvodnenia svojho deja. Premena na strom je v duchu ľudovom dobre odôvodnená, lebo
         ľudová obraznosť oživuje všetky veci, obklopujúce človeka, a je prirodzené, že statný,
         urastený strom budí predstavu živej bytnosti. Podnes sa u nášho ľudu zachovaly stopy
         prastarej úcty k stromom, starí rubači prosievali za odpustenie strom, ktorí mali soťať, a
         ohlasy tohto cítenia s prírodou nachádzame i v ľudovej piesni, na pr. v dojemnej skladbe o
         soťatej breze (č. 37). Ale tým, že dievča bolo zakliate v javor, skladateľ, opäť v duchu
         ľudovom, dobre motivoval, prečo hudci zasahujú do deja: z javorového dreva hudci oddávna
         najradšej robievali svoje nástroje, lebo už v ruských bylinách radujú sa bohatieri zvuku
         „huslí javorových“.
   </p>
   <p>
   </p>
   <p>
    <span class="emphasis">
     <em>
      2. Matka-travička
     </em>
    </span>
   </p>
   <p>
   </p>
   <p>
    Varianty.
   </p>
   <p>
    České: Sušil 154 (č. 157). — Bartoš NP 13 (č. 16 a, b).
   </p>
   <p>
    Poznámky pri č. 4.
   </p>
   <p>
   </p>
   <p>
    <span class="emphasis">
     <em>
      3. Otrávená
     </em>
    </span>
   </p>
   <p>
   </p>
   <p>
    Varianty.
   </p>
   <p>
    Slovenské: Mišík 3 (1). — Slov. sp. III. 126 (362).
   </p>
   <p>
    Poznámky pri č. 4.
   </p>
   <p>
   </p>
   <p>
    <span class="emphasis">
     <em>
      4. Sestra-travička
     </em>
    </span>
   </p>
   <p>
   </p>
   <p>
    Varianty.
   </p>
   <p>
    a) České: Erben 477 (13). — Holas III. 7 (č. 2); IV. 5 (č. 2); V. 6 (č. 2). — Sušil 167
         (č. 168). (Pozri i varianty, podané u Sušila.) — Bartoš NP 11 (č. 15 a, b). — Bartoš Akad.
         22 (č. 23).
   </p>
   <p>
    b) Slovenské: Kollár II. 32 (č. 35). — Sborník II. 94 (č. 20). — Slov. sp. II. 47 (č.
         119); 101 (č. 276); 122 (č. 334); III. 124 (č. 356); 134 (č. 390). — Čes. lid XVIII. str.
         449.
   </p>
   <p>
    Piesne o otrávených zadeľujeme do skupiny najrozšírenejších látok medzinárodných.
         Obdobné piesne boly zapísané u národov germánskych, románskych i slovanských, sú i verzie
         novogrécke, maďarské a i. (Pozri J. Máchal, O bohatýrském epose slovanském, str. 232 a
         nasl.) Vo všetkých piesňach slovanských i cudzích — nakoľko vôbec naznačujú osobu, ktorá
         pripravila jed — previňujú sa travičstvom ženy; keď nemôžu mocou odstrániť prekážky, ktoré
         sa stavajú do cesty ich zámerom, bojujú jedom, lebo z ľudového života oddávna vieme, že sa
         predovšetkým ženy zapodievajú lekárstvom, poznajú rozličné byliny liečivé i škodlivé a
         vedia pripravovať jed. Ale idea vyššej spravedlivosti, ktorá vôbec určuje rozuzlenie
         ľudových piesní i povestí, víťazí i v týchto baladách: zločinné ženy si samy pripravujú
         trest najhroznejší, že alebo otrávia osobu, ktorej vlastne nechcely ublížiť, alebo
         poznávajú márnosť svojho skutku. I v zakončení piesní nachodíme podobné črty: niektoré sa
         končia prosbou o pohreb, v iných sa podáva testament otráveného, pričom travičku zväčša
         preklínajú.
   </p>
   <p>
    Pieseň (č. 2) „Matka-travička“ uvádza nás do mračného ovzdušia rodinných nesvárov pri
         voľbe mladuchy. Otázky hmotné tu mávajú úlohu najdôležitejšiu, a nie div, že tvrdá vôľa
         rodičov často sa usiluje pretŕhať sväzky, spájajúce mladé srdcia, ktoré nedbajú ani na
         opatrné výpočty, ani na hrozby. V našej piesni mať, keď nemôže inak zahatiť synovu lásku,
         odhodláva sa na zločin. Išla do hory, nakopala čierneho korenia (farba naznačuje
         jedovatosť) a uvarila ho v červenom víne. Syn priviezol mladuchu, mať ju vyzýva, aby
         okúsila vína, ktorého vraj nepila „jak živo“. Verše
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       „Čo by to bylo za víno,
bych ho nepila jak živo?“
      </span>
     </p>
    </div>
   </p>
   <p>
   </p>
   <p>
    azda naznačujú, že mladucha vytušila úklad. Podala vína ženíchovi. Janíček sa napil a
         umrel. Pieseň ani nespomína trestu, ktorý stihol vražedlnicu: je jasné, že matka
         predovšetkým kruto trpí výčitkami svedomia, lebo zavraždila syna, ktorému podistým chystala
         bohatšiu ženu. V istom moravskom variante umierajúci robí „poručenství“, odkazuje bratovi,
         sestre a milenke svoj majetok, materi však — na jej otázku — „kameň široký a Dunaj hluboký“
         za to, že ho otrávila. Slovenské spracovanie ponecháva poslucháčovi, aby si domyslel
         zakľúčenie, lebo trest matkin, rozumie sa, vyplýva z danej situácie. Azda sa skladateľ
         náročky obmedzil na tento trochu neúplný záver, nechtiac opakovať strašné slová, ktorými
         umierajúci syn preklína vlastnú mater.
   </p>
   <p>
    V balade „Otrávená“ pohnútka na zločin nie je jasne naznačená, len sa domýšľame, že išlo
         o pomstu zo žiarlivosti. Umierajúce dievča rozpráva, že bolo na svadbe, že ho pohostili
         rybami a vínom, shovára sa s matkou, robí porukomie o svojom pohrebe a odoberá sa od matere
         i milenca. Pozornosti zasluhuje predovšetkým forma. Je to púhy dialog medzi matkou a
         dcérou. V každej sloke prvé dva verše obsahujú otázku matkinu, na ktorú v troch zvyšujúcich
         veršoch odpovedá dcéra. Zvolania vo verši 2. („Anička moja“) a 5. („Mamička moja“) tvoria
         slovný refrén, prerušený v poslednej sloke, keď dievča hovorí s milencom. Otázky i odpovede
         sú úsečné, obmedzené na holé faktá, bez všetkých úvah a prejavov citových. Všimnime si, ako
         prosto a jednako účinne odpovedá dievča materi a milencovi na ich otázky. „Dosť těžko,
         těžičko“ opúšťa matku, „dosť těžko, prevelmi“ opúšťa milenca.
   </p>
   <p>
    Vo všetkých baladických spracovaniach tejto látky, zapísaných u rozličných národov
         europských, sú niektoré črty spoločné. Osoba sa mení, niekedy umiera syn, v iných verziách
         dcéra; ale všade nachádzame tieže otázky: kde boli otrávení, čím ich pohostili, opisuje sa
         „ryba“, ktorú jedli, a z odpovedí vysvitá, že to bol had atď. I v slovenskej piesni dievča
         zjedlo „tri rybky“ (akiste hady), ale bez soli, lebo soľ je posvätná a preto jej traviči
         nedávajú do jedovatých jedál.
   </p>
   <p>
    Dialogická forma piesne svedčí o starodávnosti. Varianty germánske, iste veľmi staré, ju
         zachovávajú celkom dôsledne; s nimi sa srovnáva i spracovanie lužicko-srbské, v ktorom
         nemecký vplyv mocne preniká. V oblasti československej len varianty slovenské zachovávajú
         starú formu, kdežto na pr. v piesňach moravských dialogu často niet. Ale i na Slovensku
         stará forma sa narúša. Názorný príklad podáva variant v Slovenských spevoch III. 126 (362).
         Obsah je v podstate podobný, formule dialogické sú síce zachované, ale text je veľmi
         skrátený; možno povedať, že v tomto variante sú už len trosky starého spracovania, ktoré
         dobre naznačujú vývojový stupeň ľudovej balady slovenskej v posledných desaťročiach.
   </p>
   <p>
    Pri rozdieloch, ktoré by sme zistili rozberajúc europské varianty tejto piesne, je,
         tuším, pozoruhodné, ako sa húževnate udržuje formácia motívu, rozšíreného po celej Europe.
         Vidíme z toho, že niektorá látka baladická, ktorá sa povznesie nad úzku oblasť miestnu, má
         zároveň svoju formu, takú pevnú, že ostáva nerozlučne spojená s látkou a prenáša sa s ňou.
         Balada o otrávenej dcére je s tejto stránky dokladom príznačným, najmä ak povážime, že na
         našom území jesto málo balád, v ktorých dialogická forma prenikla celý text.
   </p>
   <p>
    V skupine piesní o otrávených balada „Sestra travička“ zaujíma miesto význačné. Pieseň,
         hojne rozšírená v ľudovej poezii europskej v rozmanitých obmenách, spracúva spoločnú látku
         základnú o sestre, ktorá sa chce vydať proti vôli bratovej a dopustí sa zločinu, aby
         dosiahla cieľa. V niektorých variantoch západoeuropských, na pr. v talianskych (pozri
         Nigra, Canti popolari del Piemonte, str. I. a nasl. č. I.) žena otrávila svojho muža.
         Pravda, v duchu starých názorov bol zločin, spáchaný na bratovi, ešte horší, lebo vzťah
         medzi sestrou a bratom bol posvätný, predovšetkým brat býval ochrancom sestrinej dobrej
         povesti, na švagra sa obracal manžel pri nevere, brat spolu s rodičmi rozhodoval o sobáši
         atď. Tak na pr. v istej piesni českej (Peck, Valašské nár. písně, str. 86) žena narieka, že
         ju muž bije. Prichádza jej otec a vyzýva zaťa, aby bil viac. Žena volá na brata, on príde a
         hrozí švagrovi násilenstvom, ak ženu nenechá — „to je sestra má“.
   </p>
   <p>
    Variant slovenský rodičov ani nespomína, azda teda pieseň predpokladá, že dievča žilo
         samo s bratom. Okrem toho v našom texte bola vykonaná premena prostredia, lebo zaliečavého
         rytiera zastupujú vojaci, huláni, „maľované deti“, ako ich menuje známa ľudová pieseň
         česká. Tým sa balada blíži hojne rozšíreným piesňam o dievčatoch, ktoré sa dajú nahovoriť
         vojakmi a potom trpko oľutujú svoje pomýlenie. Ale v našej piesni dej sa rozvíja inak:
         sestra vie, že by jej brat nedovolil odísť s vojakmi, a preto sa brata chce striasť jedom.
         Huláni jej poradili, aby bratovi pripravila hada, lebo ľud veril, že i hadie mäso je prudko
         jedovaté. I pri úsečnej forme je jasné, že skladateľ chcel opísať povahu sestrinu. Je to
         bytnosť démonická, ktorá pretŕha posvätné sväzky a svojej náruživosti obetuje život.
         Všimnite si, ako sa pretvára, keď úlisnými slovami pozýva brata na raňajky. (Zdrobnelé
         slová v 9. sloke sú veľmi príznačné.) Brat má pochybnosti, keď vidí, že ryba nemá hlavy,
         ale sestra si nájde výhovorku a nahovorí brata, aby zjedol otrávené raňajky. Dosiahla, čo
         chcela, brat je mŕtvy, je voľná, i vyzýva svodcov, aby ju vzali so sebou. Ale vojaci sa s
         odporom odvracajú od travičky, ktorá ostáva opustená, bez brata i bez milenca, a odpykáva
         svoj zločin smrťou. Niet pochyby, skladateľ chcel vylíčiť typ zločinný, hoci smutné verše
         18. sloky zdanlive ospravedlňujú travičku. Zaslepila ju náruživosť, ale červený oblak
         zmizol a dievča si uvedomuje, čo značí jej skutok. Azda to bola bytnosť výnimočná, ktorá
         túžila po živote farbistejšom, pestrejšom, než podávalo triezve prostredie na dedine, a
         chopila sa možnosti, ktorá sa jej ponúkla, nepomýšľajúc na následky. Pre „strojnú pannu
         Julianu“ a jej márne túžby bola smrť vykúpením. Postavy vojakov a ich úloha v balade
         pripomínajú trudné pomery minulých storočí. Vojenská služba trvala dlho (14 rokov i dlhšie)
         a mladí chlapi, odorvaní od rodnej pôdy i svojho zamestnania, privykali si bludárskemu
         životu, vykupujúc chvíľky hýrenia a bezstarostnosti klopotným životom, plným nebezpečenstva
         a utrpenia. Vnášali rozvrat do života dedinského a nejedna pieseň opisuje žiaľ, ktorý
         spôsobili.
   </p>
   <p>
   </p>
   <p>
    <span class="emphasis">
     <em>
      5. Brat a sestra v zajatí
     </em>
    </span>
   </p>
   <p>
   </p>
   <p>
    Varianty.
   </p>
   <p>
    České: Sušil 792.
   </p>
   <p>
    Turecké výboje v Uhrách i na Slovensku v stol. XVI. a XVII. zanechaly stopy v kultúrnom
         rozvoji slovenského ľudu. Vieme, že i v ľudovom ornamente sa nachodia vplyvy orientálne,
         ale omnoho mocnejšie sú ohlasy tureckého panstva v povestiach a piesňach. Ľud nevýslovne
         trpel vojnami i drobnými zbojstvami, lebo Turci vedľa plienenia odvádzali do otroctva
         napadnuté obyvateľstvo, najmä mládež. Pamäti z tých storočí zaznačujú nejednu príhodu zo
         života v zajatí tureckom, zvesti o úteku, o podivných stretnutiach atď.
   </p>
   <p>
    Z tejto oblasti pochodí i látka našej skladby, v ktorej splynul dvojaký motív: a) o
         súrodencoch, žijúcich v zajatí tureckom, a o ich stretnutí; b) o materi, nepoznávajúcej
         vlastných detí, ktoré sa po rokoch vracajú domov. Nakoľko sa týka časti prvej, pripomíname
         si krásnu baladu Sama Chalúpku „Turčín Poničan“ o materi, žijúcej v zajatí u Turka, ktorý
         je jej synom, zajatý od detstva. Podobne i v našej piesni. Sestra žila si pokojne, brata
         Turci vrhli do temnice. Ale sestra v blahobyte na brata zabudla a len v siedmom roku
         (zvyčajné symbolické číslo v ľudových podaniach) sen jej pripomenul bratovo utrpenie.
         Snívalo sa jej, že jej z pravej ruky vyletel holúbok. Táto podrobnosť je starodávna, lebo
         podobné sny sa vyskytujú i v eposoch stredovekých (na pr. Niebelungenlied má sen
         Kriemhildin o sokole roztrhanom orly a i.). Naša balada potom rozpráva, že dievča „k snáru
         bežalo“. Ak sa tým mieni „snár“, t. j. kniha, obsahujúca výklady snov, je to bez otázky
         črta moderná, ktorá skôr ukazovala do našich časov než do časov tureckých nájazdov, keď len
         nemnohí „ľudia vediaci“ (vedomci) sa zapodievali výkladom snov a vedeli vôbec čítať.
         Ostatne azda sa mieni osoba, slovo „snár“ tu vari znamená vykladača snov a potom, pravda,
         udalosť nevybočuje z vtedajšej úrovne. (Pozri Kott, Česko-něm. slovník pod heslom Snář: 1.
         kdo sny má; 2. snu vykladač; 3. kniha vykládající sny). Či tak, či tak, sen bol objasnený a
         Katarínka našla v temnici svojho brata veľmi zúboženého. Útrapy dlhého väznenia, opísané v
         slokách 13 — 14, pripomínajú podobné rozprávku ruských bylín o Iljovi Muromcovi, ktorého
         cár Vladimír dlho držal v žalári, alebo epizodu z junáckych piesní juhoslovanských o
         väznení Marka Kraljeviča a iných hrdinov. (Pozri J. Máchal, O bohatýrském epose slovanském,
         str. 117 — 118; 134 — 135; 153).
   </p>
   <p>
    Katarínka vyslobodí brata a vracia sa s ním domov. Tu sa počína druhý motív našej
         piesne. Deti prídu domov, ale mať ich nepozná a nepustí ich k sebe. Pripomíname si ťažké
         časy vtedajšie, keď svetom bludárilo plno zlých ľudí, zbojníkov a zlodejov, a keď sa každý
         bál pustiť neznámeho do domu. Brat, zoslabnutý väzením, do rána umrel. Neskoro poznala mať
         svoje deti, zlatom zasypala Katarínku, ale syna nevzkriesila. I tento motív má analogie v
         ľudovom podaní. Spomeňme len na pr. rozprávku, známu z poviedok i z piesní kramárskych, o
         synovi, ktorý sa po rokoch — nepoznaný — vracia k rodičom a prenocuje u nich. Rodičia sa
         rozhodnú ozbíjať zámožného cudzinca, smrteľne ho porania a len od umierajúceho sa
         dozvedajú, koho zabili.
   </p>
   <p>
    So stránky látkovej trochu sa tejto piesni podobá balada, zapísaná Kollárom (II. 38. č.
         51). Zbojníci zajali Haničku a jej brata Janíka. Haničke sa vodilo dobre, Janík trpel v
         žalári, ale sestra na neho v blahobyte zabudla. V siedmom roku kolíše svojho chlapca a
         náhle si spomenula, že chlapček má i ujca. Rýchle vzala kľúče, skočila do temnice, ale brat
         už len prosí, aby mu poslala „popa ruského“. Vyspovedal sa a „doraz se rozsypal do prachu
         drobného“. Kollár zaznačil k tejto piesni, že je „rusnacko-slovenská“. Text piesne, temer
         celkom totožný, odtlačil Hołovackyj (Narodnyja pěsni galickoj i ugorskoj Rusi III. 1.,
         701).
   </p>
   <p>
   </p>
   <p>
    <span class="emphasis">
     <em>
      6. Brat na vojne
     </em>
    </span>
   </p>
   <p>
   </p>
   <p>
    Varianty.
   </p>
   <p>
    a) České: Erben 476 (č. 10). — Sušil 172 (č. 173); 175 (č. 173). — Bartoš, Akad. 67 (č.
         84).
   </p>
   <p>
    b) Slovenské: Kollár I. 43 (č. 22); 391 (č. 7.). — Slov. sp. I. 142 (č. 382); II. (č.
         630); III. 14 (č. 28). — Mišík 25 (č. 61).
   </p>
   <p>
    Pieseň má látku všeľudskú, opisujúc žiaľ, spôsobený vojnou. Sestra vypravila brata do
         poľa, ale darmo ho hľadá medzi vracajúcim sa vojskom. Vojaci, ktorých sa pýta, sú sami
         dojatí a zakrývajú svoje pohnutie drsnatými slovami, že brata neprepili, ani v kartách
         neprehrali: leží pri Dunaji, v čiernej zemi zakopaný. Pripomíname si vojakov, ktorých tak
         často opisoval Alojz Jirásek a ktorých rád kreslieval Mikuláš Aleš, tých jazdcov tvrdých
         tvárí, hranatých fuzáčov, ktorých výzor, na pohľad surový, skrýval statočné, súcitné srdce.
   </p>
   <p>
    Zmienka o Dunaji svedčí, že ide o epizódu z vojen tureckých. Je to príbeh zdanlive
         všedný, ale tají sa v ňom hlboká tragika, žiaľ celých pokolení, tisícov bezmenných vojačkov
         slovenských a českých, ktorí svojou krvou skropili šíre roviny podunajské. Spomeňme len na
         boje s Turky v storočiach XVII. — XVIII! Na ohromnom priestranstve od Viedne až do stepí
         juhoruských bojovalo sa s Turky a Tatármi, a vtedy, ako v storočiach predošlých, štítom
         západnej Europy boli predovšetkým Slovania: Rusi, Ukrajinci, Poliaci, Juhoslovania, Slováci
         i Česi, ktorí všetci priniesli strašlivé obete na životoch i majetkoch, brániac európsku
         civilizáciu proti hordám tatárskym i proti nesčíselným vojskám tureckých sultánov.
   </p>
   <p>
    Nakoľko sa týka stránky slovesnej, treba spomenúť, že pieseň zachováva starodávnu epickú
         formulu, naznačujúcu osud bratov. Sestra má pozorovať zafarbenie zovňajšej oblohy. Biela
         farba znamená, že brata obliekli do bieleho kabáta (povestná rovnošata vojakov bývalého
         Rakúska v století XVIII. a v prvej polovici veku XIX.), červená farba pripomína, že brat je
         už v ohni boja, čierna zvestuje, že brat padol. Monology sestrine a sloky epické sa
         zamieňajú, tvoriac akýsi druh slovného refrénu, čím pieseň dostáva clivý, elegicky
         charakter. Tento motív chýba v príbuzných piesňach českých i poľských a vnikol do piesne
         akiste v oblasti moravsko-slovenskej. (Nachádzame ho i vo variante Sušilovom, kde miesto
         sestry vystupuje mat.)
   </p>
   <p>
   </p>
   <p>
    <span class="emphasis">
     <em>
      7. Do cudziny vydatá
     </em>
    </span>
   </p>
   <p>
   </p>
   <p>
    Varianty.
   </p>
   <p>
    a) České: Holas III. 5 (č. 1a, b, c). — Sušil 484 (č. 675). — Bartoš 484 (č. 675.) —
         Bartoš N. P. 53 (č. 66a, b). — Bartoš, Akad. I. 3.
   </p>
   <p>
    b) Slovenské: Kollár II. 3 (č. 1). — Slov. sp. I. 75 (č. 206); II. 270 (č. 738).
   </p>
   <p>
    Trudný býval život dedinskej ženy. Robotila do úpadu na poli, v gazdovstve i v
         domácnosti, varovala deti a okrem toho spoločný život s rodinou mužovou často býval zdrojom
         nesvárov a žiaľov. Preto znie z piesní svadobných hlboký smútok, lebo mladá žena si
         pripomína, že sa minuly šťastlivé roky dievčenskej slobody, veselých hier, tancov a iných
         tichých chvíľ, keď sa v záhradke tešila svojim kvetom. Pravda, ak po svadbe ostala v rodnej
         dedine, jednako len mohla si poťažkať rodičom a dôverne sa poshovárať s družkami, ale
         horšie bolo neveste, ktorá sa dostala do cudziny. V prvých časoch každá dedina tvorila
         írečitý celok a často už osady susedné lišily sa krojom, podrobnosťami nárečia atď., i nie
         div, že sa mladej žene cnelo za domovom. Tak sa stalo i dievčaťu v našej piesni. Keď nemôže
         prekonať clivosť za domovom („domácí nemoc“, hovorí český ľud), chce sa premeniť na vtáčka,
         aby mohla zaletieť k rodičom. V niektorých variantoch tejto piesne dievča sa naozaj
         premení, vtáčik priletí do záhradky a svojím spevom rozžiali mater. Náš text neupotrebil
         tejto rozprávkovej výzdoby, ostáva na triezvej pôde skutočnosti, ale pritom jednako dojem
         výsledný je účinný: skladateľ prosto opisuje, ako sa cnie materi. Chcela, aby si dcéra
         privykla v novom domove, preto jej zakázala chodiť do rodného domu, ale srdce materinské
         krváca túžbou po dieťati v cudzine. Dopytuje sa ľudí na dcéru a vytýka koňovi, že jej
         odviezol „premilú džiavšicu“ k ženíchovi. I v gazdovstve jej chýba usilovná priadka i
         robotnica v poli.
   </p>
   <p>
    Pieseň má ráz lyrický. Rozpravný prvok je obmedzený na prvé dve sloky, ostatok vypínajú
         lyrické monology dcérin a matkin. Sloky 6 — 18 mohly by sa spievať na pr. pri svadbe a
         tvorily by samostatné piesne lyrické. Tak splývajú v ľudovej poezii lyrika s epikou — preto
         niekedy ťažko ich určite rozoznať.
   </p>
   <p>
   </p>
   <p>
    <span class="emphasis">
     <em>
      8. Dievča-bojovnica
     </em>
    </span>
   </p>
   <p>
   </p>
   <p>
    Varianty.
   </p>
   <p>
    a) České: Holas II. 9 (č. 6a, b); IV. 157 (č. 220). — Slavia II. 2 str. 54. — Sušil 106
         (č. 109). — Bartoš, N. P., 46 (č. 55). — Bartoš, Akad. (č. 82).
   </p>
   <p>
    b) Slovenské. Kollár II. 6 (č. 4). — Czambel, Slov. reč, str. 264. — Slovenské pohľady
         XII. (1892), str. 629 nsl. — Slov. pohľady XXXII. 1912, str. 126.
   </p>
   <p>
    Balada o dievčati, ktoré preoblečené za muža ide do boja a v odmenu za svoju udatnosť
         stane sa ženou vladárovou, je v nespočetných obmenách rozšírená v ľudovom podaní európskom
         i azijskom a už dávno budila pozornosť bádateľov, ktorým išlo najmä o to, aby zistili, v
         ktorej oblasti vznikla látka, siahajúca svojím pôvodom akiste do dôb stredovekých. Ruský
         literárny dejepisec A. N. Veselovskij hľadal pôvod balady o dievčati-bojovnici na západe v
         prostredí rytierskom, jeho žiak Sozonovič v rozsiahlej monografii rozobral množstvo
         variantov a usúdil, že pieseň vznikla v Srbsku a že prostredím albánskym prenikla do
         Talianska, do Španielska atď. (Pozri Národopisný vestník čsl. XVI. 1923, str. 173.) Nedávno
         bulharský bádateľ Stoilov upozornil na podobné motívy v rozprávkach východných národov a
         dokazuje, že látka prenikla z tradície orientálnej do podaní európskych. Je isté, že v
         oblasti československej látka je oddávna pevne zakorenená, lebo varianty majú starodávnu
         úsečnosť a epickú hutnosť. Pravda, v texte slovenskom slová „cisar“, „husar“ skorej
         pripomínajú storočia vojen tureckých, ale je zaujímavé, že i tento text slovami „Jeden pan
         mal tri ceri" alebo „tristo panoch zabila“ naznačuje skôr prostredie rytierske. Pieseň
         verne zachovala starú črtu, známu z rozprávok, že práve najmladšia sestra prekonáva
         udatnosťou obe staršie sestry.
   </p>
   <p>
   </p>
   <p>
    <span class="emphasis">
     <em>
      9. Vražedlnica manžela
     </em>
    </span>
   </p>
   <p>
   </p>
   <p>
    Pieseň iste rázu miestneho, lebo dej je určite lokalizovaný a meno zločinnej ženy sa
         uvádza celé. Verše pravdepodobne ostaly obmedzené na úzku oblasť, v ktorej vznikly, hoci
         improvizácia neznámeho skladateľa spracovala predmet celkom všedný naozaj umelecky, verne v
         duchu ľudovom a splnila všetky podmienky, ktorých treba, aby sa pieseň rozšírila. Sloka 2.
         pekne symbolizuje hrôzu, ktorá zachvátila vražedlnicu: po vražde sa slnko zakalilo, ako by
         nechcelo svietiť na neprávosť — celý svet sa zatmel očiam, ktoré videly manželovu smrť. So
         stránky psychologickej prekvapujú hlboko pravdivé slová, ktorými žena motivuje vraždu:
         zabila preto, „že nemohla na jeho tvár hľadieť“, muž sa jej sprotivil a vtedy stratila
         súcit s ním i vztiahla naň ruku. Pripomíname si tu výjav z románu Dostojevského „Bratia
         Karamazovi“. Dmitrij Karamazov, ktorý žije s otcom v nepriateľstve, v rozhovore s bratom
         Alešom vraví, že sa bojí, aby sa mu niekedy otec nesprotivil, lebo potom by sa mohlo stať,
         že by otca zavraždil. (Ruská kniha sv. XX., Bratři Karamazovi II. 155.)
   </p>
   <p>
    Ľudová pieseň tu naznačuje tú istú pohnútku, ktorú vystihol veľký psychológ zločinu.
         Vražedlnicu stihne ťažký trest. Naša pieseň výrazne opisuje hroznú cestu, ktorá očakáva
         vražedlnicu od tých čias, čo ju zlapali: strašné výsluchy na „práve útrpnom“ až k šibenici
         — lepšie je mužovi na cintoríne, než jeho žene na svete. Je tu zároveň naznačené, že muky
         telesné sú ešte zvýšené výčitkami svedomia.
   </p>
   <p>
   </p>
   <p>
    <span class="emphasis">
     <em>
      10. Turkova nevesta
     </em>
    </span>
   </p>
   <p>
   </p>
   <p>
    Varianty.
   </p>
   <p>
    a) České: Sušil 144 (č. 147). — Bartoš N. P. 33 (č. 41). — Bartoš, Akad. 17 (č. 17); 19
         (č. 19); 20 (č. 20).
   </p>
   <p>
    b) Slovenské: Kollár II. 8 (č. 6); 392. — Slov. sp. II. 269 (č. 737).
   </p>
   <p>
    Kresťanská „rája“, žijúca pod panstvom tureckým, bola pozbavená všetkých práv. So
         stránky náboženskej útlak nebol taký krutý, naopak, z dejín juhoslovanských vieme, že si
         Turci nepriali, aby kresťania prijímali islam, lebo kto sa stal vyznavačom viery
         Mohamedovej, nadobúdal slobody. Zato však sociálne ľud trpel nevýslovne: ľudská dôstojnosť
         bola zgniavená v prach, lebo Turci pokladali kresťanské obyvateľstvo za svojich otrokov.
         Ľudové podanie dlho zachovalo rozpomienky na tie strašlivé časy a okolnosť tá dokazuje, aká
         hrozná bola skutočnosť, ktorej ohlasom je na pr. naša pieseň. Ale tento despotický útlak
         vzbudzoval udatné povahy, ktoré sa odvažovaly vzdorovať násilenstvu, a keď nebolo inej
         cesty, volily smrť. Silu na toto tiché hrdinstvo našla v sebe prekrásna dcérka prešporského
         mýtneho. Rodičia ju opatrovali ako oko v hlave, nenútili ju do ťažkej roboty, dcérka len
         vyšívala a spievala. Ale práve krása a spev boly príčinou jej nešťastia. Turecký paša chce
         si ju vziať za ženu a píše, ak mu nedá mýtny svojej dcéry, že zahubí mesto Prešporok.
         Netreba pripomínať, že zmienka o Prešporku a vôbec celé zaobchodenie pašovo s mýtnym nemá
         podkladu historického. Ľudový skladateľ chcel len naznačiť, aký osudný bol rozpor, do
         ktorého sa dostal úbohý otec: išlo o vec veľkú a mýtny spravil dobre, keď vydal dcéru, aby
         vyhol horšiemu nešťastiu, hoci s ťažkým srdcom vyhovel želaniu pašovmu. Prišla družina,
         ktorá odprevadí mladuchu, dievča musí opustiť rodičov. V tejto ťažkej chvíli mať sa pýta,
         aké šaty má dať dcére — črta pravdivá, ľudská, veľmi ľudská. Mať sa akiste smierila s
         osudom, ktorý očakáva dieťa, je aspoň bezpečná, že dcére nehrozí nebezpečenstvo, že jej
         bude v dome pašovom dobre, a materinská márnivosť vymýšľa primerané šaty svadobné. Ale
         dcéra odvrhuje tieto pletky. Je pevne rozhodnutá, že neostane u Turka ani štvrť hodiny —
         radšej sa utopí. Vskutku i niektoré varianty opisujú smrť dievčaťa. So stránky formálnej
         upozorňujeme na antitézy v sloke 3. a 9. Koniec, eufemisticky opisujúci utopenie ako sobáš,
         patrí do skupiny formulí epických, hojne rozšírených v ľudových piesňach.
   </p>
   <p>
    K balade o smutnom osude mladého dievčaťa pojí sa skupina piesní, ktorá obmeňuje
         základnú látku. Dievča, keď počuje, že Turci prichádzajú, ide do komory a robí sa mŕtvou.
         Tak vyviazne z nešťastia. Turek odchádza sklamaný a žiaľom umiera. (Srovn. Erben 485, č.
         20; Český lid XV. 149; Holas V. 9 č. 5; Sušil 124, č. 128; Bartoš, Akad. 18, č. 18b).
   </p>
   <p>
   </p>
   <p>
    <span class="emphasis">
     <em>
      11. Žnica
     </em>
    </span>
   </p>
   <p>
   </p>
   <p>
    Varianty.
   </p>
   <p>
    a) České: Erben 480 (č. 17). — Holas IV., 6 (č. 3 a 6); V., 191 (č. 252). — Sušil 189
         (č. 188). — Bartoš N. P. 48 (č. 58). — Bartoš, Akad. 72 (č. 93).
   </p>
   <p>
    Už v úvode sme spomenuli, že dej ľudových piesní českých i slovenských sa najčastejšie
         koná v prostredí sedliackom a vojenskom. Len výnimkou zjavujú sa v našich piesňach
         príslušníci takzvaných vrství „vyšších“, obyčajne v piesňach motívu ľúbostného. Do tejto
         nepočetnej skupiny prislúcha i pieseň o dievčati, ktoré zajal pán. Zakľúčenie je smierné.
         Pán nehľadí na predsudky kastovné a dievča sa stane jeho ženou. Pieseň má veselý, rušný
         spád, podporovaný refrénom vnútorným i na konci každej sloky. Táto skladba, ktorú by sme
         skorej mohli zadeliť medzi veselé romance, je známa okrem oblasti československej i v
         Lužici, a možno povedať s určitosťou, že všetky texty sú len málo odchodné varianty jedného
         polotypu. Vychodilo to zo shôd tak v hlavných črtách, ako i v podrobnostiach. Sem patrí na
         pr., keď pán vraví sluhovi, že pôjdu na poľovačku honiť „vtáčatko, v roku šestnástom
         dievčatko“. Tento zvrat sa s nepatrnými premenami udržiava veľmi pevne vo všetkých
         variantoch a dosvedčuje tým jednotný pôvod celej skupiny. Podobné piesne nemecké uviedli
         Erk-Böhme, Deutscher Liederhort, I. č. 19. nsl.
   </p>
   <p>
   </p>
   <p>
    <span class="emphasis">
     <em>
      12. Zabitý džbán
     </em>
    </span>
   </p>
   <p>
   </p>
   <p>
    Varianty.
   </p>
   <p>
    a) České: Erben 113 (č. 74). — Holas II. 49 (č. 72); V. 137 (č. 190). — Český lid VIII.
         428. — Sušil 162 (č. 161). — Bartoš N. P. 49 (č. 59). — Bartoš, Akad. 89 (č. 112a).
   </p>
   <p>
    b) Slovenské: Kollár II. 20 (č. 17). — Mišík 7 (č. 7).
   </p>
   <p>
    Pieseň o zabitom krčahu je veľmi stará. Máme bezpečne doložené — prípad vzácny pri
         našich piesňach, — že všeobecne bola známa už v XVI. století. V rýmovanom letáku o pánu
         „Nevím“ (satirickej skladbe XVI. stoletia) čítame: „Když jí pak rozbí čbán, zpívá, že jí
         dostane Jan.“ Prof. Č. Zíbrt, ktorý v Českom lide roč. V. str. 470. upozornil na ten verš,
         právom pripomína, že tu máme jasnú narážku na pieseň a rozbitom džbáne. Naša pieseň
         obsahuje dialog, v ktorom námietky dievčaťa a odvety pánove tvoria slovný refrén na konci
         každej sloky. Tým je, pravda, dejový prvok obmedzený na nepatrnú mieru a pieseň má vlastne
         povahu lyrickú. Podobné látky nachádzame i v piesňach lužickosrbských a litevských, ale
         srovnanie ukazuje, že skladba československá je samostatná, že nevznikla podľa vzorov
         cudzích.
   </p>
   <p>
   </p>
   <p>
    <span class="emphasis">
     <em>
      13. Stávka o dievča
     </em>
    </span>
   </p>
   <p>
   </p>
   <p>
    Varianty.
   </p>
   <p>
    a) České: Sušil 189 (č. 188). — Bartoš, Akad. 75.
   </p>
   <p>
    b) Slovenské: Slov. sp. I. 71 (č. 196); II. 29 (č. 67); II. 204 (č. 547).
   </p>
   <p>
    Škriepky o dievča sa na vidieku končievajú bitkami, pri ktorých často tečie krv. V našej
         piesni si chlapci vyvolili rozhodnutie, pripomínajúce rozprávkové preteky o princeznú: kto
         prepláva Dunaj, dostane dievča. Víťazí „mladý pán“, akiste milenec dievčaťa („spolu
         sedali“), a šťastlivá dvojica odchádza do iného kraja na sobáš. Charakter rozprávkový
         nachodíme v podobnej piesni bulharskej (Strausz, Bulgar. Volksdichtungen, 318 — 19): Udatní
         junáci sedia v krčme. Posluhuje im krásna Nedelica. A keď skrsne medzi junákmi spor o
         dievča, Nedelica dáva im úlohu: Kto prepláva biely Dunaj, dôjde k moru svetlému (modrému) a
         prinesie tri zlaté jablká so stromu, ktorý vyrástol z mora, ten bude jej mužom. Junák Gjuro
         zvíťazí, keď mu Kraljević Marko požičia svojho Šarca. (Závody o nevestu, hojné v junáckych
         piesňach juhoslovanských, rozobral J. Máchal, O bohatýrském epose slov., str. 75).
   </p>
   <p>
   </p>
   <p>
    <span class="emphasis">
     <em>
      14. Návrat
     </em>
    </span>
   </p>
   <p>
   </p>
   <p>
    Varianty.
   </p>
   <p>
    a) České: Erben 493 (č. 31). — Holas II. 11 (č. 6a, b). — Slavia II. 2, str. 55. — Sušil
         113 (č. 114). — Bartoš, Akad. 79 (č. 103).
   </p>
   <p>
    b) Slovenské: Kollár II. 382. — Slov. sp. I. 125 (č. 336); III. 108 (č. 308). — Sborník
         Muz. slov. spol. XIII. (1908), sv. 2. 135 (č. 6).
   </p>
   <p>
    Starú medzinárodnú látku o manželovi alebo milencovi, ktorý sa po rokoch vracia domov,
         spracovala ľudová poezia slovanská rozmanite. V našej piesni ide o vojaka, ktorý sa po
         rokoch vracia domov a shovára sa, nepoznaný, so svojou milenkou. Skúša ju, a keď sa
         presvedčí o jej vernosti, dá sa poznať a sľubuje jej sobáš. Slovenský materiál rozobral
         ruský badateľ Sozonovič v štúdii „K voprosu o západnom vlijaniji na slavjanskuju i ruskuju
         poeziju“ (1898, str. 263 nsl.). Pokúsil sa tam určiť pomer verzií slovanských k
         západoeurópskym, a keď sobral mnoho dokladov, vyslovil mienku, že základom všetkých týchto
         skladieb je rozprávka o návrate Odysseovom. Antická látka prenikla do skladieb stredovekých
         a dostala sa i do podania slovenského.
   </p>
   <p>
    Mienka tá stretla sa s odporom. Srovnanie piesní českých a nemeckých vykonal J. Krejčí v
         Zeitschrift des Vereins für Volkskunde I. 414 nsl. Z jeho úvahy je patrné, že naše piesne
         majú svoje najbližšie obdoby a azda i vzory v piesňach nemeckých hojne rozšírených a veľmi
         starých. Niektoré texty nemecké, ktoré odtlačil Erk (Deut. Liederhort I. 263, č. 67),
         bezpečne možno datovať do stoletia XV. a XVI.
   </p>
   <p>
    Jadro piesne je v dialogu medzi nepoznaným milencom a dievčaťom. Vojak použije ľsti,
         rozpráva totiž dievčaťu, že jej milenec sa krátko predtým oženil s inou. Lež milenka,
         zdanlive opustená, prejavuje hĺbku svojej nesebeckej lásky, nepreklína zradcu, ale želá mu
         vrúcnymi slovami hojne šťastia, hoci vie, že ju očakáva škodoradostný výsmech celej dediny
         a výčitky rodičov. Táto citová pravdivosť a čistota piesne je nezapomenuteľný príklad
         vysokej mravnej úrovne nášho ľudu. Milenec ukáže prsteň, ktorý dostal od milej pri
         rozlúčke, a chváli ju, že ho nepreklínala.
   </p>
   <p>
    V texte Erbenovom dievča vyslovuje kliatbu, ale hneď v zapätí ju napráva blahoželaním.
         Omnoho drsnatejší je istý variant moravský v sbierke Sušilovej (113, č. 114): Dievča
         preklína a tým je celý tón piesne premenený, lebo miesto zvyčajnej sloky o zlatom prsteni
         čítame, že milý dievča udrel. Fr. Bartoš (Hlídka liter. 1889) upozornil na tento variant,
         ktorý pokladá za kramársku vulgarizáciu starodávneho motívu. Ale to sú len osamelé,
         pokazené výstrelky; inak sa stará látka udržuje bez premeny a, pravda, mnohé varianty
         novšie sú hodne skrátené.
   </p>
   <p>
    V dialogu milencov sa niekedy otázky milencove i odpovede dievčaťa verne opakujú, a tak
         povstáva slovný refrén, ktorý sa v starších variantoch udržuje dosť pravidelne, ale mizne v
         textoch skrátených. Zo zlomku Kollárovho, ktorý zachoval len rozhovor medzi dievčaťom a
         milencom, je patrné, že dialog je naozaj jadrom celej piesne a že i v povedomí ľudu tvorí
         akýsi zatvorený celok.
   </p>
   <p>
    Sloka 5.: Prirovnanie, ktorého dievča používa, patrí do skupiny všeobecne rozšírených
         typických obratov.
   </p>
   <p>
    Sloka 6.: Poznanie pomocou prsteňa je motív prastarý, obvyklý v rozprávkach všetkých
         národov. Tak na pr. v rozprávke o siedmich havranoch dá sa poznať sestra bratom práve po
         prsteni.
   </p>
   <p>
   </p>
   <p>
    <span class="emphasis">
     <em>
      15. Mŕtvy milý
     </em>
    </span>
   </p>
   <p>
   </p>
   <p>
    Varianty.
   </p>
   <p>
    a) České: Erben 471 (č. 7). — Sušil III (č. 112). — Český lid XII. 242 (č. 6.).
   </p>
   <p>
    b) Slovenské: Slov. sp. II. 104 (285).
   </p>
   <p>
    Podrobný rozbor látkv o mŕtvom milencovi pozri v Literature českej XIX. stol. II. 811
         nsl. a Máchal, O bohatýrském epose slovanském, str. 142 nsl.
   </p>
   <p>
    Tragickou protivou k piesňam a šťastnému svídaniu verných milencov sú balady o návrate
         mŕtveho milenca, ktorým v dejinách štúdií o ľudovom podaní prislúcha miesto nad iné
         význačné. Slávna balada „Lenora“ (z r. 1773), v ktorej nemecký básnik G. A. Bürger
         spracoval ľudové podanie o návrate umretého, prenikave pôsobila na básnictvo slovanské, ba
         možno povedať, že napomáhala i úsilie sberateľské. Význační umelci slovanskí, Žukovskij u
         Rusov, Mickiewicz u Poliakov, Erben u nás, básnicky spracovali túto látku, čerpajúc z
         ľudových piesní a povestí domácich. Početní skúmatelia sa zapodievali otázkou o pôvode
         tejto látky, ale treba povedať — hoci sniesli mnoho dokladov, — že výsledky nepresvedčujú.
         Viera v návrat umretých je totiž rozšírená temer u všetkých národov od pradávnych čias a
         rovnako starodávne sú i podania o čaroch a zaklínaniach, ktoré môžu vyvolať mŕtveho z
         hrobu. A na týchto predstavách, ktoré svojím pôvodom siahajú do dôb veľmi starých, založená
         je pieseň o mŕtvom milencovi.
   </p>
   <p>
    Variant slovenský vniesol do chmúrnej látky trochu jasnejšie farby, lebo milenec tu
         proti dievčaťu nevystupuje nepriateľsky, ako v predošlých variantoch ostatných. Milý,
         odchádzajúc na vojnu, sám vyzval dievča, aby čakalo šesť rokov, a ak sa on do tých čias
         nevráti, aby čarilo. Milá naozaj upotrebila tak mocných čarov, „že sa tvrdá zem pukala“, a
         pričarila milenca domov. Sama mu pripravila večeru, nechtiac budiť čeliadku. (Tým skladateľ
         usiluje sa motivovať, prečo sa dievča shovára s milencom samo a prečo sa stala osudná
         mýlka.) Nasleduje nočná cesta oboch milencov, význačná črta tejto látky rozmanite
         premieňaná v niekoľkých variantoch germánskych, románskych, slovanských a iných. Obyčajne
         býva cesta príšerná a smutné rozuzlenie býva dramaticky vzrušené, ale ľudový skladateľ
         slovenský pochopil svoju látku smierlivejšie. Milenci si sadnú, milá hladká vlasy milencove
         a poznáva, že sú „zranené“. Tu jej milenec prezrádza, že je „duch spravodlivý“ a opúšťa ju.
         Je pravda, že v tomto poňatí mizne to tragické napnutie, ktoré je v situácii a ktorému na
         pr. Bürger dal účinlivý výraz slovesný, ale text slovenský je zaujímavý práve preto, že v
         ňom niet strachu a poverčivej hrôzy pred mŕtvymi. Ťažko rozhodnúť, či je to črta prastará,
         a či táto predstava súvisí s učením cirkevným; ale so stránky umeleckej slovenská balada je
         cenná: je to víťazstvo lásky silnejšej ako smrť.
   </p>
   <p>
   </p>
   <p>
    <span class="emphasis">
     <em>
      16. Smutné posolstvo
     </em>
    </span>
   </p>
   <p>
   </p>
   <p>
    Varianty.
   </p>
   <p>
    a) České: Sušil 184 (182). — Bartoš N. P. 58 (č. 70a — e).
   </p>
   <p>
    b) Slovenské: Kollár I. 392 (č. 8). — Slov. sp. I. 33 (č. 20).
   </p>
   <p>
    Všeľudský motív o svídaní milencov za dlhší čas rozlúčených, zavinenom najčastejšie
         vojnou, ponecháva ľudovej tvorivosti voľné pole, i nie div, že na pôde československej
         nachádzame rozmanité premeny spoločnej látky základnej. V našej piesni opisuje sa návrat
         milenca ťažko raneného. Po priehľadnej alegorii úvodnej (Sokol-milenec) nasleduje poznanie
         („po reči sa poznali“) a rozhovor medzi milencami. Márne sú všetky lieky, milému treba
         vykopať hrob. Osud dievčaťa naznačuje posledný verš 10. sloky. Je to záver v ľudovej piesni
         neobyčajný, jednak svojou úsečnosťou, jednak preto, že nasleduje bez všetkého prechodu
         priamo po reči milencovej.
   </p>
   <p>
   </p>
   <p>
    <span class="emphasis">
     <em>
      17. Milá umrela
     </em>
    </span>
   </p>
   <p>
   </p>
   <p>
    Varianty.
   </p>
   <p>
    a) České: Sušil 93 (č. 96); 176 (č. 174). — Bartoš N. P. 47 (č. 57a); 48 (č. 57). —
         Bartoš, Akad. 98 (č. 118); 100 (č. 120).
   </p>
   <p>
    b) Slovenské: Kollár II. 131 (č. 12). — Mišík 66 (č. 162); 106 (č. 269). — Slov. sp. I.
         22 (č. 62); 23 (č. 63); 23 (č. 64); II. 59 (č. 153); 101 (č. 274); III. 131 (č. 380).
   </p>
   <p>
    Írečitá premena predošlej piesne o Sokolovi. Milý sa veselí v cudzine, dozvedá sa od
         sestry („holubička“), že mu umrela milá, rýchle sa navracia a shovára sa s mŕtvou, ktorá ho
         neprestala milovať.
   </p>
   <p>
   </p>
   <p>
    <span class="emphasis">
     <em>
      18. Studňa pod skalou
     </em>
    </span>
   </p>
   <p>
   </p>
   <p>
    Varianty.
   </p>
   <p>
    a) České: Sušil 287 (č. 365).
   </p>
   <p>
    b) Slovenské: Kollár I. 390 (č. 5).
   </p>
   <p>
    V ľudových rozprávkach často rozpráva sa o čarovných predmetoch, ktoré prezradia človeka
         previnilca, na pr. o pohári, ktorý spravedlivého občerství vínom, kdežto hriešnika popáli
         atď. Z tohto okruhu predstáv — známych ostatne i v poverách ľudových — je látka našej
         piesne. Milenec má podozrenie, núti dievča, aby sa napilo z čarovnej studničky, ale dievča
         umre. Sloky 4, 6 a 8 sa doslovne opakujú, tvoriac akýsi refrén, zlovestný sprievod k
         veršom, opisujúcim osudné trojaké napitie.
   </p>
   <p>
   </p>
   <p>
    <span class="emphasis">
     <em>
      19. Milá v hrobe
     </em>
    </span>
   </p>
   <p>
   </p>
   <p>
    Varianty.
   </p>
   <p>
    a) České: Erben 469 (č. 4). — Holas II. 6 (č. 2); III. 10 (č. 7); IV. 5 (č. 1). — Český
         lid XIII. 157. — Sušil 94 (č. 46). — Bartoš N. P. 44 (č. 52).
   </p>
   <p>
    b) Slovenské: Slov. sp. III. 126 (č. 364) (zlomok).
   </p>
   <p>
    Najbližšie obdoby pre túto baladu z cyklu o mŕtvej milenke nachádzame v piesňach
         nemeckých (srovn. Erk—Böhme, Liederhort I. č. 201 nsl.), ale naše texty, rozšírené na území
         českom i slovenskom (české varianty sú početnejšie a úplnejšie než slovenské) treba
         pokladať za originálne spracovanie medzinárodnej látky. Z iných krajín slovanských neznáme
         variantov tohto typu. (Podrobnejší rozbor v Národop. vestníku českoslov. 1918, str. 184
         nsl., ktorý ukázal, že látka bola na pôde československej spracovaná niekoľko ráz.
         Rozoznávame vcelku pätoro skupín.)
   </p>
   <p>
    Sloka 8 – 11:
   </p>
   <p>
    Vrátenie darov obyčajne symbolicky naznačuje, že milenec si želá, aby ho milá sprostila
         záväzku vernosti; ale v našej piesni majú citované verše význam hlbší. Obrazmi, ktorých
         básnická krása je práve v ich prostote, naznačuje ľudový umelec, že látka, ktorej prejavom
         boly dary, už dávno umrela: v hrôzach bitiek, v trudnum živote vojenskom vybledly
         rozpomienky na vzdialené dievča, milý „zodral ručníček“, ktorý mu už nebol drahou
         pamiatkou. Medzitým dievča za roky žilo v žiali a smútku; stratilo prstenček od milého,
         stratilo svoju lásku v hlbokom mori utrpenia, ktorého vlny zaplavily jej cestu životom.
         Hrob jej priniesol pokoj a teraz ju oddeľuje od milenca priepasť smrti. Načo teda vracať
         dary? I keby ručníček bol neporušený, i keby sa prstienok našiel, či je možno znova
         vyčarovať jarnú krásu mladej lásky?
   </p>
   <p>
   </p>
   <p>
    <span class="emphasis">
     <em>
      20. Stretnutie
     </em>
    </span>
   </p>
   <p>
   </p>
   <p>
    Varianty.
   </p>
   <p>
    Slovenské: Slavia II. 5, str. 358 (č. 682) (len začiatok). Slov. sp. I. 119 (č. 322).
   </p>
   <p>
    Rodičia bránili chlapcovi, nechceli mu dať dcéru, najmä mať sa vyhovára, že potrebuje
         dievča doma; milenec stretne milú a zmocní sa jej prsteňa na znak, že dievča musí byť jeho.
         Tento prostý motív spestril skladateľ epickou výzdobou a tým podstatne zvýšil umeleckú cenu
         piesne. Pôsobive vyjadril túžbu po milej v úvodných slokách (1 — 3) o čiernom havranovi,
         obratne pripojil rozhovor s dievčaťom, jemne naznačil zakľúčenie. Hoci látka je známa i z
         inakade, treba pokladať toto spracovnie za írečitý výtvor slovenský.
   </p>
   <p>
   </p>
   <p>
    <span class="emphasis">
     <em>
      21. Zradný milý
     </em>
    </span>
   </p>
   <p>
   </p>
   <p>
    Varianty.
   </p>
   <p>
    a) České: Sušil 81 (č. 87); 164 (č. 164); 112 (č. 113); 780. — Bartoš N. P. 2 (č. 3). —
         Bartoš, Akad. 37 (č. 44).
   </p>
   <p>
    b) Slovenské: Slov. sp. II. 265 (č. 727); III. 14 (č. 29); III. 74 (č. 207).
   </p>
   <p>
    Pieseň o zradnom milencovi patrí do rozsiahlej skupiny látkovej o Modrofúzovi (Blaubart,
         Barb-bleu), ktorý láka dievčatá a potom ich vraždí v lese, alebo ubije niekoľko svojich
         žien preto, že i po zákaze nazrely do komory, v ktorej sú stopy mrzkých zločinov vrahových.
         Na pôde západo-slovanskej máme vcelku štyri cykly piesní o zradnom milencovi (Národopisný
         věstník českoslovanský 1914, str. 106 nsl.), odchodné nielen v celkovom poňatí látky, ale i
         v rozdielnych podrobnostiach.
   </p>
   <p>
    Cyklus 1. Dievča žne v lese, a keď je napadnuté, prosí, aby smelo tri razy zavolať.
         Volanie počujú jej bratia, prídu, ale dievča je už mŕtve. Nasleduje rozhovor bratov s
         vrahom a zakľúčenie naznačuje trest.
   </p>
   <p>
    Cyklus 2. Milenec prehovorí dievča, aby s ním utieklo, ale na ceste ju hodí do jazera.
   </p>
   <p>
    Cyklus 3. V oblasti moravskej a slovenskej boly zapísané piesne, v ktorých nachádzame
         dvojaký motív: a) milenec vylákal dievča a potom ho zabil v lese; b) milý vezie dievča cez
         rieku (more) a prostred vody rozkáže milej, aby sosadla s koňa. Tento dvojaký motív sa
         slúčil a tak skrsla skupina textov, ktoré poznáme len z územia moravského a slovenského.
   </p>
   <p>
    Cyklus 4. Dievča, napadnuté v lese, zmocní sa vrahovej zbrane a násilníka zabije.
   </p>
   <p>
    Náš text patrí do cyklu 3., ktorý podáva svojskú československú formáciu látky o
         Modrofúzovi. Úvodné sloky (1 — 4) rozprávajú o rozladení medzi milencami a, tvoriac akýsi
         vstup, pripravujú tragické rozuzlenie. Všimnite si, ako pravdivo sú opísané charaktery
         oboch milencov. Dievča, iste bytnosť vášnivá, živej povahy, obsýpa milenca výčitkami;
         chladný, prefíkaný muž pokojne počúva, ale umlčí výčitky poznámkou, že odchádza na vojnu.
         Situácia sa odrazu premení: dievča miluje úprimne, je hotové odísť čo i pešo so svojím
         chlapcom, ktorý sa zpočiatku vyhovára, ale napokon jednako pristáva. Pravda, odôvodnenie
         tohto náhleho spoločného odchodu nie je v našom texte tak podarené, ako býva v iných
         cykloch týchto balád, ktoré rozprávajú, že milý falošnými sľubmi vylákal dievča, aby s ním
         odišlo. Vrah vykonal svoj skutok po zversky. Skladateľ opisuje hodne realisticky, ale
         vrodený smysel umelecký ho chránil, aby neklesol na úroveň piesní kramárskych, ktoré v
         podobných prípadoch nevyhýbajú sa hnusným podrobnostiam. Biele ruky a nohy ležia
         porozhadzované po lúkach a poliach pri Dunaji, bledé vlasy roznáša vietor a čierne oči sa
         krútňavejú na hlbine, kde vír je najprudkejší. V prudkej krútňave sa octlo nešťastné
         dievča: zaslepené láskou, opustilo domov, a tým sa vydalo do rúk vrahových.
   </p>
   <p>
   </p>
   <p>
    <span class="emphasis">
     <em>
      22. Milý vylieči
     </em>
    </span>
   </p>
   <p>
   </p>
   <p>
    Varianty.
   </p>
   <p>
    a) České: Sušil 585 (č. 768).
   </p>
   <p>
    b) Slovenské: Slov. sp. III. 107 (č. 292).
   </p>
   <p>
    Smutná apostrofa Belehradu často sa ozýva v úvodoch ľudových piesní vojenských,
         pripomínajúc zlé časy tureckých vojen. V našom texte tvoria sloky 1 — 2 expozíciu deja,
         naznačujúc náladu. Skladateľovi išlo o to, aby ukázal silu úprimnej lásky. Matka sa shovára
         s dcérou, ktorá je chorá túžbou za milým. Dievča teší matku, ale odrazu zamdlie, i
         posielajú pre farára. Spolu prichodí zvesť, že milý prichádza; a toto radostné posolstvo
         vzkriesi chorú. Podobné piesne boly zapísané i u iných národov, ale užších vzťahov medzi
         nimi niet, lebo ide o látky, ktoré vznikaly samostatne v rozličných oblastiach.
   </p>
   <p>
   </p>
   <p>
    <span class="emphasis">
     <em>
      23. Milá nado všetko
     </em>
    </span>
   </p>
   <p>
   </p>
   <p>
    Vodčiu myšlienku piesne vyjadrujú známe slová biblické o láske, ktorá nezávidí a nehľadá
         svojich vecí. Ľudové piesne často uvažujú, čia láska je najhlbšia a najmenej sebecká,
         dávajúc niekedy prednosť matke, inokedy sestre. Naša pieseň oslavuje lásku milenkinu. Otec,
         mať, sestra i brat prichádzajú k mŕtvemu Janíčkovi, ale starajú sa skôr o nové šaty, o
         čižmy a o klobúk, než o syna a brata. Prišla i milá a v hlbokom žiali klesla do Dunaja.
   </p>
   <p>
    Podobné látky nachádzame i v ľudových piesňach iných národov. Tak na pr. v piesni
         poľskej (Swiętek, Lud. Nadrabski, str. 175, č. 11) prichádzajú k ťažko ranenému otec, mať,
         ujec, strýc, brat a sestra, ale Janíček všetkých prosí, aby odišli. Napokon prichádza milá
         a ranený ju víta slovami: „A ty, najmilšia, pristúp sem ko mne, moje srdce ožije vo mne.“
         Látka „Milá nado všetko“ je, pravda, známa, i z piesní našich, v rozličnom spracovaní.
         (Sušil 328 č. 446; Bartoš, Akad. 101; Kollár II. 13, č. 9; Slov. sp. II. 262, č. 720.)
   </p>
   <p>
   </p>
   <p>
    <span class="emphasis">
     <em>
      24. Janko vo väzení
     </em>
    </span>
   </p>
   <p>
   </p>
   <p>
    Varianty.
   </p>
   <p>
    a) České: Bartoš N. P. 63 (č. 73). — Bartoš, Akad. 25.
   </p>
   <p>
    b) Slovenské: Kollár I. 347 (č. 41). — Slov. sp. I. 156 (č. 416), II. 38 (č. 92).
   </p>
   <p>
    Pieseň trochu pripomína balady o zlom milencovi (č. 21), ale náš variant je dosť neúplný
         a naznačuje dej len všeobecne. Milý je vo väzení, vyhovára sa pred právom, ale svedkovia ho
         usvedčujú. (Pozri Poznámky I. str. 88.).
   </p>
   <p>
   </p>
   <p>
    <span class="emphasis">
     <em>
      25. Ubitý milenec
     </em>
    </span>
   </p>
   <p>
   </p>
   <p>
    Varianty.
   </p>
   <p>
    a) České: Holas I. 39 (č. 37); 40 (38); III. 9 (č. 6a, b). — Sušil 128 (č. 131). —
         Bartoš, Akad. 40 (č. 47 ad).
   </p>
   <p>
    b) Slovenské: Slov. sp. I. 31 (č. 86); II. 138 (č. 373); III. 60 (č. 168). — Sborník II.
         1 str. 93 (č. 16). — Mišík 4 (č. 3); 128 (č. 349).
   </p>
   <p>
    Pieseň o šuhajovi, ktorého mlynár ubil na vohľadoch, blíži sa lokálnym motívom o
         vraždách. Veľké shody v podrobnostiach látkových i formálnych dokazujú, že všetky varianty
         české i slovenské vzišly zo spoločného typu základného. Doklady z Čiech nachádzame až v
         sbierkach najnovších, naproti tomu na Morave a na Slovensku je pieseň doložená hojne; iste
         prenikla z Moravy do Čiech.
   </p>
   <p>
   </p>
   <p>
    <span class="emphasis">
     <em>
      26. Ubitý na vojne
     </em>
    </span>
   </p>
   <p>
   </p>
   <p>
    Varianty.
   </p>
   <p>
    a) České: Erben 494 (č. 32). — Slavia I. 1 str. 39 (č. 7); II. 1, str. 131 (č. 217). —
         Holas II. 7 (č. 3); V. 14 (č. 9). — Sušil 589 (č. 773). — Bartoš N. P. 207 (č. 328).
         Bartoš, Akad. 242 (č. 429).
   </p>
   <p>
    b) Slovenské: Kollár I. 389 (č. 29).
   </p>
   <p>
    Protiva k baladám o milej v hrobe. Topografia variantov ukazuje, že pieseň akiste skrsla
         na území českomoravskom a odtiaľ prenikla na Slovensko. So stránky látkovej sú medzi
         jednotlivými variantami českými a slovenskými rozdiely, najmä záver býva rozličný (na pr. v
         českých piesňach vojaci vyzývajú dievča, aby si vybrala iného milenca — odpovedá im, že by
         sa radšej utopila), pritom však je isté, že ide o varianty jedného textu základného, ako
         dokazujú shody formálné. Z jedenástich variantov v deviatich prípadoch nachádzame refrén
         tohože druhu, ba zväčša i shodné znenia. Je to refrén, stvorený jedným slovom (tam, včas
         atď.) na konci sloky, alebo dvoma slovami obdobného znenia vnútri a na konci sloky. Len
         zriedka sa určitý typ refrénu udržuje tak pravidelne. Pravda, je to pieseň obmedzená na
         oblasť československú.
   </p>
   <p>
    Sloka 2. Dcéra pleje rozmarín — podrobnosť, ktorá má zvýšiť kontrast. Dievča akiste sa
         úfalo návratu milého, preto opatrovalo rozmarín, tešiac sa, že ju ozdobí v deň svadobný.
   </p>
   <p>
    Sloka 9. — 10. Tieto verše vlastne len zoslabujú zakľúčenie piesne 7 — 8, rozvliekajúc
         ho podrobnosťami o pohrebnom sprievode.
   </p>
   <p>
   </p>
   <p>
    <span class="emphasis">
     <em>
      27. Nešťastný milý
     </em>
    </span>
   </p>
   <p>
   </p>
   <p>
    Varianty.
   </p>
   <p>
    České: Sušil 349 (č. 482). — Bartoš, Akad. 8.
   </p>
   <p>
    Rozmanité obmieňajú ľudové piesne prastarý, všeľudský motív o milencoch, ktorých odpor
         rodičov doženie na smrť. Často bývajú pripojované výstražné verše, vystríhajúce pred
         zbytočnou zatvrdilosťou. Nešťastný milý chcel si dať Marišku aspoň odmaľovať, ale maliar
         ešte ani neprišiel, a milý umrel. Mariška, ktorú nasilu vydali za iného, príde nariekať na
         hrob a shovára sa s milým, lebo podľa povery všeobecne známej, plač pozostalých budí
         mŕtveho. V závere vyznieva zo smútku nad zničeným životom i výčitka proti mužovi, ktorý
         prijal ruku dievčaťa, hoci vedel, že jej srdce patrí inému.
   </p>
   <p>
   </p>
   <p>
    <span class="emphasis">
     <em>
      28. Nešťastní milenci
     </em>
    </span>
   </p>
   <p>
   </p>
   <p>
    Po celom svete sú oddávna rozšírené piesne i rozprávky o nešťastných milencoch, z hrobov
         ktorých vyrastajú kvety a spájajú sa na znak, že láska aspoň v záhrobí slávi víťazstvo nad
         zlobou ľudskou. Tak na pr. v piesni srbskej (Vuk, Srpske nár. pjesme, 1845, kn. II. č. 30)
         cár Stjepan dal obesiť Momira, keď uveril klebetám vezírov. Cárova dcéra Grozdana sa
         obesila tiež.
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       „Na Momiru zelen bor nikao,
na Grozdani vinova lozica;
zavila sa loza oko bora,
ko sestrina oko brata ruka.“
      </span>
     </p>
    </div>
   </p>
   <p>
   </p>
   <p>
    O kvetoch, vyrastajúccih z hrobu, pozri štúdiu prof. J. Polívku „Lalia“ (Věstník Král.
         čes. Spol. Nauk, tř. histor. 1914), taktiež Anmerkungen zu den Kinder- und Hausmärchen der
         Brüder Grimm I. 262.
   </p>
   <p>
    Naša pieseň — obmedzená len na oblasť slovenskú — samostatne kombinuje známe motívy. Zlá
         mať nenávidí milenca svojej dcéry, chce ho dať zamurovať, ale Janíček umre prv, než je
         zamurovanie dokončené. Zvonia hrany, nešťastná dcéra ide na cintorín a tam umre. Z ich
         hrobov vyrástly ľalie a „drobná rozmaria“. Ukrutná mať skamenela. V doslove (sl. 10 — 11)
         čítame verše, tvoriace akoby výstražný nápis na skamenelej postave matkinej. Zdá sa, že
         základom piesne je miestna povesť, vykladajúca zvláštny tvar nejakého skaliska, a s tou
         povesťou azda súvisí i motív zamurovania. Podivné skupiny skalné si ľud často vysvetľuje,
         rozprávajúc o skamenelých ľuďoch, o nedokončených stavbách atď. Súvislosť s miestnou
         povesťou by tiež vysvetlila, prečo pieseň ostala obmedzená iba na úzku oblasť.
   </p>
   <p>
   </p>
   <p>
    <span class="emphasis">
     <em>
      29. Utonulý
     </em>
    </span>
   </p>
   <p>
   </p>
   <p>
    Varianty.
   </p>
   <p>
    České: Sušil 86 (č. 90). — Bartoš N. P. 19 (č. 22a, b, c); 639 (č. 986).
   </p>
   <p>
    Najbližšou obdobou tejto piesne je krásna balada o Ranoši. Nešťastné dievča samo sa
         usmrtilo, keď sa jej milý utopil. (Pozri Novotný, Libické písně 38, č. 47; Sušil 186, č.
         183; Koželuha, Kytice z národních písní moravských valachů 17, č. 15; Opavský Besedník I.
         292.) Veľmi hojne je rozšírená medzi ľudom poľským: do 30 variantov.
   </p>
   <p>
    Z obsahu našej piesne vidno, že skladateľovi išlo najmä o to, aby vyobrazil vášnivé
         vzrušenie dievčaťa. Preto sa len v prvých dvoch slokách krátko naznačuje, že milý utonul, a
         nasledujúcich šestnásť slôk opisuje duševný stav milej spôsobom zvyčajným v ľudovej epike,
         t. j. dejom. Dievča tuši, že milý je stratený, ale jednako vyzýva rybárov, aby zatiahli
         siete, a keď zazre Janíka, volá s akousi zúfalou iróniou: „Toto je tá ryba, môjmu srdcu
         ľúba!“ Pieseň dobre vystihuje, ako sa dievča očistom pokojne zapodieva prípravami na
         pohreb. Vyjednáva so zvonármi, aby zvonili hranu, objednáva u hrobárov hrob pre dvoch a u
         truhlárov rakvu pre dvoch. Iste už rozhodlo o svojom osude. V pôvodnej osnove dievča spácha
         samovraždu, hoci naša pieseň vyhla sa takému zakľúčeniu a naznačuje iba, že milá umrela
         žiaľom.
   </p>
   <p>
   </p>
   <p>
    <span class="emphasis">
     <em>
      30. Utopený
     </em>
    </span>
   </p>
   <p>
   </p>
   <p>
    Varianty.
   </p>
   <p>
    a) České: Sušil 98 (č. 100).
   </p>
   <p>
    b) Slovenské: Slov. sp. II. 210 (č. 565).
   </p>
   <p>
    Z početných ľudových piesní znie súcit s chudobným dievčaťom, ktoré, utisnuté samo na
         seba, často musí znášať rozmanité príkoria. Ale je nie bez záštity, Boh ju chráni a krivda
         dôjde odplaty. Tak sa stalo i v našej piesni. Šuhaj brodil kone a utonul osudnou náhodou,
         ktorú ľud vykladá ako trest. V tretí deň sa vynoril a shovára sa so svojou milou — veď sme
         v svete ľudového podania, kde sa milí vracajú a môžu sa dorozumieť so živými. Ľud verí, že
         najmä človek obťažený vinou ani po smrti nemá pokoja, a v duchu tohto názoru milenec v
         našej piesni sám sa milenke vyznáva: Boh ho potrestal, že si nevšímal chudobného dievčaťa a
         hriešne ju opustil pre dievča bohatšie. Tieto slová, pravdepodobne vyjadrujúce ľudový
         úsudok o príčine nešťastia, hovorí mŕtvy sám, a tým skladateľ získal pointu, ktorá budí
         dojem živší a omnoho hlbší, než keby ju bol predniesol vo forme výstrahy, obľúbenej najmä v
         piesňach kramárskych. (Pozri č. 28, kde napomenutie vyslovuje skamenelá mať.)
   </p>
   <p>
    O piesňach, opisujúcich utopenie, bola zmienka v poznámkach na str. 73.
   </p>
   <p>
   </p>
   <p>
    <span class="emphasis">
     <em>
      31. Utonulé dievčatá
     </em>
    </span>
   </p>
   <p>
   </p>
   <p>
    O ráze piesne pozri str. 73.
   </p>
   <p>
    Sloka 6. Podľa ľudovej viery „pátričky“ a modlitebné knižky majú moc ochrannú. Preto v
         Erbenovej básni „Svatební košile“ mŕtvy milenec žiada, aby dievča odhodilo pátričky a
         „knižky modlicí“.
   </p>
   <p>
   </p>
   <p>
    <span class="emphasis">
     <em>
      32. Zabitý Janík
     </em>
    </span>
   </p>
   <p>
   </p>
   <p>
    Poznámky pri č. 34.
   </p>
   <p>
   </p>
   <p>
    <span class="emphasis">
     <em>
      33. Zabitý syn
     </em>
    </span>
   </p>
   <p>
   </p>
   <p>
    Poznámky pri č. 34.
   </p>
   <p>
   </p>
   <p>
    <span class="emphasis">
     <em>
      34. Dorúbaný
     </em>
    </span>
   </p>
   <p>
   </p>
   <p>
    V poznámkach všeobecných sme upozornili (str. 73), že v ľudovej poezii slovenskej je
         veľmi mnoho piesní, ktoré spracovaly látky rázu miestneho. Do tejto skupiny prislúchajú
         najmä skladby o nešťastiach, vraždách atď., improvizácie, ktoré akiste skrsly krátko po
         skutku v čase obecného vzrušenia a preto zachovávajú miestne názvy, vlastné mená atď. Tri
         piesne nášho výboru rozprávajú o zavraždených šuhajoch, kresliac chmúrne obrázky zo života
         na dedine: napadnutie v hore, krvavú bitku na pastve a smrť šuhajovu, tak sa zdá, na vojne.
         Koniec týchto rozmanitých príhod v podstate sa shoduje, lebo opisuje žiaľ žien (matere a
         milenky), keď im prinášajú dokrvavené telá chlapcov, na ktorých sa ešte nedávno dívaly s
         radosťou a pýchou. Skladatelia pojali svoju látku odchodne: pieseň (č. 32) o Janíkovi v
         turianskych horách s úľubou podáva podrobnosti, pripomína, že ubitý bol ozbrojený a mohol
         sa obrániť; počujeme divé výkriky vrahov, úpenie napadnutého a nárek príbuzných pri
         smutných povinnostiach posledných: u rychtára a na pohrebe.
   </p>
   <p>
    Naproti tomu druhá pieseň (č. 33) v ôsmych úsečných veršoch niekoľkými črtami vyobrazila
         rodinné nešťastie, tým smutnejšie preto, že chudobnej materi zabili syna, možno jedinú jej
         oporu v ťažkom boji o život.
   </p>
   <p>
    Rovnako stručná je i nasledujúca pieseň (č. 34), obracajúca pozornosť poslucháčov na
         jedinú podrobnosť: opisuje zakrvavenú košieľku dorúbaného, ktorú mu vyšila milá ako darček
         pred odchodom do boja. Preto si smutne spievala, keď košeľu došívala, preto plakala, keď ju
         milému dávala.
   </p>
   <p>
   </p>
   <p>
    <span class="emphasis">
     <em>
      35. Zabitý pre halenu
     </em>
    </span>
   </p>
   <p>
   </p>
   <p>
    Varianty.
   </p>
   <p>
    a) České: Sušil 121 (č. 123). — Bartoš N. P. 25 (č. 20); 639 (č. 987). Bartoš, Akad. 48.
   </p>
   <p>
    b) Slovenské: Kollár II. 36 (č. 46). — Slov. sp. I. 99 (č. 269); 222 (č. 587).
   </p>
   <p>
    Za starodávna bývala krádež na dedine zjavom zriedkavým. Každý opatroval svoje a o
         cudzie sa nestaral, ba v niektorých krajoch ľudia ani nezamykali. Časom zbojníci odvliekli
         ovcu alebo valasi zjedli barana a vyhovorili sa na zbojníkov, ale inak — najmä v krajoch
         odľahlejších — bývala príkladná statočnosť. Len v jednej veci ľud sa oddávna rozchádzal s
         platnými zákonmi, lebo poľný pych „na panskom“ a pytliactvo nepokladal za krádež. Od jari
         do zimy mávali poľní strážcovia i hájnici plno roboty a temer denne honili chasu, ktorá im
         tu vyťala strom, tam vypásla lúku, chytala zver, lovila ryby atď. V časoch roboty bývaly
         tresty veľmi prísne, ba stávalo sa, že pre vec celkom nepatrnú padol za obeť ľudský život.
         Smutnú príhodu takú spracovala naša pieseň. Janko pásol voly, prišli hájnici a za pokutu
         chceli mu vziať halenu. Vieme, že medzi dedinami a panskými majetkami bývaly časté a
         húževnaté spory o pasienky, lebo mnoho ráz obec stratila svoje dobré právo iba preto, že v
         spore s mocným pánom nič nevysúdila. Azda išlo v tomto prípade o sporný pasienok, azda sa
         pastierovi videlo, že pokuta je neprimerane veľká — slovom, nechcel dať svoju halenu,
         pobili sa a Janka zabili. Zakľúčenie piesne opisuje nárek nad zabitým: oplakávajú ho
         rodičia i milá; pravda, slzy milenkine — hovorí pieseň — sú falošné, t. j. dievča sa ľahko
         uteší, nájde si iného „frajera, úprimného“, ale slzy rodičov „na tvrdom kameni jamy
         prebíjajú“, lebo strateného syna nik im nenahradí.
   </p>
   <p>
   </p>
   <p>
    <span class="emphasis">
     <em>
      36. Nešťastný kôň
     </em>
    </span>
   </p>
   <p>
   </p>
   <p>
    Prvotný človek zosobňoval celú prírodu, ktorá ho obklopovala, nazdávajúc sa, že na pr.
         zvieratá i rastliny sú bytnosti jemu podobné. Preto v rozprávkach i v piesňach všetkých
         národov zvieratá hovoria, preto býva tajomný vzťah medzi rastlinou a človekom atď. V
         piesňach slovanských najmä kôň máva úlohu význačnú: v bitke neopúšťa umierajúceho pána,
         prináša domov smutné posolstvo o jeho smrti, inokedy býva jeho radcom; ak sa kôň potkne,
         stihne pána nešťastie atď. Tak na pr. v Iliade (XVII. 425) kone Achilleove plačú za
         Patroklom, v srbskej piesni (Vuk, Srpske nár. pjes. II. 1845, str. 439) Šarac, povestný kôň
         Kraljevića Marka, cítiac blízku smrť, počne sa potkýnať a roniť slzy.
   </p>
   <p>
    Pán sa stará o koňa ako o svojho priateľa, durí ho láskavými slovami a najmä v nešťastí
         sa uchyľuje k vernému koňovi ako k dôverníkovi. V piesňach vojenských pán sa veľmi často
         shovára s koňom. Mišík 89 (č. 218) uvádza pekný príklad. Vojak sa opytuje koňa:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       „Coš ci, koňu čarno-vrani,
že ši smutni, nevešeli?
Či ci caži zbroja moja,
či šabľička oceľová?“
      </span>
     </p>
    </div>
   </p>
   <p>
   </p>
   <p>
    Kôň odpovedá:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       „Ľem mi caži ta ňepravosc,
žeš mi ňedal ofsa nadosc;
ti si zaješ pečeňečki,
a mňe ňedaš ofsa, šečki.

Ti si piješ s poharika,
a mňe ňedaš do šaflika;
ti si čerkaš s poharami,
a ja o žlab zo zubami.“
      </span>
     </p>
    </div>
   </p>
   <p>
   </p>
   <p>
    Celkom obdobne v piesni moravskej, Bartoš N. P. 377 (č. 640). Hojné sú tieto motívy v
         ľudovej poezii ukrajinskej, lebo kozákovi predovšetkým kôň býval najvernejším druhom v
         šírej stepi. Tak v istej piesni (Hrinčenko, Etnograf, mater. III. 627, č. 1458) husár sa
         pýta koňa, prečo podklesáva. „Či snáď ťažko na tebe sedím, a či je ťažký môj vojenský
         batoh?“ Kôň odpovedá:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       „Nesedíš ty na mne ťažko,
neťaží ma batoh vojenský,
lež ťažko je v cudzom kraji:

Sena, ovsa sa nedokúpiš,
chleba, soli sa nedoprosíš.“
      </span>
     </p>
    </div>
   </p>
   <p>
   </p>
   <p>
    Jazdcov rozhovor s koňom tvorí obsah našej piesne. Pán cíti, že kôň je ukonaný, hoci
         nenesie ťažkého bremena, i dohovára mu polo žartom, polo vyčítave, že ho vari neťaží šabľa
         alebo ľahučká čiapka sobolová. Ale kôň je naozaj ustatý, lebo pán jazdí pričasto a
         prirýchlo, ostrôžky rozbodaly boky koňove do krvi. Darmo mu pán sľubuje, že v teplej stajni
         zámockej si odpočinie; kôň si žiada smrť, nech ho pán vydá na pospas dravému vtáctvu.
         Posledná sloka trochu nejasne naznačuje, že vari v zámku zle opatrovali koňa, a azda i kôň
         chce dokonať preto, že neschvaľuje pánovu lásku, tušiac nebezpečenstvo.
   </p>
   <p>
   </p>
   <p>
    <span class="emphasis">
     <em>
      37. Kačička divoká
     </em>
    </span>
   </p>
   <p>
   </p>
   <p>
    Varianty.
   </p>
   <p>
    a) České: Erben 396 (č. 71). — Sušil 530 (č. 724). — Bartoš N. P. 234 (566 a, b).
   </p>
   <p>
    b) Slovenské: Kollár I. 346 (č. 39). — Slov. sp. II. 71 (č. 189).
   </p>
   <p>
    Z týchto veršov znie bezútešný žiaľ dievčat, ktorých sladké sny uvädly ako kvety v
         jeseni, zármutok sestár, ktoré zamierajú túžbou po bratoch na vojne, utrpenie žien v
         nešťastnom manželstve, bôľ srdca materinského. Šťastie a zmar, život a smrť, slovom, osud
         ľudský vôbec, podliehajúci silám tajomnej moci vyššej, je stelesnený osudom divej kačičky,
         ktorá ľahko a voľne krúžila nad rybníkom — ale ťažké olovo jej ochromilo krídlo a srazilo
         ju na hladinu. Vzácny dar pozorovací, dôverný vzťah k prírode a ono nenapodobiteľné umenie,
         ktoré vie cit vyjadriť obrazmi, stvorily tu dielo dokonalé. Epické jadro je nepatrné, ale v
         ňom je utajená taká sila lyrická, že vo vnímavej duši zobudí dojem nezapomenuteľný.
   </p>
   <p>
   </p>
   <p>
    <span class="emphasis">
     <em>
      38. Breza
     </em>
    </span>
   </p>
   <p>
   </p>
   <p>
    Varianty.
   </p>
   <p>
    a) České: Bartoš, Akad. 588 (č. 1120). Zrejme slovenská. Vydavateľ tiež poznamenal, že
         pieseň je „z uherské strany“.
   </p>
   <p>
    b) Slovenské: Čelakovský, Slovanské nár. písne II. 67 (č. 11). — Kollár II. 375. — Slov.
         sp. I. 16 (č. 47.) — 216 (č. 570).
   </p>
   <p>
    Alojz Mrštík v diele „Rok na vsi“ (Sebr. sp. I. 292.) rozpráva, ako obec dala vyrúbať
         staré vŕby na pasienku a dodáva: „A s vrbami loučí se všechna ta srdcejemná píseň mládí,
         velká poesie mnoho a mnoho let, poesie pastvišť, husích sněmování a dětských her, oblíbený
         průhon všech okolních slepic a zlatých housátek, jichž se tu z jara na zeleném drnu vždycky
         jen žlutalo… Na jaře — jak tu bývalo vždy krásně!“
   </p>
   <p>
    To isté, pravda, prostejším spôsobom vyslovil skladateľ tejto krásnej piesne slovenskej.
         Soťali brezu, milý strom, ktorý bol všetkým na radosť. Chlapci liezli po jej strieborne
         ligotavom kmeni, pod brezou sedávali pocestní, besedovali domáci a na mraku sa tam
         schádzavali milenci. Zaplakali chlapci i dievčatá, keď sa breza zachvela pod ranami sekery
         a s druzgotom klesla na zem. Upozornili sme už na túto pieseň (str. 106), ktorá pekne
         ukazuje, ako si ľud váži stromov a ako srdečne vie prejaviť svoju lásku.
   </p>
   <p>
   </p>
   <p>
    <span class="emphasis">
     <em>
      39. Voziar a zbojník
     </em>
    </span>
   </p>
   <p>
   </p>
   <p>
    Varianty.
   </p>
   <p>
    a) České: Sušil 104 (č. 106). — Bartoš N. P. 27 (32)- (Peck, Valašské nár. písně, str.
         10.) — Bartoš, Akad. 55.
   </p>
   <p>
    b) Slovenské: Slov. sp. I. 110 (č. 298); II. 141 (č. 381).
   </p>
   <p>
    Kým nebolo železníc, dopravovali tovar len „furmani“ dovozom, t. j. povozmi po
         hradských. Vtedy kvitla furmanská sláva, dobre sa vodilo furmanským hostincom, v ktorých
         furmani bývali vítanými hosťmi, hradské oživovaly ťažké vozy, ťahané obyčajne dvoma pármi
         koní, kryté hrubými plachtami a vrchovato naložené tovarom. Furman býval človek statočný,
         rázny, často majetný a tešieval sa všeobecnej vážnosti, lebo vtedy sa zriedka cestovalo a
         ľudia mali v úcte každého, kto videl kus sveta. Alojz Jirásek v svojich románoch a
         poviedkach opísal niekoľko postáv originálnych furmanov a obostrel ich verným starovekým
         kúzlom zašlých čias. Pravda, zamestnanie furmanovo bolo ťažké a len chlap zdravého koreňa
         mohol znášať trudný život na hradských v hlbokom blate na jar i v jeseni alebo pri krutých
         mrazoch zimných. Horší než surový čas bývali zlí ľudia, zbojníci, ktorí v osamelých
         závozoch „vystupovali“, t. j. zbíjali voziarov, brali im kone a plienili náklad, často
         veľmi cenný.
   </p>
   <p>
    Epizodu z furmanského života zachytila naša pieseň. Zbojníci napadli voziara a hneď
         volajú, aby vypriahal štyri kone. Skúsený furman nepomýšľa na odpor, vidí, že je na pustom
         mieste, v horskej doline, a že by presile neodolal, ale uľahčuje si aspoň tým, že volá na
         zbojníkov, aby si vypriahli kone sami, že on nie je ich sluhom. A ako na ospravedlnenie
         svojho dobrovoľného ústupu pridáva, že by sa im v šírom poli postavil na odpor, ale v
         zbojníckom „tábore“ nič nespraví.
   </p>
   <p>
   </p>
   <p>
    <span class="emphasis">
     <em>
      40. Zlý milenec
     </em>
    </span>
   </p>
   <p>
   </p>
   <p>
    Varianty.
   </p>
   <p>
    a) České: Sušil 81 (č. 87); 164 (č. 164); 112 (č. 113); str. 780. — Bartoš N, P. 2 (č.
         3). — Bartoš, Akad. 37 (č. 44).
   </p>
   <p>
    b) Slovenské: Šafařík, Písně světské II. 73 (č. 43). — Slavia II. 5, str. 77 (č. 159). —
         Slov. sp. II. 265 (č. 727); III. 14 (č. 29); 74 (č. 207). Čes. lid. XII. 278.
   </p>
   <p>
    Táto balada patrí do prvého cyklu piesní o zradnom milencovi (pozn. k č. 21., str. 127),
         ktoré sú na pôde západoslovanskej rozšírené v Lužici, v Čechách, na Morave a v Sliezsku. So
         stránky obsahovej piesne západoslovanské blížia sa nemeckým a užší vzťah medzi nimi je
         veľmi pravdepodobný. K rozvitým spracovaniam českým druží sa skupina textov, obmedzená
         výlučne na oblasť moravskú a slovenskú, ale pôvodu nepochybne slovenského, ktorých jadro je
         v rozhovore so zradným milencom. Sem zadeľujeme i pieseň vyššie spomenutú. So stránky
         formálnej upozorňujeme na refrén vnútri a na konci sloky (po 2. a 4. verši), ktorý sa
         opakuje temer vo všetkých variantoch (zo šiestich variantov, ktoré poznám, má ich refrén
         pätoro) a dokazuje, že celá skupina vznikla zo spoločného typu základného. Jej pôvod treba
         nepochybne klásť do prostredia zbojníckeho, hoci to z obsahu nie je zrejmé.
   </p>
   <p>
    Rozhovor s vrahom pripomína piesne české, lebo i Janík eufemisticky naznačuje vraždu
         slovami o zabitej holubičke. Možno, že i sloka štvrtá má nejaký vzťah na skutočnosť: azda
         milá dohovárala Janíkovi, aby zanechal zbojníctva, alebo on ju opustil pre inú a chcel sa
         zbaviť výčitiek atď. Zločin spravil rozruch, udreli na poplach a Janíka chytili. Ešte raz
         zazvonily zvony — keď odsúdeného viedli na šibenicu. Skladateľ veľmi zvýšil účinnosť piesne
         primeraným použitím refrénu na konci sloky. Zvolanie „Bože môj“ ako by naznačovalo ľútosť
         nad ubitým dievčaťom, ale i mimovoľný súcit s vrahom v ťažkých chvíľach pred súdom a pod
         šibenicou.
   </p>
   <p>
   </p>
   <p>
    <span class="emphasis">
     <em>
      41. Zbojníkova žena
     </em>
    </span>
   </p>
   <p>
   </p>
   <p>
    Varianty.
   </p>
   <p>
    a) České: Sušil 134 (č. 139). — Bartoš N. P. 28 (č. 35 a, b). — Bartoš, Akad. 57 (70).
   </p>
   <p>
    b) Slovenské: Kollár II. 37 (č. 47). — Mišík 94 (č. 230). — Slov. sp. I. 94 (č. 255); I.
         105 (č. 285); II. 80 (č. 219); 207 (č. 555); III. 128 (č. 369); 130 (č. 379).
   </p>
   <p>
    Balada o žene, vydatej za zbojníka, je na území slovanskom dobre známa, najmä u Slovanov
         východných a južných. Z rozboru a topografie variantov je zrejmé (Národop. věstník
         českoslov. 1908, 56 nsl., 1909, 130 nsl.), že sa pieseň šírila z východu na západ. Motív.
         pôvodne vari juhoslovanský, prevzala ľudová pieseň ukrajinská a odtiaľ prešiel jednak do
         Poľska, kde sa neudomácnil, jednak na Slovensko, kde sa rozšíril hojne, ako svedčí značný
         počet variantov. Prostredím slovenským pieseň putovala na Moravu, ale i tam ostala
         obmedzená na oblasť moravsko-slovenskú a do Čiech neprenikla vôbec.
   </p>
   <p>
    Látka tejto desivej skladby je neobyčajne dramatická. Mať sa dala oslniť zovňajškom
         ženíchovým a nevedela, že vydala dcéru za zbojníka. Trpký život mala mladá žena so surovým
         mužom. Večer odchádzal a v noci sa vracal so zbojníckou korisťou. Raz žena našla v
         skrvavených šatách uťatú ruku a akiste podľa prsteňa poznala, že muž ozbíjal a zavraždil
         jej brata. Táto podrobnosť naznačuje, že pieseň kladie dej do prostredia zámožnejšieho,
         azda šľachtického. Zbojník, ktorému vražda už zovšednela, na počiatku sa ľahostajne
         vyhovára, ako by išlo o príhodu celkom nepatrnú (pozri sloku 14). Keď však tvár ženina
         vbudila v ňom zlé predtuchy, dovoláva sa ženinej vernosti, úfajúc sa, že ho nezradí. Ale
         posvätný vzťah k bratovi víťazí a ostro úsečná odpoveď mladej ženy dáva tušiť, že nezamlčí
         vraždu a pomstí bratovu smrť.
   </p>
   <p>
   </p>
   <p>
    <span class="emphasis">
     <em>
      42. Dievča a dvanásť zbojníkov
     </em>
    </span>
   </p>
   <p>
   </p>
   <p>
    Hojne rozšírená ľudová poviedka rozpráva o hrdinnom dievčati, ktorá slúžilo na samote.
         Raz domáci odišli a zbojníci, ktorí vystriehli príhodný čas, chceli vniknúť do domu. Ale
         dievča sa ozbrojilo, prvému zbojníkovi, ktorý liezol úzkym oblôčkom do pivnice (do komory
         atď.: podrobnosti sa menia), odťalo hlavu a telo vtiahlo dnu. Ostatní, nazdávajúc sa, že
         prvý zbojník je už na mieste, liezli rad-radom a udatné dievča všetkým poodtínalo hlavy.
         Posledný bol zbojnícky hajtman. V niektorých variantoch sa rozpráva, že poznal lesť,
         vyviazol životom, a druhá časť poviedky opisuje jeho nepodarený pokus o pomstu.
   </p>
   <p>
    Slabý ohlas tejto látky zachytila naša pieseň, ktorá nejasne naznačuje, že dievča zabilo
         jedenásť zbojníkov, ale skladateľ inak odôvodňuje, prečo dvanásty zbojník ostal na žive:
         bol to milý dievčaťa. Trestu neušiel a v zakľúčení piesne zbojník, ktorého akiste odsúdili
         hneď na mieste, vyslovuje želanie, kde ho majú obesiť. Celkom podobne prosí vrah v istej
         piesni moravskej (Sušil 91, č. 95):
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Nevěšejte mne na duby,
objedli by mě holubi.

Pověšte mě radš na jedlu,
kam chodí milá pro vodu.

Až té voďenky nabere,
holuby se mne zežene.

Ej, hukša, hukša s milého,
nejezte těla bílého… atď.
      </span>
     </p>
    </div>
   </p>
   <p>
   </p>
   <p>
    <span class="emphasis">
     <em>
      43. Vdovčík
     </em>
    </span>
   </p>
   <p>
   </p>
   <p>
    Varianty.
   </p>
   <p>
    Slovenské: Mišík 3 (č. 2).
   </p>
   <p>
    Podanie slovenské zachovalo mená odvážnych chlapcov, ktorí chodili s Jánošíkom na zboj;
         ale ľudová obraznosť rozhojnila ich životopisy zamieňaním a kombináciou motívov základných,
         ba niekedy prosto bez premeny početné podrobnosti preniesla tak, že príhoda, viažuca sa na
         meno Jánošíkovo, rozpráva sa o niektorom členovi jeho družiny atď. Tak na pr. naša pieseň
         opisuje posledné chvíle zbojníka Vdovčíka, ale upotrebila motívov známych z rozličných
         verzií povesti o Jánošíkovi. I Vdovčíka zradila baba, preto si želal, aby mu ju aspoň raz
         dali do hrsti; i Vdovčíkovi naša pieseň pripisuje nadprirodzenú silu, skrytú v čarovnom
         opasku, skvostne vyzdobenom: preto mu ho páni nedali, bojac sa, že by Vdovčíka potom
         nepremohli.
   </p>
   <p>
    Stál pod šibenicou sputnaný, ako lapený vlk. Smrti sa nebál, ale v náhlom sústredení
         mysli, ktoré prichádza v posledných chvíľach, preletely jeho dušou obrazy minulého života,
         ako keď nočné blesky ožiaria temný kraj. Spomínal na slnečné dni jarné, keď rozvitá bučina
         lákala zbojníkov zo zimných úkrytov do hôr, na zúrivé bitky, útek pred vojakmi po sráznych
         úbočiach a na chvíle oddychu po vlahých nociach letných. Vysoko na kopcoch v lesnej húšťave
         sedeli pri vatre, piekli barana, a po jedle rozveselení pálenkou, dali sa do tanca…
         Pozhasínaly rozpomienky a Vdovčík stál zas pod šibenicou, kat vedľa neho, okolo neho v
         kruhu vojaci. Pocítil príval neskrotenej energie, zažiadalo sa mu tanca čo i pred samou
         smrťou, všetkému na vzdory, na posmech pánom, ktorí ho odsúdili, na postrach zradcom, ktorí
         sa chceli pásť na jeho úzkosti. Páni splnili posledné želanie odsúdencovo: v ťažkých
         okovách dva razy zatancoval okolo stĺpa, vyskočil na hák a kat ho obesil.
   </p>
   <p>
    Nezáleží na tom, že sa inokedy to isté rozpráva o Jánošíkovi: ide tu o ideál zbojníckeho
         hrdinu, ktorého ľudové podanie vyobrazilo práve výjavom pod šibenicou. Sila a hbitosť, divá
         odvaha, ktorá pohŕda smrťou a nedá sa zlomiť ani mukami, slovom, všetky vlastnosti, pre
         ktoré ľud obdivoval zbojníkov, sú tu zmocnené a hrdina vyrastá v postavu nadľudskú.
   </p>
   <p>
    Pripomíname si piesne ukrajinské, ktoré podobne opisujú hrdinstvo kozákov. Tak na pr. v
         známej piesni o Bajdovi zajatý kozák, ktorého Turci zavesili za rebro na hák, vyžiada si,
         aby ho na chvíľu pustili strieľať vtáky: ako dostal luk do rúk, zastrelil tureckého cára,
         cáricu a ich dcéru.
   </p>
   <p>
   </p>
   <p>
    <span class="emphasis">
     <em>
      44. Jánošíkov zboj
     </em>
    </span>
   </p>
   <p>
   </p>
   <p>
    Zbojnícky tábor odpočíva. Jánošík spí pri ohni. Gajdoš hrá, desať druhých zbojníkov
         stráži. Ale družina nemôže byť dlho bez peňazí; preto verný Ilčík budí Jánošíka a sám
         vylezie na jedlu, aby vyzeral korisť. Blíži sa voz s drahocenným nákladom, azda s
         kremnickými dukátmi, ako dokazuje silný ozbrojený sprievod. Pravda, družina Jánošíkova
         neľaká sa presily. Pieseň len letkom naznačuje, že napadnutie sa podarilo. Počujeme, ako
         Jánošík káže kočíšovi, aby skladal truhlice. Zle si poradil kočiš. Odpovedal asi ako ten
         voziar, ktorého zbojníci nútili, aby vypriahal kone (č. 39); ale Jánošík odpor tresce
         smrťou. Zbojníci sa zmocnili pokladu, časť si rozdelili, ostatné peniaze na rozkaz
         Jánošíkov nahádzali do skalnej skrýše, aby ich nikto nenašiel. Pieseň tu idealizuje skutok
         zbojníkov, naznačujúc, že im šlo najmä o to, aby odňali peniaze pánom. O pokladoch
         Jánošíkových, skrytých v skalných priepastiach, pod koreňmi starých stromov na
         neprístupných úbočiach atď., rozpráva sa v ľude slovenskom plno povestí temer v každom
         kraji.
   </p>
   <p>
   </p>
   <p>
    <span class="emphasis">
     <em>
      45. Ulapili Jánošíka
     </em>
    </span>
   </p>
   <p>
   </p>
   <p>
    Varianty.
   </p>
   <p>
    a) České: Bartoš N. P. 26 (č. 231).
   </p>
   <p>
    b) Slovenské: Dobšinský, Prostonár. obyčaje, str. 94.
   </p>
   <p>
    Podľa kriminálnych dokladov Jánošíka chytili v Liptove, ale skladateľ celkom voľne
         premieňa miesto. Vo Zvolene udreli na poplach, aby všetok ľud bol upozornený a pomáhal
         vojakom. Naša pieseň neprináša podrobností z podania o Jánošíkovi, lež opisuje všeobecnými
         črtami zbojníkovu smrť. Refrénom pripomína táto pieseň baladu O zlom milencovi (č. 40).
         Sloky 4 — 7 ponášajú sa na známu pieseň českú, v ktorej mládenec naznačuje, akú by chcel
         rakvu. I v piesni českej čítame verše: „A na to víko zelený věnec, aby věděli, že jsem
         mládenec.“ (Erben 515, č. 11).
   </p>
   <p>
    V piesni moravskej lapený zlodej spieva:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       „Šibenko, šibena,
pro koho’s stavena?
Dybych to byl vědzěl,
že na ni viseć mam,

byl bych ju dal zlacić
od vrchu do země,
od vrchu až do země,
zlate litery kolo mne.“
(Sušil 129, č. 132. Tamže 172, č. 171.)
      </span>
     </p>
    </div>
   </p>
   <p>
   </p>
   <p>
    <span class="emphasis">
     <em>
      46. Smrť Jánošíkova
     </em>
    </span>
   </p>
   <p>
   </p>
   <p>
    Prozaické podania o Jánošíkovi rozmanite opisujú jeho silu. Popri inom rozprávajú, že
         vojaci, ktorí Jánošíka prekvapili, nemohli s ním nič spraviť, ba bol by im utiekol, ale na
         radu istej baby nasypali na zem hrachu, Jánošík sa skĺzol a spadol. Naša pieseň prevzala
         túto podrobnosť, ale skladateľovi situácia nebola dosť jasná, preto zmäteno vykladá, že
         hrach nasypali pod mŕtveho Jánošíka. Pieseň veľmi stručne spomína Jánošíkovu smrť, ktorú
         správne lokalizuje do stolice Liptovskej. Zakľúčenie idealizuje postavu Jánošíkovu. Sloka
         3. zdá sa vyslovovať mienku tých, ktorí o Jánošíkovi súdili nepriaznive a boli presvedčení,
         že bol právom potrestaný. Je to hlas priateľov poriadku. Skladateľ naproti tomu zdôrazňuje
         ľudovú mienku o Jánošíkovi: neubližoval chudobným, len pánov napádal a ozbíjal. Sloka 4:
         Podľa povesti vlkolak saje krv ľuďom. Preto pieseň menuje vlkolakmi neľútostných pánov,
         ktorí ťažkými bremenami vysávali ľud.
   </p>
   <p>
   </p>
   <p>
    4
    <span class="emphasis">
     <em>
      7. Košieľka obeseného
     </em>
    </span>
   </p>
   <p>
   </p>
   <p>
    Varianty.
   </p>
   <p>
    a) České: Bartoš N. P. 50 (č. 60).
   </p>
   <p>
    b) Slovenské: Kollár II. 38 (č. 50). — Sborník I. 8 (č. 4).
   </p>
   <p>
    Ortiel smrti bol vykonaný a pre výstrahu páni ponechali telo zbojníkovo na šibenici.
         Skladateľ nehovorí proti rozsudku, ale budí sústrasť s tými, ktorým poprava spôsobila
         nevýslovný žiaľ. Ako pečlive šilo dievča milému košeľu, ako bohato ju vyšívalo! Azda si pri
         práci inými farbami maľovala ten krásny deň, keď milý oblečie jej darček a povedie ju k
         oltáru. Žiaľ, stalo sa inak. Košeľa bola milému rubášom, kryje vychladnuté telo a vlhne
         nočnou rosou. Je po nádejach. Látka pripomína pieseň „Dorúbaný“ (č. 34).
   </p>
   <p>
   </p>
   <p>
    <span class="emphasis">
     <em>
      48. Paľo Demikát
     </em>
    </span>
   </p>
   <p>
   </p>
   <p>
    Mnohé podrobnosti rázu miestneho i osobného dokazujú, že pieseň o zabitom Demikátovi
         skrsla bezprostredne po skutku. Akiste bola vypísaná odmena na hlavu zbojníkovu, lebo
         skladateľ — ktorý zrejme stojí na strane zbojníkovej — trpko vyčíta, že sa našli ľudia,
         ktorí sa ulakomili na judášsky groš. O zabitého sa nik nestará — horko smúti len tá, ktorá
         s Paľkom pochovala svoju lásku a svoje nádeje.
   </p>
   <p>
   </p>
   <p>
    <span class="emphasis">
     <em>
      49. Svätenie nedele
     </em>
    </span>
   </p>
   <p>
   </p>
   <p>
    Varianty.
   </p>
   <p>
    a) České: Erben 505 (č. 60). — Slavia 293. — Sušil 21 (č. 20). — Bartoš N. P. (č. 67). —
         Bartoš, Akad. I. 4.
   </p>
   <p>
    b) Slovenské: Šafařík II. 105, 107. — Kollár II. 12 (č. 8).
   </p>
   <p>
    Legenda o dievčati, potrestanom mukami pekelnými preto, že nesvätilo nedele, je
         rozšírená i u ostatných Slovanov. Látka je vzatá z apokryfov, ktorých vplyv zasiahol ľudové
         podanie slovanské veľmi prenikave. (Národop. věstník českoslov. 1908, str. 36.) Dievča v
         nedeľu vije vence, akiste nechce ísť do kostola. Prichádza diabol v postave pekného pána a
         ľahko sa mu podarí prehovoriť zemanovu dcéru, ktorá sa dá zaslepiť zovňajškom mladého
         jazdca a s radosťou sľubuje, že bude jeho ženou. Ako v baladách o mŕtvom milencovi i naša
         pieseň opisuje cestu s diablom cez tŕnie a hložie. Brány pekelné sa otvorily a zemanova
         Katuša octla sa medzi diablami. Podali jej pohár horiacej smoly na privítanie a diabolský
         ženích ju vyzýva, aby sa napila. Pozde ľutuje dievča svoj hriech, trpko narieka, že mať jej
         vo všetkom dávala vôľu, že trestala mierne a tým ju priviedla do pekla. Trápená páľou,
         prosí diablov aspoň na chvíľku otvoriť brány, aby na ňu zafúkal vetrík. Ale darmo — brány
         pekelné ostaly zatvorené a dievča prepadlo zatrateniu. Prostá obraznosť ľudová opisuje
         najprv výjav v pekle črtami, vzatými zo života ľudového. Diabli otvárajú brány, aby
         privítali ženícha a mladuchu, núkajú dievča, aby si sadlo, podávajú na privítanie pripiť si
         atď., celkom tak, ako pri svadbách na dedine.
   </p>
   <p>
    Sloka 14. Ako dedinčan, keď ho stihne nejaká nehoda v cudzine, predovšetkým hľadá
         niekoho z rodnej dediny, tak dievča v nešťastí volá, či je tam niekto „od nich“, aby
         povedal materi, že treba lepšie vychovávať druhú dcéru.
   </p>
   <p>
    O sloke 5. bola zmienka v úvode.
   </p>
   <p>
   </p>
   <p>
    <span class="emphasis">
     <em>
      50. Sirota
     </em>
    </span>
   </p>
   <p>
   </p>
   <p>
    Varianty.
   </p>
   <p>
    a) České: Erben 467 (č. 2). — Holas V. 5 (č. 1). — Sušil 159 (č. 159). — Čes. lid. XIV.
         293.
   </p>
   <p>
    b) Slovenské: Piesni slovenskej blíži sa prozaická rozprávka o sirote (Dobšinský,
         Prostonár. slovenské povesti, soš. 1., str. 89).
   </p>
   <p>
    Po celom svete spievajú sa piesne o nešťastnom osude osiralého dieťaťa. Na pôde
         západoslovenskej rozoznávame typ baladický a legendárny. Baladického rázu sú varianty
         české, ktoré prenikly i na Moravu. Vedľa toho však boly na Morave zapísané i piesne o
         sirote rázu legendárneho, s ktorými majú zrejmé shody texty sliezske, lužické i náš variant
         slovenský. Zdá sa, že spracovanie legendárne má svoj pôvod v Poľsku, kde legenda o osiralom
         dieťati je veľmi hojne rozšírená. Z Poľska prenikla táto skladba i na pôdu slovenskú.
         Prevzatie obľahčilo to, že pieseň bola obľúbenou skladbou „dziadov“, potulných, žobravých
         spevákov, ktorí ju rozniesli po krajoch poľských; moravskí a slovenskí pútnici v
         Częstochowej a i. iste ju často počuli, bola známa i v poľských oblastiach sliezskych, a
         tak prenikla i na územie naše.
   </p>
   <p>
    Sloka 2. V našom variante je nie naznačené, kto hovorí so sirotou. Z iných textov (na
         pr. poľských) je zrejmé, že sirotu stretol Kristus.
   </p>
   <p>
    Sloka 6. — 11. Jadrom všetkých týchto skladieb je rozhovor medzi matkou v hrobe a
         dieťaťom. Dieťa temnými farbami opisuje svoje utrpenie pri macoche.
   </p>
   <p>
    Sloka 12. — 14. Macochu stihol ťažký trest: diabli ju odniesli do pekla a dali jej piť
         smolu. (Pozri pieseň č. 49.) Boh chráni siroty a nedopúšťa, aby sa im krivdilo — prv alebo
         neskoršie stihne vinníka ťažký trest.
   </p>
  </div>
 </body>
</html>
