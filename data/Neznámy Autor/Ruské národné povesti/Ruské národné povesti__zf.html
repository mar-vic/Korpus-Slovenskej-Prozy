<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e98">
       </a>
       Mária Morevna
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V ďalekej krajine žil Ivan-cárevič; mal tri sestry: jedna bola Mária-cárevna, druhá
         Oľga-cárevna a tretia Anna-cárevna. Otec a matka umreli; a keď umierali, prikázali synovi:
   </p>
   <p>
    — Kto prvý príde pýtať tvoje sestry, za toho ich vydaj — u seba ich dlho nenechaj!
   </p>
   <p>
    Cárevič pochoval rodičov a zo zármutku šiel na prechádzku so sestrami do zeleného sadu.
         Skoro sa zamračilo a strhla sa hrozná búrka.
   </p>
   <p>
    — Poďme, sestričky, domov, — povedal Ivan-cárevič.
   </p>
   <p>
    Ledva vošli do palácu, udrel hrom, povala sa otvorila a do izby vletel krásny biely
         sokol; udrel sa o podlahu a premenil na krásneho mládenca:
   </p>
   <p>
    — Boh ťa pozdrav, Ivan-cárevič! Predtým som k vám chodil ako hosť, avšak teraz
         prichádzam ako mladý zať; chcem sa uchádzať o ruku tvojej sestry Márie-cárevny!
   </p>
   <p>
    — Jestli ťa moja sestra má rada, ja jej nebránim, nech ide s Bohom, — povedal
         Ivan-cárevič.
   </p>
   <p>
    Mária-cárevna privolila; sokol sa s ňou sosobášil a odniesol ju do svojho kráľovstva.
   </p>
   <p>
    Deň sa míňal za dňom, celý rok sa minul, ani čo by rukou pľasol. Šiel Ivan-cárevič s
         dvoma sestrami na prechádzku do zeleného sadu. A nastala hrozná búrka.
   </p>
   <p>
    — Poďme, sestričky, domov, — povedá Ivan-cárevič.
   </p>
   <p>
    Ledva vošli do palácu, udrel hrom, povala sa otvorila a do izby vletel krásny orol,
         udrel sa o podlahu a premenil na krásneho mládenca.
   </p>
   <p>
    — Boh ťa pozdrav, Ivan-cárevič! — povie mládenec. — Predtým som k vám chodil ako hosť, a
         teraz som prišiel ako mladý zať.
   </p>
   <p>
    A pýtal si Oľgu-cárevnu za ženu. A Ivan-cárevič zas odpovedal:
   </p>
   <p>
    — Ak ťa moja sestra má rada, vezmi si ju, ja sa jej vôli neprotivím!
   </p>
   <p>
    Oľga-cárevna vydala sa za orla; a orol ju odniesol do svojho kráľovstva.
   </p>
   <p>
    Prešiel zasa rok. Povedal Ivan-cárevič najmladšej sestre:
   </p>
   <p>
    — Poďme trocha na prechádzku do zeleného hája. Prechádzali sa trocha a zasa sa
         zamračilo, prišiel víchor a búrka.
   </p>
   <p>
    — Vráťme sa domov, sestrička! — radí Ivan.
   </p>
   <p>
    Vrátili sa domov a ledva si sadli, udrie hrom, povala sa otvorila a dnu vletel havran;
         udrel sa o podlahu a premenil na krásneho mládenca. Potom povie:
   </p>
   <p>
    — Dobrý deň, Ivan-cárevič! Predtým som chodil k vám ako hosť, ale teraz prichádzam ako
         mladý zať: vydaj za mňa Annu-cárevnu.
   </p>
   <p>
    — Ja sestre nebránim; ak chce, nech ide.
   </p>
   <p>
    Anna-cárevna vydala sa za havrana a havran ju odniesol do svojej ríše.
   </p>
   <p>
    Teraz zostal sám Ivan-cárevič; celý rok žil bez sestár, i začalo mu byť clivo.
   </p>
   <p>
    — Pôjdem — hovoril — hľadať sestry.
   </p>
   <p>
    Sobral sa, a šiel, šiel dlho.
   </p>
   <p>
    Tu raz vidí, že leží na ceste mnoho pobitého vojska. I zavolá Ivan-cárevič:
   </p>
   <p>
    — Kto je tu živý, ozvi sa. Kto pobil toto vojsko veliké?
   </p>
   <p>
    Odpovedal ktosi zo živých:
   </p>
   <p>
    — Všetko toto veľké vojsko pobila Mária Morevna, krásna kráľovná.
   </p>
   <p>
    Pustil sa Ivan-cárevič ďalej, i prišiel k bielym šiatrom, tu vychádza mu v ústrety Mária
         Morevna, krásna kráľovná:
   </p>
   <p>
    — Vitaj u nás, cárevič! Čo ťa k nám doviedlo, dobré, či zlé?
   </p>
   <p>
    — Dobrí ľudia neprichádzajú so zlým!
   </p>
   <p>
    — Ak sa neponáhľaš, pohostíme ťa u nás v šiatroch. Ivan-cárevič bol tomu veľmi rád. Len
         za dva dni a dve noci bol Ivan-cárevič hosťom u krásnej kráľovnej — zapáčila sa mu a vzal
         si ju za ženu.
   </p>
   <p>
    Mária Morevna vzala si ho do svojej ríše a dlho tam žili v radosti a v láske, až
         zachcelo sa Márii Morevne isť zasa do vojny. I oddala celé gazdovstvo Ivanovi-cárevičovi a
         prikázala mu:
   </p>
   <p>
    Všade môžeš vojsť, na všetko dozeraj, ale do tej komory, čo je železnými dvermi
         zatvorená, sa neodváž nazrieť!
   </p>
   <p>
    On však nezdržal sa a čakal len kým Mária Morevna odišla, hneď šiel ku komore, otvoril
         dvere, pozrel — a tam vidí, že na stene visí Koščej Nesmrteľný, prikovaný na dvanástich
         reťaziach. Prosí Koščej Nesmrteľný Ivana-cáreviča:
   </p>
   <p>
    Sľutuj sa nado mnou, daj sa mi napiť vody. Desať rokov sa tu mučím, nejedol, nepil som —
         mám už vyschnuté hrdlo!
   </p>
   <p>
    Cárevič podal mu celé vedro vody: on ho vypil a ešte prosil:
   </p>
   <p>
    — Jedným vedrom nemôžem si uhasiť smäd, daj mi ešte!
   </p>
   <p>
    Cárevič podal mu druhé vedro; Koščej vypil i to a prosil tretie, a ako vypil tretie
         vedro — dostal predošlú silu, a razom pretrhol všetkých dvanásť reťazí.
   </p>
   <p>
    — Ďakujem ti, Ivan-cárevič! — povedal Koščej Nesmrteľný, nikdyviac neuvidíš Márie
         Morevny, ako svojich ušú! — a strašným víchrom vyletel oknom, dohonil na ceste Máriu
         Morevnu, krásnu kráľovnú, uchytil ju a odniesol k sebe.
   </p>
   <p>
    Ale Ivan-cárevič horko zaplakal a vybral sa na ďalekú cestu s tým predsavzatím, že Máriu
         Morevnu na každý spôsob najsť musí. Ide, ide jeden deň, druhý, na tretí deň na úsvite
         zazrie krásny zámok, pri zámku stojí krásny dub a na tom dube sedel sokol. Keď sa
         Ivan-cárevič blížil, sokol sletel s dubu, udrel sa o zem a razom stal sa z neho krásny
         junák a zavolá:
   </p>
   <p>
    — Ach, švagor môj drahý, vitaj u nás, akože sa máš? Vybehla hneď i Mária-cárevna,
         privítala Ivana-cáreviča radostne, dopytovala sa, či je zdravý, a rozprávala mu, ako sa jej
         vodí. Ivan-cárevič pobavil sa u nich za tri dni. Potom povedá:
   </p>
   <p>
    — Nemôžem ďalej, idem si hľadať svoju ženu, Máriu Morevnu, krásnu kráľovnú.
   </p>
   <p>
    — Tú ty ťažko najdeš, — povedá sokol, — ale na každý prípad nechaj nám svoju striebornú
         lyžicu, na ktorú keď pozrieme, tak vieme, ako sa ti vodí, či sa ti nič zlého neprihodilo.
   </p>
   <p>
    Ivan-cárevič nechal im žiadanú lyžicu a pobral sa na cestu. Šiel deň, šiel i druhý a na
         tretí deň na úsvite zazrel palác, ešte krajší, ako bol ten prvý. Povedľa paláca stál dub a
         na ňom sedel orol. Keď sa Ivan-cárevič blížil, orol sletel so stromu, udrel sa o zem a v
         tej chvíli premenil sa na krásneho junáka a povedá:
   </p>
   <p>
    — Oľga-cárevna, vstávaj, náš milý braček ide!
   </p>
   <p>
    Oľga-cárevna vybehla hneď a dala sa brata objímať a bozkávať a vítaniu nebolo
         konca-kraja. Dopytovala sa, ako sa mu vodí a rozprávala, že majú veľkú radosť, že ich
         prišiel navštíviť.
   </p>
   <p>
    Ivan-cárevič zostal u nich za tri dni. Na tretí deň povedá:
   </p>
   <p>
    — Ďalej ostať nemôžem, musím si vyhľadať svoju manželku Máriu Morevnu, krásnu kráľovnú!
   </p>
   <p>
    — Tú ťažko najdeš, ale na ten prípad, ak by sa ti malo niečo zlého prihodiť, nechaj nám
         svoju striebornú vidličku. Budeme ti na dobrej pomoci.
   </p>
   <p>
    Dal im teda svoju striebornú vidličku a vybral sa na cestu.
   </p>
   <p>
    Šiel deň, dva a na tretí deň na úsvite zazrel ešte krajší palác, než boly tie dva.
         Povedľa palácu stál dub a na ňom sedel čierny havran. Keď sa Ivan-cárevič blížil, havran
         sletel, udrel sa o zem a v tej chvíli stal sa z neho krásny junák, ktorý zavolal:
   </p>
   <p>
    — Vstávaj, Anna-cárevna, náš milý braček ide!
   </p>
   <p>
    Anna-cárevna vybehla hneď a ako brata zazrela, div radosťou z kože nevyskočila, počala
         ho objímať a bozkávať a nemohla sa ho dosť navypytovať, ako sa má.
   </p>
   <p>
    Ivan-cárevič ostal u nich len za tri dni. Na tretí deň povedá:
   </p>
   <p>
    — Idem s Pánom Bohom hľadať si manželku, Máriu Morevnu, krásnu kráľovnú.
   </p>
   <p>
    — Ťažko ju ty najdeš, — povedá mu sestra, — ale ak by sa ti malo niečo zlého stať,
         nechaj nám tu svoju striebornú tabatierku. Budeme ti na dobrej pomoci.
   </p>
   <p>
    Ivan-cárevič dal jej tabatierku a vydal sa v mene Božom na cestu. Šiel dlho
         horami-dolami, až konečne dostal sa ku Márii Morevne.
   </p>
   <p>
    Keď ho Mária Morevna zazrela, hodila sa mu do náručia a slzy ju zalialy.
   </p>
   <p>
    — Ach, Ivan-cárevič, — povedá, — prečo si ma neposlúchol? Nazrel si do komôrky a
         vypustil si Koščeja Nesmrteľného.
   </p>
   <p>
    — Odpusť mi, Mária Morevna — vyhovára sa Ivan-cárevič — nespomínaj Koščeja, ale radšej
         poď so mnou, kým ho ešte niet doma, veď nás azda nedohoní?
   </p>
   <p>
    Pobrali sa a dali na útek.
   </p>
   <p>
    Koščej bol na poľovačke. Podvečer, keď sa vracal, kôň sa mu vždy potkýnal.
   </p>
   <p>
    — Čo sa ty tak potkýnaš, — povedá Koščej koníkovi, — šípiš azda niečo zlého, môj
         koníček?
   </p>
   <p>
    — Ivan-cárevič prišiel, — povie kôň, — Máriu Morevnu odniesol.
   </p>
   <p>
    — A či ich ešte možno dohoniť?
   </p>
   <p>
    — Môžeme ešte pšenice nasiať, vyčkať kým vyrastie a dozrie, môžeme ju sožať, dať
         pomlieť, z múky päť pecí chleba napiecť, všetok tento chlieb pojesť a len potom sa pustiť
         za nimi, i tak ich dohoníme.
   </p>
   <p>
    Ako kôň poradil, tak aj urobili. Až potom, keď už ostatný chlieb zjedli, vybrali sa za
         Ivanom-cárevičom.
   </p>
   <p>
    Netrvalo to dlho a dohonili ho.
   </p>
   <p>
    — No, povedá mu Koščej, po prvý raz ti to odpúšťam za tvoju dobrotu, že si mi dal v
         mojom väzení vody. I po druhý raz ti odpustím, ale po tretí raz maj sa na pozore! Ak ťa
         vtedy dochytím, tak ťa na kusy rozsekám.
   </p>
   <p>
    Po týchto prísnych slovách pojal Máriu Morevnu a oba zmizli v tej chvíli. Ivan-cárevič
         sadol si na skalu a plakal horko.
   </p>
   <p>
    Dlho takto sedel, plakal a hútal, až konečne sa rozhodol oprobovať ešte raz svoje
         šťastie. Vrátil sa teda pre Máriu Morevnu.
   </p>
   <p>
    Koščeja Nesmrteľného nebolo doma.
   </p>
   <p>
    Ivan-cárevič zas volal Máriu Morevnu:
   </p>
   <p>
    Poďme a utečme, kým Koščej nepríde!
   </p>
   <p>
    Ale Ivan-cárevič, — dohovára mu Mária Morevna, veď nás dohoní!
   </p>
   <p>
    — Nech dohoní, aspoň za hodinku buďme zasa svoji!
   </p>
   <p>
    I sobrali sa a utiekli.
   </p>
   <p>
    Koščej Nesmrteľný i teraz bol na poľovačke a keď sa vracal domov, kôň sa mu ustavične
         potkýnal.
   </p>
   <p>
    — Čo sa, koníček môj, zasa tak potkýnaš, pýta sa Koščej — či zasa šípiš niečo zlého?
   </p>
   <p>
    — Ivan-cárevič prišiel povie koník, — a odniesol zasa Máriu Morevnu.
   </p>
   <p>
    — A možno ich ešte dohoniť?
   </p>
   <p>
    — Môžeme ešte jačmeňa zasiať, vyčkať kým vyrastie, sožať ho, zo zrna piva navariť,
         všetko pivo vypiť a len potom sa vydať na cestu za nimi a ešte ich dohoníme.
   </p>
   <p>
    I tak urobilí a keď posledné pivo z toho jačmeňa vypili, pošli za Ivanom-cárevičom a keď
         ho dohonili, zareval na neho Koščej:
   </p>
   <p>
    — Povedal som ti, že viac Márie Morevny neuvidíš! — a s tým pochytiac ju, zmizol i s
         ňou.
   </p>
   <p>
    Ivan-cárevič ostal zasa sám a len plakal a plakal, ale, nedbajúc na vyhrážanie Koščeja,
         vrátil sa predsa ku Márii Morevne.
   </p>
   <p>
    — Poď so mnou! — zvolal úpenlive.
   </p>
   <p>
    Ale Ivan-cárevič, veď nás zasa dohoní, a sľúbi ti, že ťa teraz rozseká na kúsky!
   </p>
   <p>
    — Keď mu taká ďaka, nech ma rozseká, ale ja bez teba žiť nemôžem. — Mária Morevna
         povolila a odišli.
   </p>
   <p>
    Koščej Nesmrteľný, keď sa vracal s poľovačky, i teraz pobadal, že sa mu koník potkýna.
   </p>
   <p>
    — Či aj teraz šípiš niečo zlého, môj koníček, — pýtal sa ho Koščej — že sa tak potkýnaš?
   </p>
   <p>
    — Ivan-cárevič prišiel a odniesol Máriu Morevnu.
   </p>
   <p>
    Koščej sa teraz naozaj poponáhľal, a dohoniac Ivana-cáreviča, rozsekal ho na márne kusy.
         Kusy mrtvoly pokládol do vysmoleného suda, okoval ho železnými obručami a hodil do hlbokého
         mora. Máriu Morevnu pojal mlčky so sebou.
   </p>
   <p>
    V ten čas u švagrov Ivana-cáreviča striebro očernelo. „Ach“ — hovorili — „vidieť, že sa
         mu nešťastie stalo!“ Orol hodil sa hneď na šíre more, pochytil sud a vytiahol ho na breh,
         sokol letel pre vodu živú a havran pre mŕtvu. Slietli sa potom všetci traja na jedno
         miesto, rozbili sud, vyňali rozsekanú mrtvolu Ivana-cáreviča, umyli a složili ju ako sa
         patrí. Havran potom pokropil telo mŕtvou vodou — telo sa striaslo, spojilo; sokol pokropil
         ho vodou živou — Ivan-cárevič zaraz ožil, vstal a povedá:
   </p>
   <p>
    — Ako som dlho spal!
   </p>
   <p>
    — Bol by si ešte i ďalej spal, keby nás nebolo bývalo! — odpovedali mu švagrovia, — poď
         teraz k nám a ži s nami!
   </p>
   <p>
    — Nie, švagrovia moji drahí, — vyhovára sa Iban-cárevič, — ja pôjdem hľadať Máriu
         Morevnu.
   </p>
   <p>
    A tak aj urobil. Keď prišiel ku nej, ona sa náramne začudovala, ale on hneď ju začal
         prosiť, aby sa hľadela od Koščeja Nesmrteľného dozvedieť, kde dostal takého dobrého koňa.
   </p>
   <p>
    Mária Morevna použila hneď prvej príležitosti a keď Koščej bol dobrej vôle, začala sa ho
         vypytovať.
   </p>
   <p>
    Po chvíli začal Koščej:
   </p>
   <p>
    — Za trikráť deviatimi krajinami je jedna ohnivá rieka a za tou ohnivou riekou žije
         striga. Ona má takého tátoša, na ktorom môže za deň obehnúť celý svet. Ale má aj mnoho
         iných znamenitých koní. Ja som bol u nej tri dni v službe ako paholok a za to, že som jej
         ani jedného koňa neztratil, dala mi jedno žriebätko.
   </p>
   <p>
    — A ako si prešiel cez tú ohnivú rieku? — pýta sa Mária Morevna, lebo hneď pobadala, že
         to vedieť bude Ivanovi svojím časom na osoh.
   </p>
   <p>
    — Ja mám takú šatku — pokračoval Koščej, nepobadajúc úmyslu Márie Morevny, — ktorou keď
         trikráť máchnem na pravo, spraví sa taký vysoký most, že ho oheň nedočiahne.
   </p>
   <p>
    Mária Morevna si toto dobre zapamätovala, vyrozprávala všetko Ivanovi a keď sa jej
         podarilo Koščejovi aj tú šatku uchytiť, dala mu ju tiež.
   </p>
   <p>
    Ivan-cárevič vybral sa hneď na ďalekú cestu, hľadať tú strigu. Išiel dňom i nocou o
         hlade a smäde. Nejedol a nepil, lebo nemal čo. Tu raz postretne na ceste zámorského vtáka s
         mláďatmi. Ivan-cárevič si pomyslí: Lačný som, chytím jedno a upečiem si ho!
   </p>
   <p>
    — Neurob toho, Ivan-cárevič, — prosí ten vták, — budem ti na dobrej pomoci.
   </p>
   <p>
    Šiel ďalej, poslúchol. O chvíľu natrafil v hore na včely. Vezmem si — pomyslí si — aspoň
         trocha toho medu.
   </p>
   <p>
    Ale kráľovná včiel sa ozvala:
   </p>
   <p>
    — Nedotýkaj sa môjho medu, budem ti na dobrej pomoci!
   </p>
   <p>
    Aj sa nedotkol, ale šiel ďalej. Tu stretne razom ľvicu s ľvíčatmi, a že mal veľký hlad,
         nehľadiac na nebezpečenstvo, rozhodol sa jedno z nich uchytiť a upiecť.
   </p>
   <p>
    — Nechaj mi moje mládatká, — ozve sa ľvica prosebným hlasom, — budem ti na dobrej
         pomoci.
   </p>
   <p>
    — Dobre, nech je po tvojom — povedá a pobral sa ďalej.
   </p>
   <p>
    Išiel dlho a dlho horami a dolami, až naraz zazrie domček strigin. Okolo domca stálo
         dvanásť stĺpov, na jedenástich nastoknuté bolo po jednej ľudskej hlave a len ten dvanásty
         bol ešte prázdny.
   </p>
   <p>
    — Pán Boh vám daj zdravia, tetka! — pozdraví strigu Ivan-cárevič.
   </p>
   <p>
    — Podobne aj tebe, Ivan-cárevič. Počo si k nám prišiel, či z dobrej vôle a či z potreby?
   </p>
   <p>
    — Prišiel som si vyslúžiť dobrého tátoša, — odpovie Ivan.
   </p>
   <p>
    — Dobre — doloží striga, — a poviem ti hneď, že u mňa nemusíš celý rok slúžiť ako inde,
         ale dostačia len tri dni. Ak za tieto tri dni moje kone dobre opatríš, dám ti potom
         hocktorého z nich. Ale ak nie, — pozri ta — tvoja hlava príde zaraz na ten dvanásty stĺp!
   </p>
   <p>
    Keď Ivan-cárevič prisľúbil, dala sa mu najesť a poslala ho hneď do roboty.
   </p>
   <p>
    Ale ledva vyhnal kone na blízku lúku, ony sa hneď daly do hrozného cvalu a rozutekaly sa
         svetom, tak, že sa mu celkom s očú ztratily. Márne bolo jeho volanie a hľadanie, — po
         koňoch ani pamiatky. Čo mal iného robiť, sadol si na skalu a plakal, a že bol od dlhočiznej
         cesty ešte ustatý, aj hneď zaspal. Slniečko už zapadalo za ďaleké hory, keď ku nemu priletí
         ten zámorský vták a ho zobudí:
   </p>
   <p>
    — Vstávaj, Ivan-cárevič, kone sú už všetky doma!
   </p>
   <p>
    Ivan-cárevič skočil hupkom na nohy a ponáhľal sa domov, kde striga práve karhala svoje
         kone:
   </p>
   <p>
    — Prečo ste sa domov vrátily?
   </p>
   <p>
    — Ako sme sa nemaly domov vrátiť, — ozve sa jeden z nich — prileteli vtáci z celého
         sveta a div-divúci, že nám oči nevyklali.
   </p>
   <p>
    — Tak zajtra po lúkach nebehajte, ale rozbehnite sa po horách! rozkazovala im striga.
   </p>
   <p>
    Ivan si ľahol spať a ráno, ledva že sa brieždiť počalo, už bola striga u neho a povedá:
   </p>
   <p>
    — I dnes pôjdeš napásť a opatriť moje kone, ale ak jedného z nich ztratíš, tvoja krásna
         hlavička podvečer už bude tam hore na stĺpe pri ostatných.
   </p>
   <p>
    Pobral sa cárevič smutný, lebo tušil, že sa s koňmi zasa niečo stane. I tak bolo. Ledva
         došly kone na lúku, pustily sa zaraz do cvalu a o chvíľu zmizly v hore. Darmo sa pustil
         Ivan za nimi, dohoniť ich nemohol a skoro ztratily sa mu s očú.
   </p>
   <p>
    Od márneho behania celkom umorený, sadol si na kameň, plakal a len plakal, až konečne od
         veľkej únavy aj zaspal. Keď sa slniečko klonilo ku západu, pribehla ľvica a zvolala:
   </p>
   <p>
    — Vstávaj, Ivan-cárevič, všetky kone sú pospolu doma! Ivan sa hneď ponáhľal domov, kde
         striga ešte hroznejšie ako včera kričí na kone:
   </p>
   <p>
    — Prečo ste sa domov vrátily?
   </p>
   <p>
    — Ako by sme sa boly nemaly vrátiť, — ozva sa jeden z nich — keď z celého sveta dobehla
         divá zver na nás a div, že nás neroztrhala.
   </p>
   <p>
    — Tak zajtra zabehnite do šíreho mora! — rozkázala im namrzená striga.
   </p>
   <p>
    Ivan-cárevič sa utiahol nepobadane na odpočinok, ale ledva že svitalo, už bola striga
         pri ňom a kázala mu zasa vyviesť kone na pašu.
   </p>
   <p>
    — Ale ak všetky kone domov nedovedieš, bude sa tvoja hlava skvieť na tom prázdnom stĺpe!
         — takto sa mu vyhrážala.
   </p>
   <p>
    Hneď potom Ivan-cárevič vyhnal kone, ale ešte nebol ani na mieste, už sa pustily do
         divého cvalu a rovno do mora. Tam si zastaly až po hlavy vo vode pohrúžené. Darmo ich volal
         a robil všetko možné, aby nejako predsa len vyšly z vody, — všetko bolo marné! I sadol si
         Ivan na kameň a rozmýšľal o svojom osude. Horko sa rozplakal, keď pomyslel na to, čím sa mu
         striga vyhrážala. Napokon zaspal. Slnko už dávno bolo zašlo za hory, keď ku nemu priletela
         včela, a zobudila ho tými slovami:
   </p>
   <p>
    — Hor’ sa, Ivan-cárevič, ponáhľaj sa domov, lebo všetky kone sú už doma. Ale keď prídeš
         domov, strige sa na oči neukazuj, ale skry sa v stajni za jasle. Tam najdeš jedno prašivé
         žriebätko v hnoji sa váľať, to si vezmi so sebou a na pravú polnoc uteč z domu a utekaj, čo
         len môžeš.
   </p>
   <p>
    Ivan-cárevič tak aj urobil, a keď bol už pod jasľami ukrytý, počuje strigu zasa sa
         hašteriť a dohovárať koňom, prečo sa vrátily?
   </p>
   <p>
    — Ako by sme sa neboly maly vrátiť, — ozve sa zasa jeden z nich, — keď priletelo na nás
         s celého sveta množstvo včiel a začaly nás so všetkých strán do krvi štípať!
   </p>
   <p>
    Striga sa o chvíľu utíšila a šla spať. Ale Ivan-cárevič o polnoci vzal to žriebä,
         osedlal ho, sadol si naň a ponáhľal sa ku tej ohnivej rieke. Keď ku nej došiel, mávol
         šatkou, ktorú mu bola dala Mária Morevna, a — kde sa vzal, tu sa vzal, — nad ohnivou riekou
         stál krásny, vysoký most. Keď prešiel cezeň, mávol šatkou dvakráť, a už bola na mieste
         mostu len malá lavička.
   </p>
   <p>
    Keď sa striga ráno prebudila, nenašla po tom prašivom žriebätku ani pamiatky. Hneď
         vedela, čo sa v noci stalo a hybaj, dala sa prenasledovať Ivana-cáreviča. Letela ako strela
         na železnom ohreble, palicou ho poháňala a metlou stopu zametala. Priletela ku ohnivej
         rieke a pustila sa hneď cez tú lavičku. Ale ledva bola v prostriedku, lavička sa prelomila
         a striga padla do ohnivej vody. Od strašnej bolesti vykríkla zúfale, ale všetko bolo márné.
         V tej minúte bolo po nej na veky.
   </p>
   <p>
    Ivan-cárevič sa na toto z ďaleka prizeral a potom, už pokojnejší, dal sa žriebätku na
         lúke napásť. Keď sa dosť napáslo, stal sa z neho krásny tátoš, ktorý ho už veselo niesol ku
         Márii Morevne.
   </p>
   <p>
    Mária Morevna, keď ho zazrela, veľmi sa zadivila, padla mu do náručia a počala sa ho
         dopytovať, ako je to možné, že je ešte pri živote. Ale Ivan-cárevič nepovedal jej nič, len
         ju volal, aby s ním odišla.
   </p>
   <p>
    — Bojím sa, Ivan, — povedá Mária Morevna, — ak nás Koščej zasa dohoní…
   </p>
   <p>
    — Nedohoní, — uisťoval ju Ivan, — teraz mám lepšieho tátoša ako on. Letí, ako vták.
   </p>
   <p>
    Sadli si teda oba na koňa a dali sa na útek. Koščej Nesmrteľný vracajúc sa domov i teraz
         pobadal, že sa kôň pod ním potkýna.
   </p>
   <p>
    — Čo sa potkýnaš, môj koníček, — povedá, — či šípiš zas niečo zlého?
   </p>
   <p>
    — Ivan-cárevič prišiel a odniesol Máriu Morevnu! — oznamuje mu koník.
   </p>
   <p>
    — A možno ich ešte dohoniť?
   </p>
   <p>
    — To už neviem, lebo teraz má Ivan-cárevič lepšieho tátoša, ako som ja.
   </p>
   <p>
    Dlho naháňal Koščej Ivana, až napokon ho predsa len dohonil. Soskočil s koňa, vytiahol
         ostrý meč a chcel ho rozsekať. Ale v tom tátoš Ivanov tak ho kopol po hlave, že Koščej
         zaraz klesol mŕtvy na zem. Ivan nakládol potom veľkú vatru, hodil do nej mrtvolu Koščejovu
         a keď zhorela, pustil popol do vetra.
   </p>
   <p>
    Potom si sadla Mária Morevna na koňa Koščejovho, Ivan-cárevič na svojho a ponavštevovali
         rad-radom svojich švagrov, havrana, orla a naposledy sokola. Švagrovia ich srdečne
         privítali, lebo si už mysleli, že ich viac neuvidia.
   </p>
   <p>
    — Nie nadarmo si sa toľko namáhal — povedali švagrovia a sestry, — Mária Morevna je
         naozaj krásna!
   </p>
   <p>
    Ešte dlho sa pobavil Ivan-cárevič s Máriou Morevnou u svojej rodiny, ale povinnosť ho
         volala domov. Odoberúc sa srdečne od všetkých, vrátili sa do svojej krajiny, kde žijú a
         kraľujú azda až do dnes, — ak totiž už neumreli.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e429">
       </a>
       Biela kačka
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V sedemdesiatejsiedmej krajine, za veľkým morom panoval mladý kráľ, ktorého tri dni po
         jeho sobáši napadol mocný súsed, tak že prinútený bol isť s vojskom do boja. Mladí manželia
         sa tedy museli rozísť a lúčenie ich bolo veľmi tklivé. Mnoho plakala kráľovná a kráľ ju
         ledva mohol potešiť tým, že ho volá povinnosť a blaho krajiny. Všetko málo prospelo a
         kráľovná sa zariekla, že do návratu svojho manžela z chyže ani nevýjde.
   </p>
   <p>
    Sám kráľ, keď videl, že je všetko márné, poprosil ju, že keď už chce tak urobiť, aby tak
         urobila, ale aby sa najmä chránila falošných ľudí a nepočúvala na ich reči.
   </p>
   <p>
    Kráľ na druhý deň zavčas rána odišiel s vojskom a kráľovná sa zavrela do svojej izby a
         nevychádzala nikam.
   </p>
   <p>
    Ale netrvalo to dlho, keď raz ku nej prišla ženička, na pohľad dobrá a srdečná.
   </p>
   <p>
    — Prečo smútiš toľko, — povedá starká — vyjdi radšej na božie slniečko smútok rozohnať a
         tvoju krásnu hlavičku si ochladiť.
   </p>
   <p>
    Kráľovná sa dlho vyhovárala, ale napokon si predsa pomyslela, že malá prechádzka po
         zahrade jej nijako poškodiť nemôže.
   </p>
   <p>
    Vybrala sa tedy a šla.
   </p>
   <p>
    Cez zahradu tiekla malá rieka.
   </p>
   <p>
    — Čo myslíš, — povedá starká, — či by ti nebolo dobre trocha sa okúpať? Deň je sparný, a
         voda taká čistá, chladná.
   </p>
   <p>
    — Nie, nechcem, — odvetí kráľovná, ale skoro si vec rozmyslela, že však jej ten kúpeľ
         škodiť nebude. Vyzvliekla sa tedy a skočila do vody.
   </p>
   <p>
    Ale ledvaže bola vo vode, tá starká hlasite zvolala:
   </p>
   <p>
    — Nože plávaj len, a plávaj ako biela kačka! — a kráľovná sa v tej minúte premenila na
         bielu kačku.
   </p>
   <p>
    Tá starká bola striga, a začarovala ju.
   </p>
   <p>
    Striga sa hneď obliekla do jej nádherných šiat, premenila si tvár, že bola práve taká,
         ako kráľovná a vošla do zámku a tam sa usalašila čakať kráľa.
   </p>
   <p>
    Kráľovi sa hneď v prvý deň podarilo premôcť svojho nepriateľa, tak že sa skoro vrátil.
   </p>
   <p>
    Keď jasný zvuk trúb na zámockej veži oznamoval už príchod kráľa, striga vybrala sa jemu
         v ústrety a keď ho zočila, hodila sa mu do náručia. Vítaniu nebolo konca-kraja, lebo jej
         kráľ nepoznal.
   </p>
   <p>
    A tá biela kačka zniesla vajcia a vysedela z nich dvoje krásnych mláďat a jedno
         nedochúdča. Mladé kačičky tieto boly jej dietky.
   </p>
   <p>
    Keď ich odchovala, začaly detičky chodiť a brodiť po riečke, chytaly zlaté rybičky,
         vyskakovaly na breh a mnoho ráz pozeraly na zámok.
   </p>
   <p>
    — Ach, deti, nechoďte ta, — napomínala ich matka. Ale deti neposlúchaly; dnes sa
         poihraly na trávičke, zajtra sa naháňaly po lúke a to vždy ďalej a ďalej, až sa konečne
         zatúlaly do kráľovského zámku. Striga hneď vedela, aké sú to detičky a zaškripela zubami.
         Dala im najesť a napiť a keď ich uložila spať, kázala rozložiť oheň, zavesiť naň kotál s
         vodou a brúsiť nože.
   </p>
   <p>
    Dve detičky si ľahly a hneď aj zaspaly, ale to najmladšie nedochúdča len nespí a nespí,
         všetko počuje, všetko vidí, čo sa tu robí v zámku.
   </p>
   <p>
    V noci prišla striga ku dverám a spýtala sa:
   </p>
   <p>
    — Detičky, spíte?
   </p>
   <p>
    — Spíme a nespíme — ozve sa nedochúdča, — vidíme a počujeme všetko a myslíme, že nás
         chcete porezať, v kotloch už voda vrie a nože sú už ostré.
   </p>
   <p>
    — Nespia! — povedá rozmrzená striga a odišla pozrieť do kuchyne. Ale o chvíľu sa vrátila
         a pýta sa zasa:
   </p>
   <p>
    — Detičky, spíte?
   </p>
   <p>
    Ale tu sa zasa ozvalo to najmladšie, že nie, a striga vidiac, že tak ku ničomu nepríde,
         mávla rukou a všetky tri kačičky v tej chvíli umrely.
   </p>
   <p>
    Na druhý deň ráno ich stará kačka darmo hľadala a volala, dietky len neprichádzaly. Zlou
         predtuchou naplnilo sa jej srdce, dala sa na krýdla a zaletela do zámku. Tu videla svoje
         detičky vystreté ležať jedno vedľa druhého, chladné už ako ľad. Hodila sa hneď na ne,
         rozpnula krýdla, detičky poobjímala a zaupela žalostným hlasom:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Kvá, kvá, kvá
stará striga zlá
začarila vás v kačičky,
odišly ste od mamičky,
ktorá vás verne chovala,
a slzami napájala.
Pre vás nespávala v noci…
Kto vám bude na pomoci!?
      </span>
     </p>
    </div>
   </p>
   <p>
   </p>
   <p>
    Spev tento počul kráľ, a zavolá:
   </p>
   <p>
    — Žena, počuješ? Div-divúci, kačka narieka!
   </p>
   <p>
    — To sa tebe len tak zdá, — odvetí striga celkom zarazená. — Daj ju vyhnať zo dvora a
         nepočuješ nič viac.
   </p>
   <p>
    Kačku vyháňali, ale ona len odletela trocha a hneď sa vrátila ku dietkam a zaupela zasa:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Kvá, kvá, kvá,
stará striga zlá
otecka vám odvábila,
života vás pozbavila,
čarodejstvom oklamala,
môjho muža, nášho kráľa!
      </span>
     </p>
    </div>
   </p>
   <p>
   </p>
   <p>
    — Počkaj, — pomyslí si kráľ a zvolá: — Chyťte mi tú kačku!
   </p>
   <p>
    Všetci sluhovia sa za ňou rozbehli, ale biela kačka každému uletela a nedala sa nikomu
         chytiť. Keď sluhovia s kačkou dlho si nevedeli rady, išiel i sám kráľ pozrieť ta, ale náhle
         ho kačka zazrela, hneď zaletela k nemu a sadla si mu na ruku. Kráľ ju chytil za krýdla, ale
         ona sa začala premieňať na všelijaké hady a iné hnusné zvieratá. Kráľ z toho videl, že je
         to nie obyčajná kačka, držal ju tým pevnejšie v rukách, až sa mu razom premenila na
         vreteno. Kráľ vreteno prelomil na dvoje, jednu polovicu hodil pred seba a druhú za seba, a
         povedá:
   </p>
   <p>
    — Nech vyrastie za mnou biela ľalia, predo mnou krásna dievčina!
   </p>
   <p>
    Tak sa stalo. Za ním vyrástla biela ľalia, a pred ním stála krásna panna, v ktorej hneď
         na prvý pohľad kráľ poznal svoju opravdovú manželku. Ona vidiac svoje deti mŕtve, zasa
         zvolala žalostne!
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Stará striga zlá,
otecka vám odvábila,
života vás pozbavila,
čarodejstvom oklamala,
môjho muža, nášho kráľa!
      </span>
     </p>
    </div>
   </p>
   <p>
   </p>
   <p>
    Kráľ teraz už počal šípiť, čo sa to v jeho neprítomnosti v kráľovskom paláci dialo a
         kázal hneď predvolať tú strigu, o ktorej doteraz sa domnieval, že je to jeho žena. Rozkázal
         jej, aby zaraz odčarila tie deti.
   </p>
   <p>
    Striga sa nad týmto veľmi rozpajedila; ale keď videla, že rozkaz vyplniť musí, povedá:
   </p>
   <p>
    — Chyťte straku a priviažte jej dva krčiažky. — Keď jej straku doniesli, rozkázala jej,
         aby doniesla vody živej a vody hovoriacej.
   </p>
   <p>
    Straka aj hneď odletela, ale za chvíľu sa už vrátila a doniesla žiadané vody. Striga
         nimi detičky pokropila, a ony naskutku ožily v ľudskej podobe a začaly veselo štebotať.
         Tešily sa životu ľudskému a na prežitú biedu hneď i zabudly.
   </p>
   <p>
    Kráľ nad takýmto klamom rozhnevaný kázal strigu priviazať na chvost divého koňa a dal ju
         vláčiť po poliach. Kde sa jej odtrhla noha, tam zaraz vyrástol bodliak, kde ruka, z nej sa
         stal mrcha človek, kde hlava, tam vyrástla jedovatá rastlina a to ostatné telo diví vtáci
         roznosili po celom svete.
   </p>
   <p>
    Týmto spôsobom nezostalo po strige ani pamiatky a kráľ kraľoval potom pokojne ďalej a
         kraľuje azda až podnes, ak už neumrel.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e551">
       </a>
       Sestrička Alenuška a braček Ivanuško
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Ďalekou cestou, širokým poľom idú dve siroty, Alenuška s bračekom Ivanuškom, a trápi ich
         horúčosť, veľká horúčosť.
   </p>
   <p>
    Išli a len išli… Slnko stálo vysoko, i zachcelo sa Ivanuškovi piť.
   </p>
   <p>
    — Sestrička Alenuška, pil by som.
   </p>
   <p>
    — Počkaj, braček môj drahý, až keď dôjdeme ku studničke.
   </p>
   <p>
    Ku studničke je však ďaleko a horúčosť ich trápi, pot zalieva. Ako tak idú, zazrú rybník
         a okolo rybníka pasie sa stádo kráv.
   </p>
   <p>
    — Pil by som! — hovorí Ivanuško.
   </p>
   <p>
    — Nepi, braček môj drahý, lebo ak sa napiješ z rybníka, staneš sa teliatkom! — vystríha
         ho Alenuška.
   </p>
   <p>
    Ivanuško počúvol a išli ďalej. Išli, až prišli ku rieke a okolo nej pásly sa kone.
   </p>
   <p>
    — Ach, sestrička, keby si vedela, ako by som pil!
   </p>
   <p>
    — Nepi, braček môj drahý, lebo staneš sa žriebätkom.
   </p>
   <p>
    Ivanuško počúvol a šli ďalej. Išli a išli, až prišli ku jazeru, okolo ktorého páslo sa
         stádo oviec.
   </p>
   <p>
    — Ach, sestrička, strašne by som pil.
   </p>
   <p>
    — Nepi, braček môj drahý, lebo staneš sa baránkom.
   </p>
   <p>
    Ivanuško počúvol a šli ďalej. Išli a zasa len išli, až prišli ku potoku, pri ktorom
         pastieri pásli svine.
   </p>
   <p>
    — Nepi, braček môj drahý, lebo budeš prasiatkom.
   </p>
   <p>
    Ivanuško zasa počúvol a šli ďalej. Išli a len išli, až vidia okolo vody kozy sa pásť.
   </p>
   <p>
    — Ach, sestrička, ja sa napijem!
   </p>
   <p>
    — Nepi, braček môj drahý, lebo budeš kozľaťom.
   </p>
   <p>
    Ale Ivanuško už nevydržal, nepočúvol sestričky, napil sa a — stal sa kozľaťom. Pribehol,
         poskakoval pred Alenuškou a volal: Meeé, meeé!
   </p>
   <p>
    Alenuška hneď vedela, že je to jej braček, sadla si pod strom a začala horko plakať, čo
         medzitým kozľa behalo okolo po tráve. Priviazala mu na krk hodvabnú stužku, viedla ho vedľa
         seba a cestou ustavične len plakala, horko plakala…
   </p>
   <p>
    Kozľa poskakovalo si sem i tam a tak akosi zabehlo do zahrady cárovej. Sluhovia, náhle
         zbadali kozľa, hneď oznámili cárovi:
   </p>
   <p>
    — Máme, vaše cárske veličenstvo, v zahrade kozľa, a to kozliatko vedie na hodvabnej
         stužke dievčina, prekrásna dievčina.
   </p>
   <p>
    Cár nariadil, aby sa toho dievčaťa opýtali, kto je? Sluhovia sa hneď začali dopytovať,
         zkadiaľ je, z akého domu je a odkiaľ prišlo?
   </p>
   <p>
    — Tak a tak, — vykladá im Alenuška, — mali sme tatku a mamičku, ale nám umreli. Ostaly
         sme deti, ja Alenuška a toť, môj braček Ivanuško. Vybrali sme sa na ďalekú cestu, išli sme
         a len išli a vidíme, ako sa pri vode pasie stádo kôz. Braček už nemohol smäd vydržať, napil
         sa a stal sa kozľaťom.
   </p>
   <p>
    Sluhovia oznámili všetko cárovi. Cár dal si zavolať Alenušku a vypytoval sa jej na
         všetko. Alenuška sa cárovi zapáčila a chcel si ju vziať za ženu.
   </p>
   <p>
    — Poď za mňa, — povedá — dám ťa obliecť do krásnych šiat a do striebra, a kozľa
         neopustím: kde budeš ty, tam bude aj ono.
   </p>
   <p>
    Vystrojili rýchlo svadbu a žili spolu blažene a kozľa s nimi — prechádza sa po zahrade,
         pije a jie s cárom a cáricou. Dobrí ľudia toto vidiac sa radovali, zlí im závideli.
   </p>
   <p>
    Raz vyšiel si cár na poľovačku. V tej chvíli prišla striga a porobila cárici: Alenuška
         ochorela, bola taká biedna a veľmi bledá.
   </p>
   <p>
    Na cárskom dvore nastal veľký smútok; kvety v zahrade zvädly, stromy schly, tráva žltla.
         Cár sa vrátil a pýta sa cárice:
   </p>
   <p>
    — Si chorá?
   </p>
   <p>
    — Áno, ochorela som — povedá cárica.
   </p>
   <p>
    Na druhý deň odišiel cár zasa na poľovačku. Alenuška leží chorá v nádhernej posteli, a
         tu príde ku nej tá striga a povedá:
   </p>
   <p>
    — Ak chceš, vyliečim ťa. Výjdi ta ku tomu moru náhle sa zmrkne a napi sa tam vody.
   </p>
   <p>
    Cárica počúvla a za súmraku zašla k moru; ale striga už na ňu čakala, chytila ju,
         uviazala jej skalu na krk a hodila do mora. Alenuška klesla až na dno. Kozľa pribehlo a
         horko zaplakalo.
   </p>
   <p>
    A striga hneď v tej chvíli premenila sa na cáricu, obliekla si jej nádherné šaty a hrdo
         išla do zámku.
   </p>
   <p>
    Cár sa vrátil a náramne sa potešil, že je cárica už zdravá. Prestreli stôl a sadli k
         obedu.
   </p>
   <p>
    — A kde je kozľa? — pýta sa cár.
   </p>
   <p>
    — Nie je ho tu treba, — odvrkne striga — zakázala som, aby ho sem púšťali; razí už veľmi
         capinou!
   </p>
   <p>
    Na druhý deň, ledva že cár odišiel, striga začala úbohé kozľa biť a mlátila ho tak, až
         mu všetky kosti prašťaly. A potom sa vyhrážala:
   </p>
   <p>
    — Čakaj len, keď sa cár vráti, požiadam ho, aby ťa dal zarezať!
   </p>
   <p>
    Keď sa cár vrátil, hneď začala na neho dojedať:
   </p>
   <p>
    — Rozkáž, ale hneď, aby kozľa zarezali, omrzelo ma, sprotivilo sa mi celkom.
   </p>
   <p>
    Cárovi bolo kozľaťa ľúto, ale čože robiť? — cárica tak nalieha, toľko prosí, až cár
         konečne privolil, aby kozľa zarezali.
   </p>
   <p>
    Kozľa vidí, ako už brúsili naň oceľové nože, i zaplakalo a bežalo ku cárovi a prosilo
         ho:
   </p>
   <p>
    — Cáre, dovoľ, aby som mohlo ku moru zaskočiť a z neho sa napiť.
   </p>
   <p>
    Cár ho pustil. Kozľa utekalo hneď ku moru, zastalo na brehu a žalostne zakvílilo:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Alenuška moja milá,
Zlá nastáva pre mňa chvíľa!
Už si brúsia na mňa nože…
Ktože mi teraz pomôže?
      </span>
     </p>
    </div>
   </p>
   <p>
   </p>
   <p>
    Sestra mu odpovedá:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ivanuško, drahý brat,
Nemôžem ti pomáhať;
Som vo vode — hlboká je…
Had mi krv zo srdca ssaje.
      </span>
     </p>
    </div>
   </p>
   <p>
   </p>
   <p>
    Kozľa zaplakalo a vrátilo sa domov.
   </p>
   <p>
    Na poludnie kozľa zasa prosilo cára:
   </p>
   <p>
    — Cáre, pusť ma ku moru, vody sa napiť.
   </p>
   <p>
    Cár ho pustil. Kozľa utekalo čo len vládalo ku moru a žalostne zakvílilo:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Alenuška moja milá,
Zlá nastáva pre mňa chvíľa!
Už si brúsia na mňa nože…
Ktože mi teraz pomôže?
      </span>
     </p>
    </div>
   </p>
   <p>
   </p>
   <p>
    A sestra mu zasa odpovedá:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ivanuško, drahý brat,
Nemôžem ti pomáhať;
Som vo vode — hlboká je…
Had mi krv zo srdca ssaje.
      </span>
     </p>
    </div>
   </p>
   <p>
   </p>
   <p>
    Kozľa zaplakalo a vrátilo sa domov.
   </p>
   <p>
    Cárovi bolo divné, čo to môže znamenať, že sa kozľa ku moru pýta?
   </p>
   <p>
    A kozľa prosilo po tretíkráť:
   </p>
   <p>
    — Cáre, pusť ma ku moru, vody sa z neho napiť.
   </p>
   <p>
    Cár dovolil, ale aj sám šiel za ním. Príde ku moru a čuje — kozľa volá na sestričku:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Alenuška moja milá,
Zlá nastáva pre mňa chvíľa!
Už si brúsia na mňa nože…
Ktože mi teraz pomôže?
      </span>
     </p>
    </div>
   </p>
   <p>
   </p>
   <p>
    Sestra mu odpovedá:
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ivanuško, drahý brat,
Nemôžem ti pomáhať;
Som vo vode — hlboká je…
Had mi krv zo srdca ssaje.
      </span>
     </p>
    </div>
   </p>
   <p>
   </p>
   <p>
    Ale kozľa znovu sestru volalo.
   </p>
   <p>
    Tu Alenušku voda vyhodila na povrch.
   </p>
   <p>
    Cár skočil ku nej, strhol jej kameň s krku a vytiahol ju na breh. Hneď sa jej počal
         dopytovať, čo a ako sa stalo? A Alenuška mu všetko dopodrobna vyrozprávala.
   </p>
   <p>
    Cár sa radoval a kozľa tiež — tak vyskakovalo, a v zahrade sa všetko znovu rozzelenelo a
         rozkvitlo.
   </p>
   <p>
    Ale strigu rozkázal cár prísne potrestať: na dvore nakládli vatru a spálili ju na nej.
         Keď vatra najlepšie blčala, kozľa padlo na zem a v tej chvíli stál tam Ivanuško ako švárny
         šuhaj. Bolo že to radosti! Žili potom všetci traja pospolu blažene a v pokoji a žijú azda
         až podnes — ak už neumreli.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e747">
       </a>
       O Ivanovi-cárevičovi, vtákovi Ohnivákovi a sivom vlkovi
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Za trikráť desiatym morom v istom kráľovstve žil cár Vyslav Andronovič. Mal troch synov:
         prvému bolo meno Dimitrij-cárevič, druhému Vasilij-cárevič, a tomu tretiemu Ivan-cárevič.
         Cár tento mal takú krásnu a bohatú zahradu, že jej páru nebolo na celom svete; rástly tam
         rozličné drahé stromy s ovocím a bez ovocia, ale cár obľúbil si medzi všetkými jednu
         jabloň, a to preto, lebo rodila zlaté jablká. Vták Ohnivák naučil sa lietať do tejto
         záhrady; mal perie zlaté a oči východnému kryštálu podobné. Zaletúval do zahrady každú noc
         a sadol si na túto, cárovi Vyslavovi takú vzácnu jabloň, trhal zlaté jabĺčka a potom zas
         uletel. Cár Vyslav Andronovič sa preto veľmi rmútil. Zavolal tedy svojich troch synov ku
         sebe a povedal im:
   </p>
   <p>
    — Deti moje milé, kto z vás by sa podobral na to, chytiť v zahrade vtáka Ohniváka? Kto
         ho chytí živého, tomu ešte za života dám pol krajiny a po smrti všetko.
   </p>
   <p>
    Tu jeho deti, cárevičia, zvolali jednohlasne:
   </p>
   <p>
    — Milostivý gosudar-báťuška, vaše cárske veličenstvo! My s veľkou radosťou usilovať sa
         budeme chytiť ti toho vtáka Ohniváka a to živého.
   </p>
   <p>
    Prvú noc šiel Dimitrij-cárevič do zahrady na postriežku a sadol si pod tú jabloň, s
         ktorej vták Ohnivák jabĺčka trhával. Ale skoro zaspal a tak nepočul, kedy vták Ohnivák
         priletel a jablká obtrhal. Ráno cár Vyslav Andronovič zavolal ku sebe syna
         Dimitrija-cáreviča a opýtal sa ho:
   </p>
   <p>
    — Čo je, syn môj milý, či si videl vtáka Ohniváka alebo nie?
   </p>
   <p>
    — Nie, milostivý gosudar-báťuška, — povedá Dimitrij-cárevič, — tejto noci nepriletel.
   </p>
   <p>
    Druhú noc šiel do zahrady na postriežku Vasilij-cárevič. Sadol si pod jabloň, čakal
         hodinu, čakal ešte jednu, až napokon tak tuho zaspal, že nepočul, ako vták Ohnivák priletel
         a jablká ošklbal. Ráno cár Vyslav zavolá ho ku sebe a spýta sa:
   </p>
   <p>
    — Čo je, syn môj milý, či si videl vtáka Ohniváka a či nie?
   </p>
   <p>
    — Milostivý gosudar-báťuska! On tejto noci nepriletel.
   </p>
   <p>
    Tretiu noc šiel do zahrady na postriežku Ivan-cárevič; sadol si pod jabloň a čakal
         hodinu, dve, tri — a razom ožiari sa celá zahrada ako by v nej sto vatier horelo. Priletel
         vták Ohnivák, sadol na jabloň a začal zlaté jablká šklbať. Ivan-cárevič nepozorovane
         prikradol sa ku nemu, že ho chytí za chvost; ale vtáka udržať nemohol, a ostalo mu v ruke
         len jedno pero z jeho chvosta.
   </p>
   <p>
    Náhle sa cár Vyslav prebudil, Ivan-cárevič šiel ku nemu a dal mu pero vtáka Ohniváka.
         Pero bolo také divné a v tmavej chyži svietilo ako zlaté slnko. Cár Vyslav odložil pero do
         svojej komnaty, ako vec, ktorú si treba nad všetko iné vážiť. Od tých čias vták Ohnivák
         viac do záhrady nelietal.
   </p>
   <p>
    Cár Vyslav zasa zavolal svojich synov ku sebe a povedá:
   </p>
   <p>
    — Deti moje milé, choďte svetom, dám vám svoje otcovské požehnanie. Vyhľadajte vtáka
         Ohniváka a doneste mi ho živého, a čo som predtým sľúbil, to dostane ten, kto mi vtáka
         Ohniváka živého donesie.
   </p>
   <p>
    Dimitrij a Vasilij hnevali sa a závideli mladšiemu bratovi, Ivanovi-cárevičovi, že sa mu
         podarilo uchytiť pero z chvosta vtáka Ohniváka; poprosili otca o požehnanie a išli hľadať
         vtáka Ohniváka. Ale Ivan-cárevič prosil tiež o požehnanie ku tomu. Akokoľvek cár Vyslav
         namáhal sa odhovoriť Ivana-cáreviča od toho, predsa na jeho naliehavé prosby nemohol ho
         neprepustiť a dal mu svoje požehnanie. Ivan-cárevič vybral si hneď koňa a dal sa na cestu,
         — kam? to sám nevedel.
   </p>
   <p>
    Išiel dlho cestou, hradskou, chodníkom, až konečne prišiel na zelenú lúku. A v šírom
         poli pod starou jedľou stojí stĺp kamenný, a na stĺpe napísané sú slová: „Kto sa dá cestou
         od tohoto stĺpu rovno, bude trpieť hlad a smäd; kto pôjde na stranu pravú, ten bude zdravý
         a živý, ale kôň jeho zahynie; kto pôjde na ľavú stranu, toho zabijú, ale kôň jeho ostane
         živý a zdravý.“ Ivan-cárevič prečítal nápis a šiel na pravú stranu, majúc na pamäti, že čo
         mu aj kôň zahynie, on predsa živý ostane. Šiel deň, dva, tri, a razom zjaví sa pred ním
         veľký sivý vlk a povedá:
   </p>
   <p>
    — Aj, ty junák Ivan-cárevič, veď si čítal nápis na tom stĺpe, že kôň tvoj zahynie, nuž
         prečo sem ideš?
   </p>
   <p>
    Keď vlk toto dopovedal, roztrhol koňa Ivana-cáreviča na dva kusy a odbehol.
   </p>
   <p>
    Horko zaplakal Ivan-cárevič nad svojím koňom a šiel ďalej peši. Išiel celý deň, unavil
         sa až na nevyslovenie, a ako si chcel sadnúť, aby si trocha odpočinul, zjavil sa pred ním
         ten istý sivý vlk a povedá:
   </p>
   <p>
    — Ľutujem ťa, Ivan-cárevič, že si tak ustal. Sadni si na mňa a povedz, kam ťa mám
         zaniesť a prečo?
   </p>
   <p>
    Ivan-cárevič povedal vlkovi, kam sa chce dostať a vlk s ním utekal lepšie ako kôň. Za
         nejaký čas, práve v noci, priniesol Ivana-cáreviča ku kamennej ohrade, nie veľmi vysokej,
         zastavil sa a povedá:
   </p>
   <p>
    — No, Ivan-cárevič, teraz so mňa soskoč a prelez cez túto kamennú ohradu. Za ňou je
         zahrada a v tej zahrade sedí vták Ohnivák v zlatej klietke. Ty vtáka Ohniváka vezmi, ale
         zlatej klietky sa netýkaj, lebo by ťa chytili!
   </p>
   <p>
    Ivan-cárevič ľahko preliezol cez kamennú ohradu, zazrel vtáka Ohniváka a s podivením sa
         na neho prizeral. Vtáka vybral z klietky a išiel nazad; ale potom si pomyslel: Prečo som
         vzal vtáka Ohniváka z klietky, kam ho posadím? Vrátil sa teda, ale ako sňal zlatú klietku,
         razom strhol sa po zahrade veľký lomoz a hurt, lebo ku zlatej klietke viedly struny.
         Strážnici sa hneď prebudili, pribehli do zahrady, chytili Ivana-cáreviča i s vtákom
         Ohnivákom a priviedli ho k cárovi, ktorému meno bolo Dolmat. Cár Dolmat sa veľmi rozhneval
         na Ivana-cáreviča a skričal na neho hrozným a zlostným hlasom:
   </p>
   <p>
    — Mládenče, či sa nehanbíš kradnúť? A kto si, z ktorej krajiny si, kto ti je otec, a aké
         ti meno?
   </p>
   <p>
    Ivan-cárevič mu odpovedal:
   </p>
   <p>
    — Som synom cára Vyslava Andronoviča, a meno my je Ivan-cárevič. Tvoj vták Ohnivák každú
         noc zalietal do našej zahrady a trhal tam zlaté jablká s najmilšej jablone otcovej; preto
         poslal ma otec, aby som vtáka vyhľadal a mu ho priniesol.
   </p>
   <p>
    — Oj, ty mladý junák, Ivan-cárevič, — zvolal cár Dolmat, — či sa to svedčí tak robiť,
         ako si ty robil? Ty si mal prísť ku mne a ja by som ti bol vtáka Ohniváka poctive dal. Či
         to bude pekné, keď teraz pošlem do všetkých krajín zvesť, ako nečestne si sa choval v mojej
         zemi? Ostatne, počúvaj, Ivan-cárevič! Ak mne preukážeš službu: prejdeš cez trikráť deväť
         krajín, do trikráť desiatej ríše a dostaneš pre mňa od kráľa Afrona zlatohrivého koňa, tak
         ti odpustím tvoju ťažkú vinu a dám ti vtáka Oniváka so všetkou cťou.
   </p>
   <p>
    Zarmútil sa Ivan-cárevič a išiel od cára Dolmata k sivému vlkovi a vyrozprával mu
         všetko, čo mu cár Dolmat povedal.
   </p>
   <p>
    — Oj, ty mladý junák, Ivan-cárevič! — povedá sivý vlk, — prečo si nepočúvol môjho slova
         a prečo si vzal i zlatú klietku?
   </p>
   <p>
    — Odpusť! — vyhováral sa Ivan-cárevič.
   </p>
   <p>
    — Nuž nech je tak, — povedá sivý vlk, — sadni chytro na mňa a ja ťa zanesiem, kam ti
         treba.
   </p>
   <p>
    Ivan-cárevič s radosťou vyskočil na chrbát vlka a vlk bežal — ako dlho, o tom povesť
         nehovorí, — až konečne pribehol za tmavej noci do ríše cára Afrona. Keď zastal pred
         stajňami z bieleho kameňa vystavenými, povedá sivý vlk Ivanovi-cárevičovi:
   </p>
   <p>
    — Vôjdi, Ivan-cárevič, do týchto stajní a vezmi koňa zlatohrivého. Ale tam na stene visí
         zlatý kantár, toho neber, lebo bude zle!
   </p>
   <p>
    Ivan-cárevič vošiel do stajne, vzal zlatohrivého koňa a pobral sa nazad. Ale v tom
         zazrel na klinci visieť zlatý kantár a zapáčil sa mu tak, že aj ten vzal. Ale ledva že ho
         sosňal, nastal po všetkých stajniach veľký lomoz a hurt, lebo ten kantár bol na strunách.
         Strážnici sa prebudili, Ivana-cáreviča chytili a zaviedli pred cára Afrona. Cár Afron začal
         ho hneď vypočúvať:
   </p>
   <p>
    — Oj, ty mladý junák! Povedz mi, kto si, z ktorej si krajiny, kto ti je otec a aké ti
         meno?
   </p>
   <p>
    — Som synom cára Vyslava Andronoviča, a meno mi je Ivan-cárevič.
   </p>
   <p>
    — Ach, ty mladý junák, Ivan-cárevič! — povedá cár Afron, — či tak má robiť šľachetný
         rytier? Ty si mal prísť ku mne, a ja by som ti bol koňa poctive dal. Či to bude pekne, keď
         teraz pošlem do všetkých krajín zvesť, ako nečestne si sa zachoval v mojej ríši? Ostatne,
         počúvaj, Ivan-cárevič! Ak mne preukážeš službu a prejdeš za trikráť deväť krajín do trikráť
         desiatej ríše a dostaneš pre mňa kráľovnú Krásnu Elenu, do ktorej som už od dávna dušou i
         srdcom zaľúbený, ale jej dostať nemôžem, potom ti vinu odpustím a dám ti poctive
         zlatohrivého koňa aj zo zlatým kantárom. Ale ak mne tejto služby nevykonáš, tak pošlem o
         tebe zvesť do všetkých krajín, že si zlodej bez cti.
   </p>
   <p>
    Vyšiel Ivan-cárevič z paláca a horko zaplakal.
   </p>
   <p>
    Zašiel k sivému vlkovi a vyrozprával mu všetko, čo a ako sa stalo.
   </p>
   <p>
    — Oj, ty mladý junák, Ivan-cárevič! — dohovára mu vlk — prečo si nepočúvol môjho slova a
         vzal i zlatý kantár?
   </p>
   <p>
    — Dopustil som sa viny pred tebou, odpusť! — povedá Ivan-cárevič.
   </p>
   <p>
    — Dobre, nech si je tak! — pokračoval sivý vlk, — sadni na mňa a zanesiem ťa, kam ti
         treba.
   </p>
   <p>
    Ivan-cárevič sadol na vlka a vlk bežal ako strela, až dobehol do ríše kráľovnej Krásnej
         Eleny, ku zlatým mrežiam jej zahrady.
   </p>
   <p>
    Tu povedá vlk Ivanovi:
   </p>
   <p>
    — Teraz slez so mňa, Ivan-cárevič, vráť sa nazad po tej istej ceste a čakaj na mňa v
         šírom poli pod zeleným dubom.
   </p>
   <p>
    Ivan-cárevič išiel, kam mu vlk rozkázal. A vlk si sadol ku tým zlatým mrežiam a čakal,
         kým pôjde kráľovná Krásna Elena na prechádzku. Keď sa slnko už klonilo ku západu, kráľovná
         Krásna Elena vyšla do zahrady na prechádzku so slúžkami a dvorankami. Keď prišla k tomu
         miestu, kde vlk za mrežami sedel, vlk razom preskočil mreže, uchytil kráľovnú Krásnu Elenu,
         preskočil s ňou mreže a bežal, čo mu len sily stačily. Zabehol do šíreho poľa pod zelený
         dub, kde na neho Ivan-cárevič čakal a povedal mu:
   </p>
   <p>
    — Teraz aj ty chytro vysadni na mňa!
   </p>
   <p>
    Ivan-cárevič tak urobil a sediac na vlkovi s kráľovnou Krásnou Elenou, náramne si ju
         obľúbil a ona jeho, a keď sivý vlk dobehol k ríši cára Afrona, tu sa cárevič veľmi zarmútil
         a začal horko plakať. Vlk sa spýtal:
   </p>
   <p>
    — Prečo plačeš, Ivan-cárevič?
   </p>
   <p>
    — Priateľ môj drahý, sivý vlk! Ako by som nemal plakať a žialiť? Z celého srdca som si
         obľúbil kráľovnú Krásnu Elenu, a teraz ju mám odovzdať cárovi Afronovi za zlatohrivého koňa
         a ak jej neodovzdám, cár Afron zneuctí ma vo všetkých ríšach.
   </p>
   <p>
    — Mnoho som ti slúžil, Ivan-cárevič, — odvetí vlk, — poslúžim ti ešte aj teraz. Počúvaj,
         Ivan-cárevič! Ja sa premením na kráľovnú Krásnu Elenu a ty ma odveď ku cárovi Afronovi a
         vezmi od neho zlatohrivého koňa. Cár Afron bude myslieť, že som ja naozaj kráľovná Krásna
         Elena. A keď ty vysadneš na zlatohrivého koňa a ďaleko ubehneš na ňom, ja požiadam cára
         Afrona o dovolenie prejsť sa po šírom poli, a keď ma on pustí so slúžkami a dvorankami a my
         budeme v šírom poli, tak si len na mňa spomeň a ja budem u teba.
   </p>
   <p>
    Keď toto sivý vlk dopovedal, udrel sa o zem a premenil sa na kráľovnú Krásnu Elenu.
         Ivan-cárevič vzal sivého vlka a išiel s ním do paláca k cárovi Afronovi, a kráľovnú Krásnu
         Elenu popýtal, aby ho čakala za mestom. Keď Ivan-cárevič prišiel ku cárovi Afronovi s
         domnelou Krásnou Elenou, tu sa cár veľmi zaradoval v srdci svojom, že dostal poklad, po
         ktorom už od dávna túžil. S radosťou dal tedy Ivanovi-cárevičovi zlatohrivého koňa.
   </p>
   <p>
    Ivan-cárevič vysadol na neho a pobral sa chytro za mesto. Tu vysadil ku sebe kráľovnú
         Krásnu Elenu a pustil sa cestou ku ríši cára Dolmata.
   </p>
   <p>
    Sivý vlk žil u cára Afrona deň, druhý, tretí namiesto Krásnej Eleny, a štvrtého dňa
         prišiel prosiť cára Afrona, aby mu dovolil prechádzať sa v šírom poli, žeby si zahnal túžbu
         za domovom a krutý smútok. I povedá cár Afron:
   </p>
   <p>
    — Ach, ty moja krásna kráľovná Elena, tebe k vôli k všetkému privolím.
   </p>
   <p>
    A hneď rozkázal slúžkam, komorným, paniam a dvorankám isť s kráľovnou Elenou na
         prechádzku do šíreho poľa.
   </p>
   <p>
    A Ivan-cárevič šiel cestou-necestou s Krásnou Elenou a tak sa s ňou rozhovoril, že až
         zabudol na sivého vlka. Konečne si jednako na neho spomenul: Ach kde je, kde môj dobrý,
         sivý vlk?
   </p>
   <p>
    A tu, kde sa vzal, tam sa vzal, stojí pred Ivanom-cárevičom sivý vlk a povedá:
   </p>
   <p>
    — Teraz chytro sadni na mňa, Ivan-cárevič, a Krásna Elena nech jazdí na zlatohrivom
         koni.
   </p>
   <p>
    Tak sa aj stalo a putovali do ríše cára Dolmata. Išli, išli — ako dlho išli, to povesť
         nespomína — až došli do ríše a na tri versty
    <sup>
     [
     <a class="footnote" href="#ftn.d56e879" name="d56e879">
      1
     </a>
     ]
    </sup>
    sa pred mestom zastavili. Ivan-cárevič začal prosiť sivého vlka:
   </p>
   <p>
    — Priateľ môj milý, sivý vlk! Vykonal si mne už mnoho neoceniteľných služieb a vykonaj
         mne aj poslednú: či sa nemôžeš premeniť na zlatohrivého koňa namiesto tohoto, lebo by som
         sa s ním nerád rozlúčil?
   </p>
   <p>
    V tej chvíli udrel sa sivý vlk o zem a premenil sa na zlatohrivého koňa. Ivan-cárevič
         nechal kráľovnú Krásnu Elenu na zelenej lúke, vyšvihol sa na sivého vlka a išiel do paláca
         cára Dolmata. A ako tam prišiel a cár Dolmat zazrel Ivana-cáreviča na zlatohrivom koni:
         hneď vyšiel zo svojich komnát a na širokom nádvorí srdečne privítal Ivana-cáreviča. Cár
         Dolmat z veľkej radosti dal hneď vystrojiť skvelú hostinu i sadli za stoly dubové, pokryté
         vyšívanými obrusmi a jedli a pili a veselili sa za celé dva dni; tretieho dňa dal cár
         Dolmat Ivanovi-cárevičovi vtáka Ohniváka aj so zlatou klietkou. Cárevič vzal vtáka a vyšiel
         za mesto, sadol na zlatohrivého koňa, posadil vedľa seba kráľovnú Krásnu Elenu a pobral sa
         domov. Na druhý deň potom chcel cár Dolmat vyjsť na prechádzku na zlatohrivom koni; ale
         náhle sa kôň pustil do behu, shodil cára Dolmata, premenil sa na sivého vlka a ponáhľal sa
         dohoniť Ivana-cáreviča.
   </p>
   <p>
    — Ivan-cárevič, — povedá — teraz chytro presadni na mňa a kráľovná Krásna Elena nech ide
         na zlatohrivom koni.
   </p>
   <p>
    Ivan-cárevič presadol na sivého vlka a dali sa na cestu.
   </p>
   <p>
    Keď došli na to miesto, kde bol sivý vlk roztrhal koňa Ivana-cáreviča, zastavili sa, a
         vlk povedá:
   </p>
   <p>
    — No, Ivan-cárevič, poslúžil som ti verne a spravedlive. Hľa, tu na tomto mieste
         roztrhal som tvojho koňa na dva kusy a ku tomuto miestu som ťa doviedol. Teraz presadni na
         koňa zlatohrivého a ja viac nie som tvojím sluhom.
   </p>
   <p>
    Toto dohovoriac, sivý vlk pobehol a zmizol, Ivan-cárevič horko zaplakal za ním; ale čo
         bolo robiť, šiel svojou cestou s kráľovnou Krásnou Elenou.
   </p>
   <p>
    Ako dlho takto šli, povesť nehovorí, ale keď boli asi na dvadsať verst od ríše
         otcovskej, zastavili sa, sosadli, koňa zlatohrivého uviazali o strom, a oba ľahli si pod
         košatý strom, aby si trochu odpočinuli. Klietku s vtákom Ohnivákom postavili vedľa seba. Od
         dlhej cesty ustatí boli oba, a tak nie div, že o chvíľu tuho zaspali.
   </p>
   <p>
    V tom čase dvaja bratia Ivana cáreviča: Dimitrij a Vasilij cáreviči kráčali okolo.
         Chodili po všelijakých ríšach a nenajdúc nikde vtáka Ohniváka, práve sa vracali domov.
         Náhodou našli spiaceho brata Ivana-cáreviča so spiacou Krásnou Elenou. Keď zazreli vtáka
         Ohniváka a zlatohrivého koňa, hneď si umienili svojho brata Ivana-cáreviča na smrť zmárniť.
         Dimitrij-cárevič vytasil z pošvy meč a vrazil ho do pŕs Ivana-cáreviča. Potom zobudil
         kráľovnú Elenu a začal sa vypytovať:
   </p>
   <p>
    — Krásna dievčina! Z ktorej si ríše, kto ti je otcom a aké je tvoje meno?
   </p>
   <p>
    Kráľovná Krásna Elena uvidiac Ivana-cáreviča mŕtveho, náramne sa preľakla a v horkých
         slzách povedá:
   </p>
   <p>
    — Som kráľovná Krásna Elena a dostal mňa Ivan-cárevič, ktorého ste na zlú smrť vydali.
         Boli by ste bývali dobrí rytieri vtedy, keby ste boli s ním išli do šíreho poľa a živého
         premohli; ale vy ste ho zabili spiaceho; akej pochvaly sa vám za to dostane? Spiaci človek
         ako mŕtvy!
   </p>
   <p>
    Dimitrij-cárevič priložil meč na hruď kráľovnej Krásnej Eleny a vyhrážajúc sa, povedá:
   </p>
   <p>
    — Čuj, Krásna Elena, teraz si v našich rukách! My ťa dovedieme k nášmu otcovi, cárovi
         Vyslavovi Andronovičovi a ty mu povedz, že sme my dostali aj teba, aj vtáka Ohniváka, aj
         koňa zlatohrivého.
   </p>
   <p>
    Kráľovná Krásna Elena zľakla sa smrti, a čo inšieho mohla robiť, prisľúbila všetko, čo
         jej kázali. Tu Dimitrij-cárevič s Vasilom-cárevičom ťahali žreb, komu má pripadnúť kráľovná
         Krásna Elena a komu kôň zlatohrivý. A žreb padol tak, že krásnu kráľovnú má dostať
         Vasilij-cárevič a koňa zlatohrivého Dimitrij-cárevič.
   </p>
   <p>
    Ivan-cárevič ležal za tridsať dní mŕtvy na tom mieste a tu pribehol sivý vlk a poznal
         čuchom Ivana-cáreviča. Chcel mu pomôcť, vzkriesiť ho, ale nevedel ako. V tej chvíli pobadá
         sivý vlk vranu s dvoma vráňatmi, ktoré lietaly nad mrtvolou a chcely sa na ňu spustiť, aby
         si na jej mäse pochutnaly. Sivý vlk sa ukryl za krovie a náhle sa vrany spúšťaly na
         mŕtvolu, vyskočil a chmatol jedno vráňa, aby ho na dva kusy roztrhol. Vrana sa hneď
         spustila na zem, sadla si neďaleko sivého vlka a povedá:
   </p>
   <p>
    — Ej, ty sivý vlk! Nedotýkaj sa môjho mláďaťa, veď ti nič neurobilo.
   </p>
   <p>
    — Počúvaj, vrana, — povedá sivý vlk, — ja sa tvojho mláďaťa nedotknem, keď mi preukážeš
         službu. Zaleť za trikráť deväť krajinami do trikráť desiatej ríše a dones mi mŕtvej a živej
         vody.
   </p>
   <p>
    — Preukážem ti tú službu, — odpovedá vrana, — len môjmu synovi neubližuj!
   </p>
   <p>
    Ledva dopovedala tieto slová, vrana odletela. Na tretí deň sa vrátila s dvoma fľaškami;
         v jednej — voda mŕtva, v druhej voda živá. Sivý vlk prevzal oboje a roztrhol vráňa na
         dvoje. Pokropil ho potom vodou mŕtvou, — srástlo sa, pokropil vodou živou — ožilo. Zatým
         vlk pokropil vodou mŕtvou Ivana-cáreviča — telo srástlo, pokropil vodou živou —
         Ivan-cárevič vstal a preriekol:
   </p>
   <p>
    — Ej, ako dlho som spal!
   </p>
   <p>
    Na to mu povedá sivý vlk:
   </p>
   <p>
    — Áno, Ivan-cárevič, bol by si spal na veky, keby nebolo mňa; veď teba bratia zabili a
         kráľovnú Krásnu Elenu, i koňa zlatohrivého, i vtáka Ohniváka odviedli so sebou! Ale teraz
         sa ponáhľaj čo môžeš najlepšie, tvoj brat Vasilij-cárevič má dnes sobáš s tvojou nevestou
         kráľovnou Krásnou Elenou, a aby si sa čím skorej dostal domov, vysadni na mňa, ja ťa ta
         zanesiem.
   </p>
   <p>
    Ivan-cárevič s radosťou sadol na sivého vlka: vlk bežal ako mu len para stačila do ríše
         cára Vyslava Andronoviča a čo chvíľa boli pri meste.
   </p>
   <p>
    Ivan-cárevič soskočil, vošiel do mesta a stúpal zrovna do paláca. Tu videl, ako brat
         Vasilij-cárevič po sobáši zasedá za stôl. Kráľovná Krásna Elena zbadala hneď
         Ivana-cáreviča, skočila od stola, padla mu okolo krku a vybozkávala ho.
   </p>
   <p>
    Potom zvolala radostným hlasom:
   </p>
   <p>
    — Toto je môj milý ženích Ivan-cárevič, a nie tento zločinec, ktorý tu za stolom sedí!
   </p>
   <p>
    Tu vstal cár Vyslav Andronovič a začal sa kráľovnej Krásnej Eleny vypytovať, čo to
         všetko znamená. Krásna Elena povedala mu potom pravdu, všetko tak a dopodrobna, čo a ako sa
         stalo. Cár Vyslav Andronovič sa veľmi nahneval na svojich synov, cárevičov Dimitrija a
         Vasilija, a v tej chvíli dal ich vrhnúť do žalára. A Ivan-cárevič slávil sobáš s kráľovnou
         Krásnou Elenou a žil s ňou v láske a priateľstve, tak že jeden bez druhého ani minúty byť
         nemohli.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e879" name="ftn.d56e879">
        1
       </a>
       ]
      </sup>
      Ruská miera dĺžky, 1 versta = 1066 metrov.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e944">
       </a>
       Krásna Vasilisa
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V istej krajine žil kupec. Dvanásť rokov bol ženatý a mal len jedinú dcéru, krásnu
         Vasilisu. Keď matka umrela, dievča malo osem rokov. Umierajúc, zavolala matka dcéru ku
         sebe, vyňala zpod vankúša bábiku, dala ju Vasilise a povedá:
   </p>
   <p>
    — Umieram, a spolu s materinským požehnaním dávam ti túto bábiku; maj ju vždy pri sebe a
         nikomu jej neukazuj; ale ak ťa stihne nejaký žiaľ, nejaké nešťastie, daj jej jesť a pýtaj
         ju o radu. Najie sa a povie ti, ako si máš pomôcť.
   </p>
   <p>
    Keď toto dohovorila, pobozkala dcéru a umrela.
   </p>
   <p>
    Po smrti ženinej žialil a smútil kupec ako sa patrilo, ale neskoršie začal premýšľať,
         ako by sa zas oženil. Bol človekom pekným, o nevesty nebola núdza, ale najlepšie sa mu
         páčila istá vdovička. Bola už ako sa vravieva „v rokoch“, mala svoje dve dcéry asi v tom
         istom veku, ako Vasilisa — a bola dobrá gazdiná a zkúsená matka.
   </p>
   <p>
    Kupec si ju naozaj vzal za ženu, ale sklamal sa; nenašiel v nej dobrej matky pre
         Vasilisu. Vasilisa bola prvou krásavicou v celej obci, macocha a jej dcéry závidely jej
         krásu, týraly ju všemožnými prácami, aby od namáhania schudla, vetrom a slnkom ohorela;
         ťažký bol jej život!
   </p>
   <p>
    Vasilisa znášala všetko bez reptania a každým dňom silnela a stávala sa krajšou, a
         macocha i dcéry chudly od zlosti a stávaly sa každým dňom škaredšími, hoci ustavične len
         sedely so založenými rukami, ako nejaké urodzené panie. Ako sa to mohlo stať? Vasilise
         pomáhala jej bábika. Bez nej kdeže by bola mohla zvŕšiť všetku tú prácu! Vasilisa často ani
         sama nezjedla, čo dostala a len bábike nechávala najlepší kúsok; keď si všetci ľahli,
         zamkla sa do svojej komôrky a núkala bábiku: Jedz, bábika moja drahá, najedz sa a vypočuj
         moju biedu. Žijem v dome otcovom, radosti nemám, macocha ma vyháňa z bieleho sveta. Nauč
         ma, ako mám byť a žiť a čo robiť?
   </p>
   <p>
    Bábika sa najie a potom dáva jej rady, teší ju v zármutku a ráno každú prácu za Vasilisu
         vykoná; Vasilisa si len v chládočku hovie a kvietky trhá, medzitým sú hriadky vypleté,
         zelenina poliata, voda nanosená a v kuchyni oheň nakladený. Bábika ukáže jej ešte aj
         zelinku proti ohoreniu. Dobre bolo žiť Vasilise s bábikou.
   </p>
   <p>
    Minulo niekoľko rokov, Vasilisa vyrástla a bola už na vydaj. Všetci ženísi v obci sa
         uchádzajú o ňu, o dcéry macochine sa nik ani neobzrie. Macocha sa zlostí ešte viac ako
         predtým a všetkým pytačom odpovedá: „Nevydám mladšej prvej, ako staršie,“ a odpraviac
         pytačov, vylieva svoju zlosť na Vasilise bitkou.
   </p>
   <p>
    V tom asi čase musel kupec na dlhší čas odísť z domu za svojimi obchodnými vecami.
         Macocha sa presťahovala do druhého domu; neďaleko toho domu bol tmavý les a v ňom na paseke
         stála chalupa. V tejto chalupe žila Baba-Jaga (striga); nikoho k sebe nepripúšťala a jedla
         ľudí ako kurence. Keď sa už presťahovaly, kupcová ustavične posielala nenávidenú Vasilisu
         do lesa pre čo-to; ale ona sa vždy šťastne vrátila: bábika jej ukazovala cestu a nepustila
         jej k domu Baby-Jagy.
   </p>
   <p>
    Prišla jaseň. Macocha všetkým trom dievkam rozdala večernú prácu: jednej naložila
         paličkovať čipky, druhej pliesť punčochy a Vasilise priasť — každej na hodiny. Zahasila
         oheň v celom dome a sama si ľahla spať.
   </p>
   <p>
    Dievky pracovaly. Tu odhorelo lojovej sviečky, jedna z macochiných dcér vzala tratiknôt,
         aby opravila sviečky, ale miesto toho na príkaz matkin, akoby náhodou vyhasila sviečku.
   </p>
   <p>
    — Čo budeme teraz robiť? — povedaly dievky — ohňa niet v celom dome a naša práca ešte
         neni zvŕšená. Musí sa isť pre oheň k Babe-Jage!
   </p>
   <p>
    — Mne svieťa špendlíky — povedala tá, čo paličkovala čipky, ja nepôjdem.
   </p>
   <p>
    — Ja tiež nepôjdem, — povedala tá, čo plietla punčochy, — mne svieťa ihlice.
   </p>
   <p>
    — Tak musíš ty isť pre oheň! — zvolaly obe sestry odrazu, — choď ku Babe-Jage! — a
         vystrčily Vasilisu z chyže.
   </p>
   <p>
    Vasilisa šla do svojej komôrky, postavila pred bábiku pripravenú večeru a povedá:
   </p>
   <p>
    — Tu máš, bábika moja, zajedz si a vypočuj moje trápenie: mám isť pre oheň ku Babe-Jage;
         Baba-Jaga mňa zjie.
   </p>
   <p>
    Bábika sa najedla a oči jej zasvietily, ako dve sviečky.
   </p>
   <p>
    — Neboj sa, Vasilička — povedá, — choď, kam ťa posielajú, len maj ma vždy pri sebe. So
         mnou sa tebe nestane nič zlého ani u Baby-Jagy.
   </p>
   <p>
    Vasilisa sa sobrala, strčila bábiku do vrecka a prežehnajúc sa, vstúpila do tmavého
         lesa.
   </p>
   <p>
    Ide so strachom. Tu sa ponáhľa popri nej jazdec: sám je biely, odetý je do bieleho
         rúcha, i kôň pod ním i kantáre sú biele; vonku začalo svitať.
   </p>
   <p>
    Vasilisa ide ďalej, stretne druhého jazdca; sám je červený, odetý je do červeného rúcha,
         kôň červený; slnko začalo vychádzať.
   </p>
   <p>
    Vasilisa išla celú noc a celý deň a až nasledujúceho večera došla na paseku, kde stála
         chalupa Baby-Jagy; plot okolo chalupy bol z ľudských kostí, na plote trčaly ľudské lebky s
         očami, miesto podvojí na vrátach boly ľudské hnáty, miesto závory — ľudské ruky, miesto
         zámku — ústa s ostrými zubami.
   </p>
   <p>
    Vasilisa hrôzou skoro skamenela.
   </p>
   <p>
    Tu zasa išiel jazdec: sám je čierny, odetý do čierneho rúcha a na čiernom koni; dojazdil
         ku bráne Baby-Jagy a zmizol, ako by sa bol prepadol; nastala noc. Lež tma netrvala dlho.
         Všetkým lebkám na plote zasvietily oči a na celej lúke bolo vidno, ako vo dne. Vasilisa
         triasla sa strachom, ale nevediac kam odbehnúť, ostala stáť.
   </p>
   <p>
    Skoro ozval sa v lese strašný šum: stromy práskaly, suché listie šušťalo; z lesa vyšla
         Baba-Jaga, — ide v mažiari, tĺkom ho poháňa, a metlou stopy zametá. Prišla k vrátam,
         zastavila sa a voňajúc okolo seba, zvolala: „Fi, fi, človečina tu páchne! Kdo je tu?“
   </p>
   <p>
    Vasilisa pristúpila ku starene so strachom a hlboko sa pokloniac, povedá:
   </p>
   <p>
    — To som ja, babuška; macochine dcéry poslaly ma ku tebe pre oheň!
   </p>
   <p>
    — Dobre, — povedá Baba-Jaga, — poznám ich, ostaň u mňa, pracuj tu, potom ti dám ohňa. Ak
         tak neurobíš, zjem ťa!
   </p>
   <p>
    Potom sa obrátila ku vrátam a skríkla: „Aj, moje mocné závory, odomknite sa, vráta moje
         široké, otvorte sa!“ Vráta sa otvorily, Baba-Jaga vošla, pohvizdujúc si; za ňou vošla
         Vasilisa a všetko sa zasa zavrelo. Vošly do chyže. Baba-Jaga sa roztiahla a povedá
         Vasilise:
   </p>
   <p>
    — Podávaj, čo je v peci, chcem jesť!
   </p>
   <p>
    Vasilisa zapálila smolienku o lebky, ktoré boly na plote a začala Babe-Jage vyťahovať
         pokrmy z pece, a bolo týchto pokrmov pre desiatich ľudí; z pivnice priniesla kvasu, medu,
         piva a vína. Baba-Jaga všetko pojedla a vypila sama. Vasilise nechala len trocha ščí,
    <sup>
     [
     <a class="footnote" href="#ftn.d56e1018" name="d56e1018">
      2
     </a>
     ]
    </sup>
    krajec chleba a kúsok bravčového mäsa.
   </p>
   <p>
    Baba-Jaga išla spať a povedá:
   </p>
   <p>
    — Keď zajtra odídem, ty hľaď vyčistiť dvor, zameť chyžu, uvar obed, priprav bielizeň, zo
         sýpky vezmi mieru pšenice a vyber z nej kúkoľ! Ale nech je to všetko hotové, ináče ťa zjem!
   </p>
   <p>
    Po tomto rozkaze Baba-Jaga tvrdo zaspala, až chrápala. Vasilisa postavila to, čo jej
         Baba-Jaga nechala na večeru, pred bábiku a so slzami v očiach sa žalovala:
   </p>
   <p>
    — Tu máš, bábika moja drahá, zajedz si a vypočuj moje trápenie. Ťažkú mi uložila
         Baba-Jaga robotu a vyhráža sa, že ma zjie, ak to všetko nezvŕšim. Pomôž mi!
   </p>
   <p>
    Bábika i teraz bola ku pomoci hotová a odpovie:
   </p>
   <p>
    — Neboj sa, krásna Vasilisa, navečeraj sa, pomodli sa a ľahni si spať: ráno je múdrejšie
         ako večer.
   </p>
   <p>
    Zavčasu prebudila sa Vasilisa, i Baba-Jaga vstala a pozrela oblokom, oči lebiek hasly;
         tu mihol sa biely jazdec — a počalo razom svitať. Baba-Jaga vyšla na dvor, zahvízdla — a
         pred ňou sa zjavil mažiar, tĺk a metla. Mihol sa červený jazdec — slnko vyšlo. Baba-Jaga
         sadla do mažiara a vyšla zo dvora, tĺkom poháňa, metlou stopy zametá. Ostala Vasilisa sama,
         obzrela si dom Baby-Jagy, začudovala sa nad hojnosťou všetkého a zastavila sa v rozmýšľaní,
         do ktorej práce by sa mala najsamprv chytiť?
   </p>
   <p>
    Obzrie sa a hľa, všetka práca je hotová, bábika práve vyberá posledné zrnko kúkoľu z
         pšenice.
   </p>
   <p>
    — Ach, ty moja vykupiteľka! — povie Vasilisa k bábike, — ty si ma zachránila pred
         nešťastím!
   </p>
   <p>
    — Tebe ostáva iba uvariť obed — povedá bábika, a vhupla do vrecka Vasilise, — var pekne
         a dobre, a odpočiň si tiež.
   </p>
   <p>
    Keď sa zvečerilo, prestrela Vasilisa na stôl a očakáva Babu-Jagu. Začalo mrkať, za
         vrátami sa mihol čierny jazdec a zotmilo sa docela, len oči lebiek svietily.
   </p>
   <p>
    Zapráskaly stromy, zašumelo listie, — ide Baba-Jaga. Vasilisa ju pekne privítala.
   </p>
   <p>
    — Je všetko hotové? — pýta sa Baba-Jaga.
   </p>
   <p>
    — Pozri sama, babuška! — povedá Vasilisa.
   </p>
   <p>
    Baba-Jaga sa najedla, išla spať, ale prvej prikázala Vasilise:
   </p>
   <p>
    — Zajtra rob to isté čo dnes, ale krem toho vezmi zo sýpky mak a vyčisť ho pekne po
         zrnočku; ktosi od zlosti primiešal do neho piesku.
   </p>
   <p>
    Hneď ako dohovorila, obrátila sa ku stene a začala chrápať.
   </p>
   <p>
    Vasilisa začala kŕmiť bábiku. Bábika sa najedla a povedala jej tak ako včera: „Pomodli
         sa a choď spať. Ráno je múdrejšie, ako večer. Všetko bude hotové, Vasilička!“
   </p>
   <p>
    Zavčas rána Baba-Jaga zasa vyšla zo dvora v mažiari a Vasilisa s bábikou hneď všetku
         robotu vykonaly. Starena sa vrátila, prezrela všetko a skríkla: „Moji verní sluhovia,
         vyprešujte mi z maku olej!“
   </p>
   <p>
    A tu sa zasa zjavily tri páry rúk, schytily mak a zmizly. Baba-Jaga sadla si obedovať a
         Vasilisa postavila sa mlčky vedľa nej.
   </p>
   <p>
    — Prečo nič nehovoríš, — dohovárala jej Baba-Jaga, — a stojíš tu, ako nemá!
   </p>
   <p>
    — Neodvážila som sa, — povedá Vasilisa, — ale ak dovolíš, rada by som sa ťa niečo
         opýtala.
   </p>
   <p>
    — Opýtaj sa, ale nie každá otázka vedie k dobrému: ak budeš mnoho vedieť, skoro
         zostarneš.
   </p>
   <p>
    — Chcem sa ťa len opýtať, babuška, na to, čo som videla; keď som išla ku tebe, dohonil
         ma jazdec na bielom koni, sám bol biely a v bielom odeve; kto to bol?
   </p>
   <p>
    — To bol môj deň, — povedá Baba-Jaga.
   </p>
   <p>
    — Potom ma dohonil iný jazdec na červenom koni, sám bol červený a v červenom odeve, kto
         to bol?
   </p>
   <p>
    — To je moje slnko jasné.
   </p>
   <p>
    — A čo znamená ten čierny jazdec, ktorý ma dohonil pri samých vrátach?
   </p>
   <p>
    — To je moja tmavá noc, — všetci traja sú moji verní sluhovia.
   </p>
   <p>
    Vasilisa rozpamätala sa na tie tri páry rúk, ale mlčala.
   </p>
   <p>
    — Prečo sa neopytuješ ďalej? — hovorí Baba-Jaga.
   </p>
   <p>
    — Mám už dosť toho; ty si sama povedala, že kto mnoho vie, skoro zostarie.
   </p>
   <p>
    — Dobre, — riekla Baba-Jaga, — že sa pýtaš len na to, čo si videla pred dvorom a nie vo
         dvore. Nemám rada, aby sa mne smeti z domu vynášaly. Ale teraz sa teba pýtam: ako si mohla
         zvŕšiť všetku prácu, ktorú som ti naložila?
   </p>
   <p>
    — Požehnanie matkino mi pomáha, — odpovedala Vasilisa.
   </p>
   <p>
    — Tak tedy ber sa odo mňa, blahoslavená dcéra, mne nie sú treba blahoslavení ľudia!
   </p>
   <p>
    Vytiahla Vasilisu z chyže, vystrčila ju za vráta, sňala lebku s horiacimi očami a
         nastoknúc ju na kôl, dala ju dievčine, a povedá:
   </p>
   <p>
    — Tu máš oheň pre macochine dcéry, vezmi ho, veď ťa ony preň sem poslaly.
   </p>
   <p>
    Vasilisa sa rozbehla domov pri svetle lebky, ktorá pred úsvitom sama od seba zhasla, a
         konečne k večeru druhého dňa dostala sa domov. Keď bola pri vrátach, chcela lebku zahodiť.
         „Doma už iste ohňa nepotrebujú,“ — pomyslela si. Lež tu razom ozval sa dutý hlas z lebky:
   </p>
   <p>
    „Nezahadzuj ma, zanes ma k macoche!“
   </p>
   <p>
    Ona pozrela na dom macochy a keď nevidela ani v jednom obloku svetla, rozhodla sa vojsť
         s lebkou. Najsamprv ju privítaly láskave a povedaly jej, že od tých čias nemaly ohňa a samy
         si ho vykresať nemohly; keď si ho doniesly od súsedov, zhasol, náhle s ním vkročily pod
         strechu.
   </p>
   <p>
    — Azda sa tvoj oheň udrží, — doložila macocha.
   </p>
   <p>
    Vniesly lebku do chyže, ale oči lebky ako hľadia na macochu a jej dcéry, tak ich pálily.
         Ukryly sa, lež kamkoľvek sa vrhly, oči ich všade prenasledujú; do rána ich spálily na
         číročistý uhoľ, jedine Vasilisy sa nedotkly.
   </p>
   <p>
    Ráno Vasilisa pochovala lebku, zamkla dom na zámok, vybrala sa do mestečka a poprosila
         istú samotne žijúcu starenku, aby ju vzala k sebe. Žila u nej a čakala na otca. Raz povedá
         starenke:
   </p>
   <p>
    — Je mi clivo, starenka, takto bez práce vysedávať, kúp mi najlepšieho ľanu, budem aspoň
         priasť!
   </p>
   <p>
    Starenka hneď išla kúpiť pekného ľanu a Vasilisa dala sa do práce, všetko len tak horelo
         jej pod rukou a priadza je krásna a tenká ako vlások. Priadze sa nasbieralo mnoho a bolo by
         ju treba sotkať, ale krosien nebolo takých, aké by sa boly hodily na túto jemnú priadzu, a
         aj nik sa nechcel podobrať takéto krosná zhotoviť. Vasilisa rozpomenula sa na svoju bábiku
         a ona jej povedá:
   </p>
   <p>
    — Prines mi nejaké staré brdo a starý člnok a trocha koňskej hrivy, všetko ti urobím.
   </p>
   <p>
    Vasilisa to všetko zaopatrila, išla spať a bábika do rána zhotovila krosná. Do konca
         zimy plátno bolo utkané, a bolo také jemnučké, akého skoro ani vídať nebolo. Na jar plátno
         vybielily a Vasilisa povedá starenke:
   </p>
   <p>
    — Predaj, starenka, to plátno a utŕžené peniaze si ponechaj.
   </p>
   <p>
    — Oj panenka, takého plátna nik nenosí, okrem samého cára; zanesiem ho do paláca.
   </p>
   <p>
    Išla starenka k cárskemu palácu a prechádzala sa okolo okien. Zazrel ju cár a pýta sa
         jej:
   </p>
   <p>
    — Starenka, čo si praješ?
   </p>
   <p>
    — Vaše cárske veličenstvo, — povedá starenka — doniesla som zázračný tovar, nikomu okrem
         teba ho neukážem.
   </p>
   <p>
    Cár rozkázal, aby starenku pustili dnu a ako videl plátno, začudoval sa.
   </p>
   <p>
    — Čo žiadaš zaň? — pýta sa cár.
   </p>
   <p>
    — Cenu povedať nemôžem, cár-baťuška, doniesla som ti ho do daru.
   </p>
   <p>
    Poďakoval sa cár, a prepustil starenku a obdaroval ju malým dárkom. Začali z toho plátna
         šiť cárovi košele, postrihali plátno, ale nemohli najsť švadleny, ktorá by si bola trúfala
         košele ušiť. Hľadali dlho, ale nenašli. Konečne si dal cár predvolať starenku a povedá:
   </p>
   <p>
    — Keď si takého plátna napriadla a utkala, budeš musieť vedieť z neho aj košele ušiť.
   </p>
   <p>
    — Nie, gosudar, ja som to plátno nepriadla a netkala, — vyhovára sa starenka — to je
         práca mojej chovanice.
   </p>
   <p>
    — Nech ich tedy ona ušije!
   </p>
   <p>
    Vrátila sa starenka domov a vyrozprávala o všetkom Vasilise.
   </p>
   <p>
    — Vedela som — povie Vasilisa — že mňa tá práca neminie!
   </p>
   <p>
    Zavrela sa tedy do svojej komôrky a dala sa do práce. Šila pilne a čochvíľa bolo dvanásť
         košieľ hotových. Starenka zaniesla košele cárovi a Vasilisa sa umyla, do čistého obliekla a
         sadla ku obloku. Sedí a čaká a tu vidí, že ide do domu cársky sluha. Keď vošiel, povedá:
   </p>
   <p>
    — Cár-gosudar chce vidieť umelkyňu, ktorá mu košele ušila a chce ju odmeniť zo svojich
         cárskych rúk.
   </p>
   <p>
    Pobrala sa tedy Vasilisa a zastala pred obličajom cárovým. Ako cár zazrel krásnu
         Vasilisu, tak sa mu zapáčila, že povedal:
   </p>
   <p>
    — Nie, krásavica, nerozlúčim sa s tebou, ty budeš mojou ženou.
   </p>
   <p>
    A cár pochytil Vasilisu za jej biele ruky, posadil ju vedľa seba a hneď i slávili
         svadbu.
   </p>
   <p>
    Otec sa onedlho vrátil a radoval sa z Vasilisinho šťastia. Vasilisa vzala starenku ku
         sebe a bábiku až do smrti nosila vo vrecku.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1018" name="ftn.d56e1018">
        2
       </a>
       ]
      </sup>
      Kapustnica.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1164">
       </a>
       Žabka-cárevna
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    V istom cárstve, v istej ríši za morami hlbokými, za horami vysokými žil cár s cáricou.
         Dlho žil cár na bielom svete, ostarel, ale mal na pomoc troch synov, troch cárevičov —
         mladých, slobodných, odvážlivých tak, že sa to v povesti ani opísať nedá. Lietajú celý deň
         na bohatierskych koňoch, práve tak ako sokoli vo výšinách podoblačných. Všetci traja bratia
         boli udatní, ale z nich najlepší, najudatnejší bol brat najmladší, ktorému bolo meno
         Ivan-cárevič. Raz pozval starý cár synov svojich ku sebe a povedá:
   </p>
   <p>
    — Deti moje milé, už ste dospeli a je čas pomýšľať na nevesty. Vezmite si strely,
         vyjdite do poľa, natiahnite luky a pusťte strely každý v inú stranu; na čí dvor padne
         strela, tam hľadajte si nevesty.
   </p>
   <p>
    Pustil strelu najstarší brat a padla na panský dvor práve proti dievčenským komnatám;
         vystrelil brat prostredný, letela strela ku kupcovi a zastavila sa pri červených schodoch,
         a na tých schodoch stála dievčina, dcéra kupcova; pustil strelu najmladší brat — strela
         zahvižďala a zmizla z očú.
   </p>
   <p>
    Dlho nemohol najsť svojej strely Ivan-cárevič a zarmútil sa. Celé dva dni chodil po
         lúkach, po hájoch a tretieho dňa dostal sa ku močarinám. V bahne zazrel žabku, a ona mala
         jeho strelu.
   </p>
   <p>
    Chcel utiecť a nehlásiť sa ku strele, ale žaba zakvákala:
   </p>
   <p>
    „Kvá, kvá, Ivan-cárevič, poď ku mne, vezmi si svoju strelu, ináče z bahna akživ
         nevyviazneš.“
   </p>
   <p>
    Čo tu robiť? Ivan-cárevič vzal konečne žabku, strčil ju do vačku a pobral sa zronený
         domov.
   </p>
   <p>
    Prišiel k otcovi a povedá:
   </p>
   <p>
    — Ako si vziať žabu za ženu, taká kvakuška je nie pre mňa!
   </p>
   <p>
    — Vezmi si ju, — povedá cár, — to je tvoj osud.
   </p>
   <p>
    Poplakal, ponariekal si Ivan-cárevič, ale proti osudu nedá sa nič robiť. Bratia cáreviči
         sa ženili: najstarší s bojarkou, stredný s kupcovou dcérou a najmladšieho sosobášili s
         kvakuškou, ktorú držali na zlatej mise, kým sobáš trval.
   </p>
   <p>
    Žijú teda. Onedlho zavolal cár svojich synov a káže:
   </p>
   <p>
    — Nech mi vaše ženy upečú na zajtrajšok každá po mäkkom, bielom chlebe.
   </p>
   <p>
    Vrátil sa Ivan-cárevič do svojho paláca smutný, neveselý, so sklopenou hlavou.
   </p>
   <p>
    — Kva, kvá, Ivan-cárevič, prečo si taký smutný? — pýta sa ho žabka, — či si počul od
         svojho otca nepriaznivé slovo?
   </p>
   <p>
    — Ako nemám byť smutný, neveselý, gosudar, otec môj, prikázal tebe, aby si mu na
         zajtrajšok upiekla mäkký, biely chlieb.
   </p>
   <p>
    — Nermúť sa, Ivan-cárevič, netráp sa nadarmo; ľahni si spať a odpočiň si. Ráno je
         múdrejšie, ako večer.
   </p>
   <p>
    Uložila cáreviča spať, a sama shodila so seba žabäciu kožu a premenila sa na krásnu
         Vasilisu Premúdru, takú krásnu, že sa to v povesti ani vypovedať, ani perom opísať nedá.
         Vyšla na červené schody a zvolala mocným hlasom:
   </p>
   <p>
    — Slúžky, dievčiny, hore sa, pristrojte sa a pripravte mäkký, biely chlieb, aký som ja
         jedávala a mávala u môjho dobrého otecka!
   </p>
   <p>
    Ráno prebudil sa Ivan-cárevič, kvakuška mala chlieb dávno hotový a bol taký krásny, že
         sa to ani opísať nedá. Bol okrášlený rozličnými vecami, na stranách bolo vidno cárske mestá
         s bránami.
   </p>
   <p>
    Ivan-cárevič vzal chlieb a zaniesol otcovi. Otec práve odoberal chleby od starších
         bratov; ich ženy daly chlieb do pece, ale boly z nich len nechutné placky. Cár najsamprv
         vzal chlieb od najstaršieho syna, obzrel ho a poslal do kuchyne. Prijal od prostredného a
         poslal ho tiež ta. Prišiel rad na Ivana-cáreviča a on podal svoj chlieb. Otec ho prevzal,
         obzrel a povedal:
   </p>
   <p>
    — To je chlieb, na výročité sviatky ho treba jesť, — nie taký, ako je ten tvojich
         švagrín, so zákalom!
   </p>
   <p>
    Cár zas naložil svojim trom synom:
   </p>
   <p>
    — Nech vaše manželky ušijú pre mňa košeľu za jednu noc!
   </p>
   <p>
    Vrátil sa Ivan-cárevič domov, smutný, neveselý, s ovesenou hlavou.
   </p>
   <p>
    — Kvá, kvá, Ivan-cárevič, prečo si taký smutný? — pýtala sa ho žabka, — či si počul od
         svojho otca nepriaznivé slovo?
   </p>
   <p>
    A Ivan-cárevič odpovedá:
   </p>
   <p>
    — Ako nemám byť smutný-neveselý, gosudar, otec môj, naložil ti, aby si mu za jednu noc
         košeľu ušila.
   </p>
   <p>
    — Nermúť sa, Ivan-cárevič, a netráp sa nadarmo; ráno je múdrejšie, ako večer.
   </p>
   <p>
    Uložila ho spať, a sama shodila žabäciu kožu a premenila sa na krásnu Vasilisu Premúdru,
         takú krásnu, že sa v povesti ani vypovedať, ani perom opísať nedá. Vyšla na červené schody
         a zvolala mocným hlasom:
   </p>
   <p>
    — Slúžky, dievčiny, hore sa a pristrojte sa, ušite košeľu, akú nosieval môj otecko!
   </p>
   <p>
    Ako povedala, tak sa aj stalo:
   </p>
   <p>
    Keď sa ráno Ivan-cárevič prebudil, kvakuška mala už košeľu hotovú a takú krásnu, že sa
         to ani opísať nedá. Vyšívaná bola zlatom, striebrom podľa najvkusnejších vzoriek.
         Ivan-cárevič vzal košeľu a zaniesol ju otcovi. Cár ju vzal a prezeral.
   </p>
   <p>
    — No! to je už košeľa, — na výročité sviatky ju treba obliecť!
   </p>
   <p>
    Prostredný brat doniesol košeľu; cár povedá:
   </p>
   <p>
    — V tejto len do kúpeľa chodiť!
   </p>
   <p>
    Od najstaršieho vzal košeľu a povedá:
   </p>
   <p>
    — Túto nosiť len v čeľadníku!
   </p>
   <p>
    Rozišly sa cárske deti a dvaja z nich sa shovárajú: „Vidno, že sme sa nadarmo vysmievali
         žene Ivana-cáreviča; ona nie je žabkou, ale akási chytruška!“
   </p>
   <p>
    A cár zasa rozkázal, aby všetci traja kráľoviči došli sa mu ukázať i s ženami.
   </p>
   <p>
    Vrátil sa Ivan-cárevič do svojho paláca, smutný, neveselý, s ovesenou hlavou. Pýta sa ho
         žabka:
   </p>
   <p>
    — Kvá, kvá, Ivan-cárevič, prečo si taký smutný? Či si počul od svojho otca nepriaznivé
         slovo?
   </p>
   <p>
    Odpovedá Ivan-cárevič:
   </p>
   <p>
    — Akože nemám smútiť? Gosudar, otec môj, rozkázal, aby som prišiel s tebou sa ukázať;
         akože sa ukážem s tebou pred ľuďmi?
   </p>
   <p>
    — Nermúť sa, cárevič! Choď sám ku cárovi a ja prídem hneď za tebou; ak počuješ hrmot a
         hrom, tak povedz: „To je moja žabka, ide v škatuľke.“
   </p>
   <p>
    Starší bratia sa ukázali s manželkami vyfintenými a posmievali sa Ivanovi-cárevičovi:
   </p>
   <p>
    — A čože, brat náš, ty si prišiel bez ženy? Keby si ju bol aspoň na tanieriku doniesol!
         Kde si takú krásavicu našiel? Iste si pochodil všetky bariny!
   </p>
   <p>
    Razom ozval sa hrozný hrmot a hrom — celý palác sa zatriasol, hostia sa strašne
         naľakali, vyskočili s miest a nevedeli, čo robiť. Ale Ivan-cárevič ich tíši:
   </p>
   <p>
    — Neľakajte sa, to došla len moja žabka v škatuľke!
   </p>
   <p>
    K cárskym schodom prišiel zlatý kočiar so šiestimi koňmi a z neho vystúpila Vasilisa
         Premúdra — taká krásavica, že sa to ani v povesti vyrozprávať nedá. Vzala Ivana-cáreviča za
         ruku a viedla ho za stoly dubové, kvetistými obrusmi prikryté.
   </p>
   <p>
    Hostia začali jesť, piť a sa veseliť. Vasilisa Premúdra odpila z pohára, a zbytok
         vyliala si do rukáva ľavého; zajedla z labuti, a koštialiky ukryla do rukáva pravého. Ženy
         starších cárevičov to videly a urobily to isté.
   </p>
   <p>
    Potom, keď Vasilisa Premúdra išla tančiť s Ivanom-cárevičom, hodila rukou ľavou —
         povstalo jazero; hodila rukou pravou — zjavily sa na jazere biele labute. Cár i hostia
         nemohli sa dosť nadiviť. I staršie švagriné išly tančiť: hodily rukami ľavými — oblialy
         hostí; hodily rukami pravými — kosť vletela cárovi rovno do očú. Cár sa nahneval a nectne
         ich vyhnal. Ivan-cárevič použil tejto chvíle, odbehol domov, našiel žabäciu kožu a spálil
         ju. I Vasilisa Premúdra sa vrátila, hľadá — žabej kožky nikde niet, zastenala, zarmútila sa
         a povedá Ivanovi-cárevičovi:
   </p>
   <p>
    — Ach Ivan-cárevič! čo si to urobil?! Keby si bol ešte za chvíľočku počkal, bola by som
         na veky bývala tvojou, ale takto: s Bohom! Hľadaj ma za trikrát deviatou krajinou, v
         trikrát desiatej ríši u Koščeja Nesmrteľného. — Premenila sa v bielu labuť a odletela
         oblokom. Ivan-cárevič horko zaplakal, ale čo robiť? Minul rok, Ivan-cárevič túži po žene;
         na druhý rok sa sobral, vyprosil si u otca a matky požehnanie, pomodlil sa Bohu na všetky
         štyri strany a išiel, kam ho oči viedly.
   </p>
   <p>
    Išiel dlho, a tu stretne starčeka.
   </p>
   <p>
    Starček ho osloví:
   </p>
   <p>
    — Pán Boh ťa pozdrav! Čo hľadáš, kam ťa vedie cesta?
   </p>
   <p>
    A Ivan-cárevič vyrozprával mu o svojom nešťastí.
   </p>
   <p>
    — Ach ty, Ivan-cárevič, prečo si žabäciu kožku spálil? Ty si jej neobliekol a vyzvliecť
         ju, to tebe nepatrilo. Vasilisa Premúdra narodila sa chytrejšia a múdrejšia ako bol jej
         otec, preto jej on rozkázal, aby bola tri roky žabkou. Ale tu máš klbko; kam sa zakotúľa,
         choď za ním smelo!
   </p>
   <p>
    Ivan-cárevič sa starčekovi poďakoval a šiel za klbkom.
   </p>
   <p>
    Ide šírym poľom a naďapí na medveďa. „Zabijem toho dravca,“ myslí si, ale medveď povedá:
         „Nezabi ma, Ivan-cárevič, môžem ti byť niekedy k službám.“
   </p>
   <p>
    A ide ďalej a tu letí nad ním káčer. Cárevič namieril luk a chcel ho zastreliť, ale
         káčer odrazu prehovoril ľudským hlasom: „Nezastreľ ma, Ivan-cárevič, môžem ti byť k
         dobrému.“
   </p>
   <p>
    Sľutoval sa nad ním a došiel ku širokému moru, a čo vidí? Na piesku ležala dusiaca sa
         ryba-šťuka. „Ach Ivan-cárevič, sľutuj sa nado mnou — prosí ho šťuka — a hoď ma do vody!“
   </p>
   <p>
    Hodil ju do vody a šiel po brehu. Naveľa-naveľa — prikotúľalo sa klbko ku chalúpke,
         stojacej na kuracej nôžke a točiacej sa do okola.
   </p>
   <p>
    Ivan-cárevič povedá:
   </p>
   <p>
    — Chalúpka! chalúpka! zastaň tak, ako ťa matka postavila, ku mne predkom a ku moru
         zadkom.
   </p>
   <p>
    Chalúpka sa obrátila k moru zadkom a ku nemu predkom. Ivan-cárevič vošiel do nej a vidí:
         na peci leží Baba-Jaga a zuby si brúsi.
   </p>
   <p>
    — Ej, ty, dobrý šuhaj, počo si sem prišiel? — pýta sa Baba-Jaga.
   </p>
   <p>
    — Ach, ty stará maškara! Keby si ma, dobrého šuhaja, radšej nakŕmila, napojila a dala sa
         mi vykúpať a len potom sa vypytovala!
   </p>
   <p>
    Baba-Jaga ho nakŕmila, napojila, vykúpala a cárevič jej rozpovedal, že hľadá svoju ženu,
         Vasilisu Premúdru.
   </p>
   <p>
    — Ja viem — povedá Baba-Jaga, — ona je u Koščeja Nesmrteľného; ťažko ju dostať, nie
         ľahko je závodiť s Koščejom: smrť jeho je na konci ihly, ihla vo vajci v kačke, kačka v
         zajacovi, zajac v truhlici, truhlica stojí na vysokom dube a dub ten stráži Koščej ako
         svoje vlastné oko.
   </p>
   <p>
    Ukázala mu Baba-Jaga, kde stojí ten dub. Ivan-cárevič zašiel ta a nevie čo robiť, ako sa
         ku truhlici dostať? Kde sa vzal, tu sa vzal, pribehol medveď a vyvrátil strom; truhlica
         spadla a rozbila sa na kusy, z truhlice vyskočil zajac a dal sa v nohy, čo len vládal; ale
         hľa, za ním už iný zajac uteká, chytí ho a roztrhá ho na kusy. Zo zajaca vyletela kačka a
         vyletela vysoko, lež káčer letí za ňou a udrel ju tak po hlave, že hneď vajce vypustila a
         vajce padlo do mora. Ivan-cárevič, vidiac toto neodvratné nešťastie, zaplakal, ale odrazu
         priplávala šťuka ku brehu a nesie v papuli vajce. Ivan vzal vajce, rozbil ho, dostal z neho
         ihlu a odlomil jej konček. Koščej nech sa bránil, ako sa bránil, metal sa na všetky strany,
         ale predsa musel umrieť.
   </p>
   <p>
    Ivan-cárevič vošiel do domu Koščejovho, vzal Vasilisu Premúdru a vrátil sa domov. Potom
         žili spolu dlho a šťastne.
   </p>
   <p>
   </p>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e1323">
       </a>
       Pierko Finista-Jasného Sokola
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    Bol starček a starenka. Mali tri dcéry. Najstaršia a prostredná boly parádnice a
         fifleny, ale najmladšia sa len o domácnosť starala a bola takou krásavicou, že to v povesti
         ani vypovedať nemožno, tým menej perom opísať. Keď išla po ulici, všetci mládenci s nej ani
         očú nespustili a nechceli na iné dievčatá ani pozrieť.
   </p>
   <p>
    Raz vybral sa starček do mesta na trh a pýta na dcér, čo by ktorej kúpiť mal.
   </p>
   <p>
    Najstaršia povie: „Kúp mi na sarafán.“
    <sup>
     [
     <a class="footnote" href="#ftn.d56e1336" name="d56e1336">
      3
     </a>
     ]
    </sup>
   </p>
   <p>
    Prostredná tiež tak.
   </p>
   <p>
    — A tebe, môj miláček, čo? — pýta sa starček najmladšej.
   </p>
   <p>
    — Kúp mne, otecko, červený kvietok.
   </p>
   <p>
    — Čo máš na červenom kvietku — zasmial sa otec, málo osohu máš z neho. Radšej kúpim aj
         tebe nejaké okrasy.
   </p>
   <p>
    Ale najmladšia dcéra stála na svojom a nemohol jej nijak prehovoriť. „Kúp červený
         kvietok“ — a dosť.
   </p>
   <p>
    Vybral sa tedy otec s Pánom Bohom do mesta na trh; starším dcéram kúpil, čo si žiadaly,
         ale červeného kvietka nikde nenašiel na celom trhu. Vrátil sa domov, staršiu a mladšiu
         dcéru darmi potešil.
   </p>
   <p>
    — Tu máte, dcérky moje milé, čoho ste si žiadaly, a pre teba — toto povedá najmladšej, —
         nenašiel som červeného kvietka.
   </p>
   <p>
    — Nerobí nič, — doloží ona, — možno, že sa vám pošťastí po druhýkrát po najsť.
   </p>
   <p>
    Staršie sestry strihajú a šijú nové šaty a posievajú sa najmladšej:
   </p>
   <p>
    — Ach, ty chytrá hlava, čoho sa ti to zachcelo, čo si budeš ešte žiadať?
   </p>
   <p>
    Ale ona len mlčí.
   </p>
   <p>
    Zasa sa otec chystá na trh a zasa sa pýta:
   </p>
   <p>
    — No, dcéry, čo vám kúpiť?
   </p>
   <p>
    Staršie dve prosia po šatke a najmladšia zasa len červený kvietok.
   </p>
   <p>
    Rozlúčil sa s nimi otec, sadol na vozík a šiel do mesta; kúpil dve šatky, ale červeného
         kvietka nikde nevidel.
   </p>
   <p>
    Vrátil sa domov a povedá:
   </p>
   <p>
    — Ach, dcéruška, vidíš, zasa som nenašiel červeného kvietka.
   </p>
   <p>
    — Otecko, nerobí nič, veď sa ti to pri inej príležitosti predsa len pošťastí!
   </p>
   <p>
    Tu sa chystá starček po tretí raz do mesta a pýta sa:
   </p>
   <p>
    — Povedzte mi, milé dcérušky, čo vám teraz kúpiť?
   </p>
   <p>
    Tie staršie si žiadaly náušnice, ale najmladšia zasa len červený kvietok.
   </p>
   <p>
    Otec sa od nich odobral, vysadol na voz a šiel. Kúpil zlaté náušnice a dal sa hľadať
         červený kvietok; hľadá a len hľadá — nik o takom nevie. I zarmútil sa otec a pobral sa
         domov. Keď zašiel za mýto, stretol starčeka a starček niesol v ruke červený kvietok.
   </p>
   <p>
    — Predaj mi ten kvietok! — osloví ho.
   </p>
   <p>
    — Nie je na predaj, mám ho na pamiatku; ale ak si tvoja najmladšia dcéra vezme môjho
         syna Finista-Jasného Sokola, dám ti ho zadarmo.
   </p>
   <p>
    Zamyslel sa otec: ak nevezme kvietka — zarmúti dcéru, ak vezme — musí ju vydať a to
         bohvie za koho! Rozmýšľal a rozmýšľal, až konečne vzal červený kvietok. „Aké nešťastie!“ —
         myslí si, — „príde na pytačky, nebude sa páčiť, odpravíme ho.“
   </p>
   <p>
    Prišiel domov, starším dcéram dal náušnice, najmladšej červený kvietok a povedá:
   </p>
   <p>
    — Nie je mne milý tvoj kvietok, duša moja milá, nie je mne milý ani mak! — a potom jej
         do ucha šeptom: Veď tento kvietok bol na pamiatku a nie na predaj. Vzal som ho od neznámeho
         starca pod tou podmienkou, že pôjdeš za jeho syna Finista-Jasného Sokola.
   </p>
   <p>
    — Nermúť sa, otecko, — povedá najmladšia dcéra, — veď je on dobrý, láskavý, lieta vysoko
         pod oblaky a keď sa udrie o zem, premení sa na krásneho mládenca.
   </p>
   <p>
    — Čo, ty ho poznáš?
   </p>
   <p>
    — Poznám, poznám, otecko; minulú nedeľu bol v kostole, ustavične na mňa pozeral, a aj
         som s ním hovorila. On mňa má rád, otecko.
   </p>
   <p>
    Otec potriasol hlavou, zahľadel sa uprene na dcéru, požehnal ju a povedá:
   </p>
   <p>
    — Choď do svojej komôrky, dcéra milá, je čas spať, ráno je múdrejšie, ako večer, — a
         potom sa poradíme.
   </p>
   <p>
    Dcéruška sa do svojej komôrky zamkla, červený kvietok postavila do vody, otvorila oblok
         a hľadí do belasej diaľky.
   </p>
   <p>
    Kde sa vzal, tu sa vzal pred ňou Finista-Jasný Sokol, vlietol oblokom, udrel sa o zem a
         stal sa mládencom.
   </p>
   <p>
    Dievčina sa zľakla, ale potom keď sa s ňou rozhovoril, bolo jej tak veselo a milo okolo
         srdca. Až do samého rána takto sa shovárali — sám Pán Boh vie o čom, — a až keď už svitalo
         pobozkal ju Finista-Jasný Sokol a povedá:
   </p>
   <p>
    — Každú noc, keď postavíš ten červený kvietok do obloka, priletím ku tebe, moja milá! Tu
         máš pierko z môjho krýdla, ak sa ti zachce mať skvostné šaty, vyjdi na podstrešie, máchni
         pierkom v pravo a hneď dostaneš všetko, čo si len zažiadaš a po čom duša tvoja túži.
   </p>
   <p>
    Bozkal ju ešte raz, premenil sa na jasného sokola a odletel za temný les. Dievčina
         hľadela za svojím súdeným, potom zavrela oblok a ľahla si spať.
   </p>
   <p>
    Od toho času každú noc, keď postavila červený kvietok do otvoreného obloka, priletel k
         nej dobrý junák Finista-Jasný Sokol.
   </p>
   <p>
    Prišla nedeľa. Zazvonili do kostola. Staršie sestry začaly sa chystať na omšu, obliekajú
         sa do parádnych sarafánov, berú na seba nové šatky, zlaté náušnice a posmievajú sa
         najmladšej sestre:
   </p>
   <p>
    — A ty čo si oblečieš? Nových šiat nemáš, seď tedy doma i so svojím červeným kvietkom!
   </p>
   <p>
    — To nerobí nič, milé sestry, vy sa o mňa nestarajte, ja sa aj doma pomodlím.
   </p>
   <p>
    Vyfintily sa staršie sestry ako pávy a šly do kostola; najmladšia sedí pri okne
         neoblečená, v každodennom, starom sarafáne a pozerá na ľud pravoslávny, ako kráča ku
         božiemu kostolíčku; všetci vystrojení: mužíci
    <sup>
     [
     <a class="footnote" href="#ftn.d56e1428" name="d56e1428">
      4
     </a>
     ]
    </sup>
    v nových kaftanoch, ženské vo sviatočných sarafánoch, šatky pestre kvietkované.
   </p>
   <p>
    Vyčkala naša dievčina času, vyšla na podstenie, obzrela sa, máchla pierkom na pravú
         stranu a kde sa vzal, tu sa vzal pred ňou krištálový kočiar, bujné kone, služobníctvo samé
         zlato a šaty a okrasy z drahých kameňov.
   </p>
   <p>
    Mžikom obliekla sa do tých šiat, sadla do kočiara a šla do kostola. Ľud hľadí a diví sa
         jej kráse: „Iste nejaká cárevna je to z trikrát deviateho cárstva“, — tak hádajú.
   </p>
   <p>
    Keď zaspievali „Svätý, svätý,“ vyšla hneď z kostola, vsadla do kočiara a odišla.
   </p>
   <p>
    Ľud pravoslávny vyšiel, aby videl, kam pôjde, ale darmo — nebolo už po nej ani šľaku.
         Ale ona, ako prišla domov ku podsteniu, máchla pierkom na ľavo, služobníci ju vyzvliekli a
         kočiar zmizol. Sedí ako predtým, ako by sa nič nebolo stalo a hľadí oblokom, ako sa
         pravoslávni po domoch rozchádzajú. Prišly aj sestry domov.
   </p>
   <p>
    — Ach, sestrička, — tak hovoria, — aká krásavica bola dnes na omši! Oči sme maly na nej
         nechať. Bola to akiste cárevna z cudzej krajiny, taká nádherná a vystrojená.
   </p>
   <p>
    Prišla druhá i tretia nedeľa: krásna dievčina pletie hlavy ľudu pravoslávnemu i sestrám
         i otcovi i matke. Ale keď sa naposledy vyzvliekala, zabudla vytiahnuť z vlasov diamantovú
         ihlicu.
   </p>
   <p>
    Staršie sestry vrátily sa z kostola a nemohly jej dosť nahovoriť o cárevne-krásavici. Tu
         razom zazrú v jej vlasoch diamant taký, ako by horel.
   </p>
   <p>
    — Ach, sestrička, čo to máš? — zvolajú prekvapené, — je to práve taká ihlica, akú mala
         cárevna. Kde si ju vzala?
   </p>
   <p>
    Krásna dievčina vzdychla a odbehla do svojej komôrky. Dopytovaniu sa, hádaniu,
         pošuškávaniu nebolo konca-kraja, najmladšia sestra len mlčí a potajomky sa usmieva.
   </p>
   <p>
    Tu ju začaly staršie sestry špehovať, v noci načúvaly pri komôrke a vypočúvaly jej
         rozhovor s Finistom-Jasným Sokolom a na svitanie na vlastné oči videly, ako vyletel oblokom
         a zmizol za tmavým lesom. Je zrejmé, že staršie sestry boly zlé. Dohovorily sa, že na oblok
         nastroja ostré nože, aby si Finist-Jasný Sokol porezal svoje farbisté krýdla.
   </p>
   <p>
    Čo si umienily — to aj urobily. Najmladšia sestra nič nezbadala; zasa postavila červený
         kvietok na oblok, ľahla si do postele a tvrdo zaspala. V noci priletel Finist Jasný-Sokol,
         namohol sa však dostať do komôrky, len čo si krýdla porezal.
   </p>
   <p>
    S Bohom, krásna dievčina! — povedá ak sa ti niekedy zachce mňa vyhľadať, hľadaj ma za
         trikráť deviatou krajinou, v trikráť desiatom cárstve. Ale najprv roztrháš tri páry
         železných topánok, tri palice z liatej ocele polámeš, tri kamenné prosviry (svätený chlieb)
         zješ, než mňa, dobrého molodca
    <sup>
     [
     <a class="footnote" href="#ftn.d56e1457" name="d56e1457">
      5
     </a>
     ]
    </sup>
    najdeš.
   </p>
   <p>
    A dievčina spí a spí; čuje síce vo sne neradostné slová, ale stať a prebudiť sa nemôže.
   </p>
   <p>
    Ráno sa krásavica prebudí, hľadí na všetky strany, je už celkom vidno, ale o dobrom
         molodcovi ani chýru, ani slychu. Hodí okom na oblok a vidí tam kríž, na kríži trčia ostré
         nože a z nich kvapká krv na červený kvietok.
   </p>
   <p>
    Dlho, dlho prelievala dievčina horké slzy, mnoho bezsenných nocí strávila pri obloku
         svojej komôrky, darmo máchala farebným pierkom — všetko nadarmo, Finist-Jasný Sokol neletí
         a ani neposiela zvesti o sebe. Konečne so slzami v očiach išla ku otcovi, vyprosila si od
         neho požehnanie a povedá:
   </p>
   <p>
    — Pôjdem ta, kam ma oči povedú.
   </p>
   <p>
    Dala si ukuť tri páry železných topánok a tri železné palice, vzala tri kamenné
         prosviry, pár topánok na nohy, do ruky palicu a odišla v tú stranu, odkiaľ Finist-Jasný
         Sokol priletúval. Ide lesom hlbokým, ide po chodníkoch kamenných, cez hory-doly; už sa
         železné topánky trhajú, železná palica láme, ale krásna dievčina len ide a len ide, až sa
         razom najde pred chalúpkou na kuracej nôžke, ktorá sa ustavične otáča.
   </p>
   <p>
    Dievčina povedá:
   </p>
   <p>
    — Chalúpka, chalúpka, obráť sa k lesu zadkom a ko mne predkom!
   </p>
   <p>
    Chalúpka sa obrátila ku nej predkom. Vošla do chalúpky; v chalúpke behá Baba-Jaga z kúta
         do kúta, zuby do police a nos do povaly.
   </p>
   <p>
    — Fú, fú, fú! Predtým po ruskom pachu nebolo ani pamiatky a teraz chodí ruský pach šírym
         svetom, zjavuje sa ti pred oči, a už zďaleka ho voniaš. Kam ťa vedie cesta, krásna
         dievčina? Či vyhýbaš práci, alebo ju hľadáš?
   </p>
   <p>
    — Mala som, babuška, Finista-Jasného Sokola; sestry mu ublížily, teraz si ho hľadám.
   </p>
   <p>
    — Ďaleko musíš isť, maličká; Finist-Jasný Sokol žije v trikráť deviatom cárstve, v
         trikráť desiatej ríši a už sa zasnúbil s cárevnou.
   </p>
   <p>
    Baba-Jaga napojila a nakŕmila krásnu dievčinu čím len mohla, i spať ju uložila a ráno,
         ledva svitať začalo, zobudila ju, dala jej do daru striebornú praslicu, zlaté vretienko a
         prikazuje:
   </p>
   <p>
    — No, teraz choď s Bohom k mojej prostrednej sestre, ona ťa dobrému naučí. A tu máš môj
         darček: striebornú praslicu, a zlaté vretienko; budeš priasť kúdeľ — a potiahne sa zlatá
         niť. Keď prídeš do trikráť deviateho cárstva, do trikráť desiatej ríše, k šíremu moru,
         nevesta Finista-jasného Sokola vyjde k brehu na prechádzku a ty začni priasť; ona si bude
         chcieť od teba kúpiť môj dar, ale ty, krásna dievčina, ničoho neber, len pros, aby si mohla
         vidieť Finista-Jasného Sokola.
   </p>
   <p>
    Potom vzala Baba-Jaga klbko, hodila ho na cestu a prikázala dievčine isť za ním.
   </p>
   <p>
    — Kam sa bude klbko kotúľať, ty choď za ním.
   </p>
   <p>
    Dievčina sa starenke pekne poďakovala a išla za klbkom. Zas ide krásna dievčina tmavým
         lesom, ustavične ďalej a ďalej, les je vždy temnejší a hustejší, vrcholce stromov sa neba
         dotýkajú. Už druhé železné topánky roztrhala, druhú železnú palicu zlámala a druhú kamennú
         prosviru zjedla. Konečne dokotúľalo sa klbko ku akejsi chalúpke. Chalúpka stojí na kuracej
         nôžke a ustavične sa otáča. Dievčina zavolá.
   </p>
   <p>
    — Chalúpka, chalúpka, obráť sa k lesu zadkom a ko mne predkom; treba mi do teba vojsť a
         chleba sa najesť.
   </p>
   <p>
    Chalúpka počúvla a obrátila sa k lesu zadkom a k dievčine predkom. Vojde a tam na peci
         leží Baba-Jaga, kostlivá noha, zuby do police a nos do povaly.
   </p>
   <p>
    — Fú, fú, fú! Predtým po ruskom pachu nebolo ani pamiatky, a teraz chodí ruský pach
         šírym svetom, zjavuje sa ti pred oči, a už zďaleka ho voniaš. Kam ťa vedie cesta, krásna
         dievčina? Či vyhýbaš práci, alebo ju hľadáš?
   </p>
   <p>
    — Mala som, starenka, Finista Jasného Sokola; sestry mu ublížily a teraz si ho hľadám.
   </p>
   <p>
    — Ach dievčina, dievčina, už sa chce oženiť ten tvoj Finist. Teraz už majú devičník
         (slávnosť pred svadbou). — Potom Baba-Jaga nakŕmila, napojila a aj spať uložila krásnu
         dievčinu, a z rána ešte pred východom slnka ju zobudila a dala jej drahý dar: striebornú
         mištičku a zlaté vajce.
   </p>
   <p>
    — Ako prijdeš v trikráť deviatom cárstve, v trikráť desiatej ríši ku šíremu moru, vyjde
         nevesta Finista-Jasného Sokola na breh na prechádzku; ty kotúľaj zlaté vajce na striebornej
         mištičke a ona bude si chcieť oboje od teba kúpiť. Ale ty ničoho neber, len pros. aby si
         mohla vidieť Finistu-Jasného Sokola.
   </p>
   <p>
    Dievčina poďakovala sa starenke, vzdychla a išla za klbkom. Ide krásna dievčina tmavým
         lesom, les je čím dial hustejší a tmavší. Už sa trhajú tretie železné topánky, láme tretia
         železná palica, a aj tretiu prosviru už zjedla. Konečne prikotúľalo sa klbko ku chalúpke,
         ktorá stála na kuracej nôžke a ustavične sa otáčala. Dievčina zavolá:
   </p>
   <p>
    — Chalúpka, chalúpka, obráť sa k lesu zadkom a ko mne predkom, treba mi do teba vojsť a
         chleba sa najesť.
   </p>
   <p>
    Chalúpka počúvla, obrátila sa k lesu zadkom a k dievčine predkom. V chalúpke bola zasa
         Baba-Jaga, kostlivá noha, najstaršia zo všetkých.
   </p>
   <p>
    — Fú, fú, fú! Predtým po ruskom pachu nebolo ani pamiatky, a teraz chodí ruský pach
         šírym svetom, zjavuje sa ti pred oči a už zďaleka ho voniaš. Kam ťa vedie cesta, krásna
         dievčina? Či vyhýbaš práci, alebo či si ju hľadáš?
   </p>
   <p>
    — Mala som, starenka, Finista-Jasného Sokola, sestry moje mu ublížily; odletel za ďaleké
         morá, za vysoké hory do trikráť deviateho cárstva, do trikráť desiatej ríše. Teraz ho
         hľadám.
   </p>
   <p>
    — Ach, dcéruška, úbohá je hlavička tvoja, on sa už oženil s cárevnou!
   </p>
   <p>
    Baba-Jaga ju potom nakŕmila, napojila a aj spať uložila, a ráno, keď ešte hviezdičky na
         nebi nevyhasly, zobudila ju, dala jej zlatý rámec a ihlicu a prikazuje:
   </p>
   <p>
    — No, teraz choď s Bohom, duša moja, a neotálaj! Tu je môj dar: zlatý rámec a ihlica. Ty
         len rámec drž a ihlica sama bude vyšívať. Keď prijdeš do trikráť deviateho cárstva, do
         trikráť desiatej ríše, sadneš si pri šírom mori. Cárevna, s ktorou sa Finista-Jasný Sokol
         oženil, príde ta na prechádzku a bude chcieť od teba kúpiť rámec aj ihličku. Ale ty, moja
         drahá, nič neber, len pros, aby si mohla vidieť Finistu-Jasného Sokola.
   </p>
   <p>
    Poďakovala sa dievčina starenke a pobrala sa zasa za klbkom, ale les bol teraz redší a
         redší. Tu, hľa, i šíre more široké, a rozvlnené sa rozlieva pred ňou a tam v diaľke ako
         oheň horia zlaté strechy na palácoch bielo-kamenných.
   </p>
   <p>
    „To je iste cárstvo Finista-Jasného Sokola!“ — pomyslela si dievčina, sadla si na sypký
         piesok, vyňala striebornú praslicu a zlaté vreteno a začala priasť a priadla zlatú niť.
         Razom ide po brehu cárevna so služobnicami a dvorankami, zazrela krásnu dievčinu a začala
         sa s ňou jednať o striebornú praslicu a zlaté vreteno.
   </p>
   <p>
    — Dovoľ mi, cárevna, pozrieť na Finistu-Jasného Sokola a dám ti ju zadarmo.
   </p>
   <p>
    — Finist-Jasný Sokol teraz spí a rozkázal, aby sme ku nemu nepripustili nikoho; len mi
         daj svoju striebornú praslicu a zlaté vreteno a ja — no nedbám, ukážem ti ho.
   </p>
   <p>
    Vzala cárevna praslicu a vreteno, zapichla do kaftana Finista-Jasného Sokola čarovnú
         ihlicu, aby tvrdo spal a zo sna sa neprebudil; potom rozkázala služobným, aby zaviedly
         dievčinu ku Finistovi-Jasnému Sokolovi. A sama išla na prechádzku.
   </p>
   <p>
    Dlho dievčina nariekala, plakala nad milým a volala:
   </p>
   <p>
    — Prebuď sa, môj Finist-Jasný Sokol! Ja prišla som za tebou, troje železných topánok
         roztrhala, tri železné palice zlámala, tri kamenné prosviry zjedla a stále teba hľadala!
   </p>
   <p>
    Ale Finist spí a nemôže sa prebudiť. Keď sa cárevna vrátila do paláca, dala dievčinu
         vyhnať, vytiahla čarovnú ihlicu z kaftana a Finist-Jasný Sokol sa zobudil.
   </p>
   <p>
    — Ach, ako dlho som spal! — zvolal, — ktosi bol u mňa, plakal dlho nado mnou, ale ja som
         nemohol očú otvoriť a tak ťažko mi bolo.
   </p>
   <p>
    — To sa ti len snívalo! — povedá cárevna, — tu nebol nik.
   </p>
   <p>
    Druhého dňa sedí krásna dievčina zasa na brehu mora a prekotúľava zlaté vajíčko na
         striebornej miske.
   </p>
   <p>
    Cárevna vyšla na prechádzku, vidí to a prosí: Predaj mi to!
   </p>
   <p>
    — Dovoľ mi pozrieť na Finistu-Jasného Sokola a dám ti to zadarmo!
   </p>
   <p>
    Cárevna privolila, ale zas zapichla čarovnú ihlicu do kaftana Finistu-Jasného Sokola.
   </p>
   <p>
    Zasa plače dievčina nad milým a nemôže ho zobudiť.
   </p>
   <p>
    Prebuď sa, prebuď, môj milý, cárevič jasný! To som ja, krásna dievčina, tri železné
         palice som zlámala, tri páry železných topánok roztrhala, tri kamenné prosvity zjedla a
         stále teba, môjho milého, hľadala.
   </p>
   <p>
    Ale Finist-Jasný Sokol spí a nemôže sa zobudiť. Keď sa cárevna vrátila, vyhnala dievčinu
         a vytiahla čarovnú ihlicu. Finist-Jasný Sokol sa zobudil.
   </p>
   <p>
    Ako dlho som spal, — povedá — ktosi tu bol, plakal dlho nado mnou; ale ja som nemohol
         očú otvoriť a bolo mi tak ťažko.
   </p>
   <p>
    — To sa ti len snívalo, tu nebol nikto! — povedá cárevna.
   </p>
   <p>
    Tretieho dňa sedí krásna dievčina na brehu mora smutná, neveselá, drží v ruke zlatý
         rámec a ihlica sama vyšíva. To videla i cárevna a začala sa jednať.
   </p>
   <p>
    — Dovoľ mi pozrieť na Finistu-Jasného Sokola a dám ti to zadarmo.
   </p>
   <p>
    Cárevna privolila, zabehla do paláca a hovorí:
   </p>
   <p>
    — Finist-Jasný Sokol, učešem ťa.
   </p>
   <p>
    Sadla k nemu, aby ho učesala a medzitým zapichla mu zlatú ihlicu do vlasov. Finist hneď
         zaspal a cárevna poslala služobnú pre krásnu dievčinu. Ona prišla, budí svojho milého
         objíma ho a celuje, a horko, prehorko plače: nič neplatí, neprebúdza sa. Hladila mu vlasy a
         náhodou vytiahla ihlicu z nich.
   </p>
   <p>
    Finist-Jasný Sokol sa prebudil hneď, zazrel krásnu dievčinu a ako sa vám zaradoval! Ona
         mu všetko vyrozprávala, ako bolo a čo bolo, ako jej závidely zlé sestry, ako putovala a ako
         sa jednala s cárevnou. Finist obľúbil si ju ešte viacej ako predtým, pobozkal jej ružové
         ústa a dal hneď svolať bojarov, všetky kniežatá a všetkých dvoranov.
   </p>
   <p>
    — Čo myslíte, — pýta sa ich — s ktorou ženou mám život prežiť, s tou, ktorá ma
         predávala, alebo s tou, ktorá ma vykúpila?
   </p>
   <p>
    Všetci bojari, kniežatá a dvorani jednohlasne rozhodli:
   </p>
   <p>
    S tou, ktorá ťa vykúpila!
   </p>
   <p>
    A tak aj urobil Finist-Jasný Sokol.
   </p>
   <p>
    Hneď slávili svadbu a hostina trvala tri dni a tri noci.
   </p>
   <p>
    Na tej svadbe bol som aj ja, pil som medovinu a pivo, ale mi do úst nič neprišlo. Potom
         mi nastrčili bláznovskú čapicu na hlavu a chceli ma vyhodiť. Ale ja som im ušiel prvej, než
         by to boli urobili.
   </p>
   <p>
   </p>
   <div class="footnotes">
    <br/>
    <hr align="left"/>
    <div class="footnote">
     <p>
      <sup>
       [
       <a class="para" href="#d56e1336" name="ftn.d56e1336">
        3
       </a>
       ]
      </sup>
      Ruský ženský odev.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1428" name="ftn.d56e1428">
        4
       </a>
       ]
      </sup>
      Sedliaci.
     </p>
    </div>
    <div class="footnote">
     <p>
      <sup>
       [
       <a class="para" href="#d56e1457" name="ftn.d56e1457">
        5
       </a>
       ]
      </sup>
      Junáka.
     </p>
    </div>
   </div>
  </div>
 </body>
</html>
