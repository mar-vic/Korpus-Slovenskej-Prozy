<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2563351">
       </a>
       Osoby
      </h2>
     </div>
    </div>
   </div>
   <p>
   </p>
   <p>
   </p>
   <p>
    ALŽBETA BÁTHORYČKA, grófka z Čachtíc
   </p>
   <p>
    KATARÍNA, jej dcéra
   </p>
   <p>
    FICKO, grófkin dôverný sluha
   </p>
   <p>
    DORA a ILONA, staré baby, slúžky u Alžbety
   </p>
   <p>
    MÁRIA, mladá panna, chyžná na zámku
   </p>
   <p>
    PARASKA, urastený mladý chudobný zeman
   </p>
   <p>
    KEČEGY, nafúkaný grófsky fičúr
   </p>
   <p>
    AMBRÓZIUS, kňaz v Čachticiach (ale aj ako symbol J.
                                                  Záborského)
   </p>
   <p>
    VALKO, sedliak — rebel
   </p>
   <p>
    AGNESA, mladé dievča
   </p>
   <p>
    JURAJ THURZO, palatín
   </p>
   <p>
    ZÁVODSKÝ, palatínov tajomník
   </p>
   <p>
    1. DRÁB (hajdúch)
   </p>
   <p>
    2. DRÁB (hajdúch)
   </p>
   <p>
    1. VOJAK z osobnej stráže palatína
   </p>
   <p>
    2. VOJAK z osobnej stráže palatína
   </p>
   <p>
    Hlasy za scénou
   </p>
   <p>
   </p>
   <p>
    <span class="emphasis">
     <em>
      Dej z roku 1610 symbolizuje odpor a
                                                  vzbury proti krutej tyranii; je to súčasne
                                                  paralela nášho boja a zápasu proti všetkým
                                                  neľudskostiam, krvilačnosti, zabíjaniu a vraždám
                                                  od posledných storočí až po dnešok.
     </em>
    </span>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2517164">
       </a>
       Prvé dejstvo
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2522918">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2523004">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2523141">
        Výstup 3.
       </a>
      </span>
     </dt>
     <dt>
      <span class="sect1">
       <a href="#id2523242">
        Výstup 4.
       </a>
      </span>
     </dt>
     <dt>
      <span class="sect1">
       <a href="#id2523364">
        Výstup 5.
       </a>
      </span>
     </dt>
     <dt>
      <span class="sect1">
       <a href="#id2523433">
        Výstup 6.
       </a>
      </span>
     </dt>
     <dt>
      <span class="sect1">
       <a href="#id2523483">
        Výstup 7.
       </a>
      </span>
     </dt>
     <dt>
      <span class="sect1">
       <a href="#id2506462">
        Výstup 8.
       </a>
      </span>
     </dt>
     <dt>
      <span class="sect1">
       <a href="#id2506539">
        Výstup 9.
       </a>
      </span>
     </dt>
     <dt>
      <span class="sect1">
       <a href="#id2506755">
        Výstup 10.
       </a>
      </span>
     </dt>
     <dt>
      <span class="sect1">
       <a href="#id2506826">
        Výstup 11.
       </a>
      </span>
     </dt>
     <dt>
      <span class="sect1">
       <a href="#id2507026">
        Výstup 12.
       </a>
      </span>
     </dt>
     <dt>
      <span class="sect1">
       <a href="#id2507105">
        Výstup 13.
       </a>
      </span>
     </dt>
     <dt>
      <span class="sect1">
       <a href="#id2507145">
        Výstup 14.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      Na Čachtickom zámku — v komnate Alžbety
                                                  Báthoryčky.
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2522918">
        </a>
        Výstup 1.
       </h2>
      </div>
     </div>
    </div>
    <p>
    </p>
    <p>
    </p>
    <div class="literallayout">
     <p>
      <br/>
      DORA
      <span class="emphasis">
       <em>
        (v rukách drží menšiu nádobu, v ktorej má bylinný odvar, mieša ho):
       </em>
      </span>
      <br/>
      Čože tebe, Marka. Ty si mladá.
      <br/>
      Orosíš sa v tráve, a si pekná.
      <br/>
      Ale naša grófka má už roky,
      <br/>
      no a roky musia mať svoj rozum.
      <br/>
      <br/>
      MÁRIA:
      <br/>
      A či azda vy rozumom pre ňu?
      <br/>
      <br/>
      ILONA:
      <br/>
      No, tak troška. Pomáhame kde-tu.
      <br/>
      Taký odvar, ako dnes tu máme,
      <br/>
      vieš, čo hodín, ba dní práce stojí?
      <br/>
      <br/>
      MÁRIA:
      <br/>
      Veru neviem.
      <br/>
      <br/>
      DORA:
      <br/>
      Grófka by nás mohla
      <br/>
      vyznamenať za robotu toľkú.
      <br/>
      <br/>
      MÁRIA:
      <br/>
      Istotne vás odmení, ak odvar
      <br/>
      pomáha jej.
      <br/>
      <br/>
      ILONA:
      <br/>
      Že či pomáha jej?
      <br/>
      Jaj, dušička, však to zázrak robí.
      <br/>
      Kde ti bola včera vráska ešte,
      <br/>
      tam dnes koža vyrovnaná, čistá —
      <br/>
      či si azda málo všímaš panej?
      <br/>
      <br/>
      DORA:
      <br/>
      Ja v jej rokoch už som nemyslela
      <br/>
      na to, či mi vlasy šedivejú,
      <br/>
      ani na to, či som v bokoch plnšia.
      <br/>
      No a na to — veď vieš — panebože —
      <br/>
      pre nás také veci nestvorili.
      <br/>
      Robíš, robíš, deti rodíš na svet,
      <br/>
      a tak strácaš zuby… aha — jeden —
      <br/>
      <br/>
      ILONA
      <span class="emphasis">
       <em>
        (ľútostivo):
       </em>
      </span>
      <br/>
      Ha — jaj…
      <br/>
      <br/>
      DORA:
      <br/>
      No a tak už — ak nie sebe —
      <br/>
      aspoň grófke pomôcť treba —
      <br/>
      <br/>
      ILONA
      <span class="emphasis">
       <em>
        (opäť vzdychne):
       </em>
      </span>
      <br/>
      Ha -jaj…
      <br/>
      <br/>
      DORA:
      <br/>
      A čo toľko jajkáš, stvora božia?
      <br/>
      <br/>
      ILONA:
      <br/>
      Čože by som. To mi iba srdce
      <br/>
      prudšie bije. Ústami sa hlási.
      <br/>
      I ja som už postrácala všetko,
      <br/>
      ešte i dve dcéry takto rokom…
      <br/>
      <br/>
      MÁRIA:
      <br/>
      A čo sa im stalo?
      <br/>
      <br/>
      DORA
      <span class="emphasis">
       <em>
        (zaskočí reč Ilone):
       </em>
      </span>
      <br/>
      Ale,  každý
      <br/>
      deň chceš len to isté krútiť?! Načo?
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523004">
        </a>
        Výstup 2.
       </h2>
      </div>
     </div>
    </div>
    <p>
    </p>
    <p>
    </p>
    <div class="literallayout">
     <p>
      <br/>
      ALŽBETA
      <span class="emphasis">
       <em>
        (vojde málo upravená)
       </em>
      </span>
      .
      <br/>
      <br/>
      MÁRIA
      <span class="emphasis">
       <em>
        (hneď k nej beží a podáva jej zrkadlo s rukoväťou)
       </em>
      </span>
      .
      <br/>
      <br/>
      DORA
      <span class="emphasis">
       <em>
        (po úklone):
       </em>
      </span>
      <br/>
      Pani grófka, priniesli sme —
      <br/>
      <br/>
      ALŽBETA:
      <br/>
      Počkaj!
      <br/>
      <span class="emphasis">
       <em>
        (Hľadí do zrkadla.)
       </em>
      </span>
      <br/>
      Mara, vlasy lepšie upraviť mi!
      <br/>
      <br/>
      MÁRIA:
      <br/>
      Prosím.
      <br/>
      <span class="emphasis">
       <em>
        (Keď si Alžbeta sadne, začne jej upravovať vlasy.)
       </em>
      </span>
      <br/>
      <br/>
      ALŽBETA:
      <br/>
      Ani čipka nie je dobre.
      <br/>
      Napraviť ju. — No, čo máte vy dve?
      <br/>
      <br/>
      DORA:
      <br/>
      Po tri noci horou blúdili sme,
      <br/>
      cez tri krížne cesty prechádzali,
      <br/>
      do troch studní krčah ponárali,
      <br/>
      sedem bylín zázračných sme našli —
      <br/>
      <br/>
      ALŽBETA:
      <br/>
      Netrep, Dora, toľko. Na účinok
      <br/>
      zvedavá som. Ukáž!
      <br/>
      <br/>
      DORA:
      <br/>
      Zaručený.
      <br/>
      <br/>
      ALŽBETA:
      <br/>
      Možno vrátiť babie leto jari?
      <br/>
      <br/>
      ILONA:
      <br/>
      Možno, možno, kým nepríde zima.
      <br/>
      <br/>
      ALŽBETA:
      <br/>
      Koľkože ti?
      <br/>
      <br/>
      ILONA:
      <br/>
      Vyše päťdesiat už
      <br/>
      bude.
      <br/>
      <br/>
      ALŽBETA:
      <br/>
      A ty, Dora? Koľko ty máš?
      <br/>
      <br/>
      DORA:
      <br/>
      Možno menej, možno viacej. Ktovie.
      <br/>
      Nestaral sa o roky mi otec,
      <br/>
      a mať skoro stratila som. Ale —
      <br/>
      môj najmladší pred rokom sa ženil.
      <br/>
      <br/>
      ALŽBETA:
      <br/>
      Staré baby z vás už.
      <br/>
      <br/>
      ILONA:
      <br/>
      Tak, tak, veru.
      <br/>
      <br/>
      ALŽBETA:
      <br/>
      A mne koľko, Dora?
      <br/>
      <br/>
      DORA
      <span class="emphasis">
       <em>
        (bojazlivo):
       </em>
      </span>
      <br/>
      Skade by som —
      <br/>
      <br/>
      ALŽBETA:
      <br/>
      Veď si u mňa už dosť rokov, či nie?
      <br/>
      <br/>
      DORA:
      <br/>
      Slúžim, slúžim, ale roky neviem.
      <br/>
      <br/>
      ALŽBETA:
      <br/>
      Ilona, ty povedz!
      <br/>
      <br/>
      ILONA:
      <br/>
      Neuhádnem.
      <br/>
      Pani grófka taká bystrá stále,
      <br/>
      taká vrtká, omladnutá vdova,
      <br/>
      že by som jej na tridsiatku dala.
      <br/>
      Ale, prosím, nech sa nenahnevá…
      <br/>
      <br/>
      ALŽBETA:
      <br/>
      Na tridsiatku? Toľko asi, Mara?
      <br/>
      <br/>
      MÁRIA:
      <br/>
      Mne je ešte ťažšie hádať, pani,
      <br/>
      lebo som tu iba druhý mesiac.
      <br/>
      <br/>
      ALŽBETA:
      <br/>
      Načo hádať? Povedz, akou zdám sa.
      <br/>
      <br/>
      MÁRIA:
      <br/>
      Iste mladšou ako podľa rokov.
      <br/>
      <br/>
      ALŽBETA:
      <br/>
      Tak! — A roky nepovieš mi?! Faloš!
      <br/>
      <span class="emphasis">
       <em>
        (Hľadí do  zrkadla.)
       </em>
      </span>
      <br/>
      Upravila si ma ako kofu.
      <br/>
      Ničomu ťa nemožno naučiť.
      <br/>
      Potom, pravda, komu sa mám páčiť?!
      <br/>
      Oh, ty satanáša dievka sprostá!
      <br/>
      <br/>
      MÁRIA:
      <br/>
      Prosím vás o prepustenie, grófka.
      <br/>
      <br/>
      ALŽBETA:
      <br/>
      Nie tak ľahko z Čachtíc ako do nich!
      <br/>
      Olúpem ti všetko mäso z kostí,
      <br/>
      vytrhám ti uši tvoje oslie!
      <br/>
      <span class="emphasis">
       <em>
        (Ťahá ju za uši.)
       </em>
      </span>
      <br/>
      <br/>
      MÁRIA
      <span class="emphasis">
       <em>
        (vymaní sa jej z rúk a utečie).
       </em>
      </span>
      <br/>
      <br/>
      DORA
      <span class="emphasis">
       <em>
        (pribehne s Ilonou k Alžbete):
       </em>
      </span>
      <br/>
      My vás upravíme, osvietená,
      <br/>
      milostivá naša pani grófka.
      <br/>
      <br/>
      ALŽBETA:
      <br/>
      Preč, opice, ježibaby staré —
      <br/>
      <span class="emphasis">
       <em>
        (Dora a Ilona utekajú preč. Alžbeta v hneve
        <br/>
        hádže za nimi zrkadlo.)
       </em>
      </span>
      <br/>
      <br/>
      ALŽBETA
      <span class="emphasis">
       <em>
        (nervózne zvoní a rozhadzuje veci).
       </em>
      </span>
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523141">
        </a>
        Výstup 3.
       </h2>
      </div>
     </div>
    </div>
    <p>
    </p>
    <p>
    </p>
    <div class="literallayout">
     <p>
      <br/>
      FICKO:
      <br/>
      Zvonili ste, pani grófka, na mňa?
      <br/>
      <br/>
      ALŽBETA:
      <br/>
      Povedz, Ficko, ozaj som už stará?
      <br/>
      <br/>
      FICKO:
      <br/>
      Vy a stará? Odkiaľ také reči?
      <br/>
      <br/>
      ALŽBETA:
      <br/>
      Páčim sa ti?
      <br/>
      <br/>
      FICKO
      <span class="emphasis">
       <em>
        (ako pomätený od toľkého vyznamenania):
       </em>
      </span>
      <br/>
      Vy — mne? Vy? Oj —
      <br/>
      <br/>
      ALŽBETA:
      <br/>
      Povedz!
      <br/>
      <br/>
      FICKO:
      <br/>
      Všetky drahokamy lacnejšie sú
      <br/>
      ako jeden úsmev od vás pre mňa.
      <br/>
      Či mne páčite sa? — Aké slovo,
      <br/>
      aké slovo vyňať z úst mám, pani —
      <br/>
      <br/>
      ALŽBETA:
      <br/>
      Si ty ale somár! — Pýtam sa ťa,
      <br/>
      či sa ti v tom vystrojení páčim.
      <br/>
      Ty to posúď, lebo dnes tu príde
      <br/>
      vzácny hosť mi. A tá chyžná Mara
      <br/>
      raz poriadne ustrojiť ma nevie.
      <br/>
      <br/>
      FICKO
      <span class="emphasis">
       <em>
        (začína chápať stav vecí):
       </em>
      </span>
      <br/>
      Pravda. I tá čipka nezvlnená
      <br/>
      do záhybov tak, ako sa patrí.
      <br/>
      <br/>
      ALŽBETA
      <span class="emphasis">
       <em>
        (strhne si čipku a odhodí ju):
       </em>
      </span>
      <br/>
      Lepšie takto?
      <br/>
      <br/>
      FICKO:
      <br/>
      Lepšie, pani grófka —
      <br/>
      <br/>
      ALŽBETA:
      <br/>
      Netreba mi teda takú chyžnú.
      <br/>
      <br/>
      FICK0:
      <br/>
      Pravda, že vám taká nepotrebná.
      <br/>
      <br/>
      ALŽBETA:
      <br/>
      A čo myslíš, Ficko, je dosť pekná?
      <br/>
      <br/>
      FICKO:
      <br/>
      Mara?
      <br/>
      <br/>
      ALŽBETA:
      <br/>
      Mara! Už si na ňu hľadel?
      <br/>
      <br/>
      FICKO:
      <br/>
      K pani grófke, kdeže sa tá môže —
      <br/>
      <br/>
      ALŽBETA:
      <br/>
      Netreba ju porovnávať so mnou.
      <br/>
      Ona sama, sama či je pekná,
      <br/>
      či vie vábiť mužov.
      <br/>
      <br/>
      FICKO:
      <br/>
      No, keď takto,
      <br/>
      aj dosť pekná zdá sa.
      <br/>
      <br/>
      ALŽBETA:
      <br/>
      Chcel by si ju?
      <br/>
      <br/>
      FICKO:
      <br/>
      Už má, pani grófka. Vydať chce sa.
      <br/>
      <br/>
      ALŽBETA:
      <br/>
      Vydať? To je dobre. Nuž ju vydám.
      <br/>
      Do tvojich rúk, Ficko!
      <br/>
      <br/>
      FICKO:
      <br/>
      Ja vám slúžim,
      <br/>
      od vás ani na krok nevzdialim sa.
      <br/>
      <br/>
      ALŽBETA:
      <br/>
      Popleta si. Choď — a priveď mi ju.
      <br/>
      Nerada ja odvar z bylín. Darmo,
      <br/>
      najlepšie sa osvedčil mi kúpeľ —
      <br/>
      <br/>
      FICKO:
      <br/>
      Takú službu vždy rád vykonávam.
      <br/>
      <span class="emphasis">
       <em>
        (Odíde.)
       </em>
      </span>
      <br/>
      <br/>
      ALŽBETA:
      <br/>
      Z tých jej túžob na slasť z lásky padne.
      <br/>
      Aká čudná príroda je k rokom:
      <br/>
      mladé, neskúsené, cnostné panny
      <br/>
      obrazy si vytvárajú z lásky.
      <br/>
      Oheň prvej mladosti sa vznieti
      <br/>
      slepo, a tak horí ako fakľa,
      <br/>
      kým podstaty nepoznajú jadro.
      <br/>
      U nás láska postupnosť má k cieľu.
      <br/>
      Mladosť žije z citu. Nám však na cit
      <br/>
      súdnosť kvapká. Tú využiť vieme.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523242">
        </a>
        Výstup 4.
       </h2>
      </div>
     </div>
    </div>
    <p>
    </p>
    <p>
    </p>
    <div class="literallayout">
     <p>
      <br/>
      MÁRIA
      <span class="emphasis">
       <em>
        (pokorne vstúpi):
       </em>
      </span>
      <br/>
      Pani grófka volala ma?
      <br/>
      <br/>
      ALŽBETA
      <span class="emphasis">
       <em>
        (ani na ňu nepozrie):
       </em>
      </span>
      <br/>
      Asi.
      <br/>
      <br/>
      MÁRIA:
      <br/>
      Rozkážete?
      <br/>
      <br/>
      ALŽBETA:
      <br/>
      Poď sem. — Bližšie. — Ku mne.
      <br/>
      <br/>
      MÁRIA
      <span class="emphasis">
       <em>
        (postaví sa k nej a ide kľaknúť).
       </em>
      </span>
      <br/>
      <br/>
      ALŽBETA
      <span class="emphasis">
       <em>
        (zodvihne ju rukou pod bradou, prísne jej hľadí do očú):
       </em>
      </span>
      <br/>
      Chcem ti na tvár vidieť. Čo sa chveješ?
      <br/>
      Počula som, že sa vydať chystáš.
      <br/>
      No, čo mlčíš? Nemáš azda jazyk?
      <br/>
      Alebo ti podrezať ho treba?
      <br/>
      Ó, to ja ti veľmi vďačne spravím.
      <br/>
      <span class="emphasis">
       <em>
        (Úlisne.)
       </em>
      </span>
      <br/>
      Nechceš umrieť, Mara?
      <br/>
      <br/>
      MÁRIA:
      <br/>
      Ja? — A prečo?
      <br/>
      <br/>
      ALŽBETA:
      <br/>
      Teda príčinu chceš vedieť? Taká:
      <br/>
      mladá si a pekná.
      <br/>
      <br/>
      MÁRIA:
      <br/>
      Tým skôr teda
      <br/>
      život, a nie smrť mi patrí, pani.
      <br/>
      <br/>
      ALŽBETA:
      <br/>
      Láske patrí mladosť, každá krása.
      <br/>
      <br/>
      MÁRIA:
      <br/>
      A či v smrti láska moja?
      <br/>
      <br/>
      ALŽBETA:
      <br/>
      Čoby,
      <br/>
      dieťa milé. Umrieť treba telom,
      <br/>
      aby láska večnosť nestratila.
      <br/>
      <br/>
      MÁRIA:
      <br/>
      Zľutovanie, osvietená pani.
      <br/>
      Veď mi život ešte len sa začal,
      <br/>
      veď ma mladosť len čo našla práve,
      <br/>
      veď mi krása len čo tŕnie šípke —
      <br/>
      <br/>
      ALŽBETA:
      <br/>
      Práve preto, že si lupeň. Vôňa.
      <br/>
      Že si ešte krvou srdca čistá.
      <br/>
      Najkrajší to údel na tom svete,
      <br/>
      ak sa môžeš obetovať za mňa.
      <br/>
      <br/>
      MÁRIA:
      <br/>
      Za vás, osvietená pani? Ako?
      <br/>
      <br/>
      ALŽBETA:
      <br/>
      Tvoja mladosť, krása tvoja na mňa.
      <br/>
      Z poddanstva ťa povýši až k panej,
      <br/>
      čo ti vládne dľa zákona zeme.
      <br/>
      <br/>
      MÁRIA:
      <br/>
      Ja mám umrieť, aby vy ste žili?
      <br/>
      <br/>
      ALŽBETA:
      <br/>
      A či Kristus neumrel tiež za nás?
      <br/>
      Svoj dal život v mladosti a sile,
      <br/>
      aby si nás pre večnosť tým kúpil.
      <br/>
      A či zasa koľké mladé devy
      <br/>
      mužov, sveta, lásky nezrieknu sa
      <br/>
      pre Krista, čo v kláštoroch ich nájde?
      <br/>
      Tak aj ty sa svojej panej vzdávaš.
      <br/>
      Dobrovoľne, z lásky, čisto.
      <br/>
      <br/>
      MÁRIA:
      <br/>
      Nikdy!
      <br/>
      Nie, ó nikdy dobrovoľne pre vás,
      <br/>
      nikdy z lásky, pani osvietená,
      <br/>
      nikdy čisto, lebo preklínam vás…!
      <br/>
      <br/>
      ALŽBETA:
      <br/>
      Nuž ty takto na láskavosť moju?
      <br/>
      Papuľa ti preklínaním páchne?
      <br/>
      <span class="emphasis">
       <em>
        (Strhne ju za vlasy k svojim nohám.)
       </em>
      </span>
      <br/>
      Dám ja tebe protiviť sa grófke.
      <br/>
      <br/>
      MÁRIA:
      <br/>
      Nevinná som, pani.
      <br/>
      <br/>
      ALŽBETA:
      <br/>
      Tú mi treba.
      <br/>
      Nevinnosti čistej kvapky krvi
      <br/>
      obmyjú mi telo roztúžené.
      <br/>
      <br/>
      MÁRIA
      <span class="emphasis">
       <em>
        (vytrhne sa jej, vzoprie):
       </em>
      </span>
      <br/>
      Ak vy človek, i ja z človeka som.
      <br/>
      Ak vy žena, ženou tiež som, pani.
      <br/>
      Či ste azda vy mi život dali?
      <br/>
      Nie! A teda: právom akým chcete
      <br/>
      pripraviť ma o život, čo nie váš?
      <br/>
      <br/>
      ALŽBETA
      <span class="emphasis">
       <em>
        (udrie ju po tvári a opäť strhne na zem):
       </em>
      </span>
      <br/>
      Iba takto musím s tebou vravieť,
      <br/>
      lebo — vidím — dobré slovo nectíš.
      <br/>
      Na takéto iba korbáč múdry!
      <br/>
      <span class="emphasis">
       <em>
        (Volá.)
       </em>
      </span>
      <br/>
      Hej, Ilona, Dora, ku mne!
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523364">
        </a>
        Výstup 5.
       </h2>
      </div>
     </div>
    </div>
    <p>
    </p>
    <p>
    </p>
    <div class="literallayout">
     <p>
      <br/>
      ILONA:
      <br/>
      Tu sme.
      <br/>
      <br/>
      DORA
      <span class="emphasis">
       <em>
        (priletí za ňou).
       </em>
      </span>
      <br/>
      <br/>
      ALŽBETA:
      <br/>
      Zverujem vám pobehlicu Maru.
      <br/>
      Hneď a zaraz do pivnice dať ju,
      <br/>
      a tak práve ako s predošlými…
      <br/>
      <br/>
      DORA:
      <br/>
      I znamenie vypáliť jej máme?
      <br/>
      <br/>
      ALŽBETA:
      <br/>
      Nečula si, Dora sprostá? — Hajde!
      <br/>
      <br/>
      DORA
      <span class="emphasis">
       <em>
        (s Ilonou pochytia Máriu a násilím ju vlečú z izby).
       </em>
      </span>
      <br/>
      <br/>
      MÁRIA
      <span class="emphasis">
       <em>
        (sa bráni):
       </em>
      </span>
      <br/>
      Nie, nie! Veď ste za chyžnú ma zvali!
      <br/>
      <br/>
      DORA:
      <br/>
      Neprotiv sa, bude ešte horšie.
      <br/>
      <br/>
      ILONA:
      <br/>
      Vždy viac trpí, kto sa veľa bráni.
      <br/>
      <br/>
      ALŽBETA:
      <br/>
      Pošlite mi Ficka.
      <br/>
      <br/>
      ILONA:
      <br/>
      Prosím.
      <br/>
      <br/>
      DORA:
      <br/>
      Pošlem.
      <br/>
      <br/>
      <span class="emphasis">
       <em>
        (Odišli, ale do izby ešte doliehajú vzlyky brániacej sa Márie.)
       </em>
      </span>
      <br/>
      <br/>
      ALŽBETA:
      <br/>
      Ach, čo sa len treba namordovať
      <br/>
      so sprostými, čo ich ako myší.
      <br/>
      Desať pošleš pánubohu k sláve,
      <br/>
      a ono ich dvakrát desať vzíde.
      <br/>
      A čím horšie tresty navymýšľam,
      <br/>
      tým viacej mi Dora s Fickom na hrad
      <br/>
      nové mladé pekné devy vodí.
      <br/>
      Pekné? — Aba! Medzi poddanými
      <br/>
      krása nemá význam bez obety!
      <br/>
      To, čo pekné, je len z našej krvi.
      <br/>
      Ale že sa roky ozývajú,
      <br/>
      musíme im brány vrások zaprieť.
      <br/>
      Jeden život, čo tu žijem, treba
      <br/>
      omladzovať ustavične k láske.
      <br/>
      Príroda vždy dobrodajná takým,
      <br/>
      čo z nej vedia múdro vydolovať
      <br/>
      tajomstvá, čo skryté medzi nami.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523433">
        </a>
        Výstup 6.
       </h2>
      </div>
     </div>
    </div>
    <p>
    </p>
    <p>
    </p>
    <div class="literallayout">
     <p>
      <br/>
      FICKO:
      <br/>
      Volali ste, osvietená pani?
      <br/>
      <br/>
      ALŽBETA:
      <br/>
      Aj tak meškáš. Už si mal byť dole.
      <br/>
      O chvíľu sa do pivnice vydám,
      <br/>
      nech sú kliešte samý oheň, páľa.
      <br/>
      Aj ihlice na podnechtie priprav,
      <br/>
      ak by azda príliš bránila sa.
      <br/>
      <br/>
      FICKO:
      <br/>
      Všetko bude, ako rozkážete.
      <br/>
      Vám sa brániť? Oj, či také ste už
      <br/>
      v rukách svojich podkosili šmahom?
      <br/>
      <br/>
      ALŽBETA:
      <br/>
      Choď už!
      <br/>
      <br/>
      FICKO:
      <br/>
      Ako vietor zletím, grófka.
      <br/>
      <span class="emphasis">
       <em>
        (Šúcha si ruky na odchode, úlisne).
       </em>
      </span>
      <br/>
      Opäť jedna krásavica príde
      <br/>
      do mojich rúk ako jahňa biele…
      <br/>
      <br/>
      ALŽBETA:
      <br/>
      I keď v plači, ale pyšná bola.
      <br/>
      Pyšná na cnosť, ktorú musím zlomiť.
      <br/>
      Koľko ešte kvetov mocnej vône
      <br/>
      okolo mňa, čo som neutrhla…
      <br/>
      Žena k žene ako k líške líška,
      <br/>
      čo vo chvíli na zmiju sa zmení!
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2523483">
        </a>
        Výstup 7.
       </h2>
      </div>
     </div>
    </div>
    <p>
    </p>
    <p>
    </p>
    <div class="literallayout">
     <p>
      <br/>
      KATARÍNA:
      <br/>
      Kto to, matka, čo po chodbe kvílil
      <br/>
      z tvojej idúc izby pod dozorom?
      <br/>
      <br/>
      ALŽBETA
      <span class="emphasis">
       <em>
        (ju hladká):
       </em>
      </span>
      <br/>
      Čo ťa po nej, milá moja dcérka?!
      <br/>
      <br/>
      KATARÍNA:
      <br/>
      Ťažko znášať toľké vzlyky, čo sa
      <br/>
      od stien derú cez dvere až k srdcu.
      <br/>
      Musím už raz otvorene, matka,
      <br/>
      vravieť s tebou. — Tajomstvo ti poznám…!
      <br/>
      <br/>
      ALŽBETA:
      <br/>
      Aké, dcéra?
      <br/>
      <br/>
      KATARÍNA:
      <br/>
      Vysloviť až desno.
      <br/>
      V krvi dievčat zabitých sa kúpeš.
      <br/>
      <br/>
      ALŽBETA
      <span class="emphasis">
       <em>
        (poodsotí Katarínu, sadne si):
       </em>
      </span>
      <br/>
      Robím, čo chcem a čo potrebujem.
      <br/>
      <br/>
      KATARÍNA
      <span class="emphasis">
       <em>
        (podíde k nej):
       </em>
      </span>
      <br/>
      Zjav mi, matka, čo ťa viedlo k tomu,
      <br/>
      v ľudskej krvi omladnutie hľadať?
      <br/>
      <br/>
      ALŽBETA
      <span class="emphasis">
       <em>
        (mäkko, tajomne):
       </em>
      </span>
      <br/>
      Lekárov to učenie je dávne:
      <br/>
      na vlastnom už skúsila som tele,
      <br/>
      keď som chyžnú vyťala po tvári:
      <br/>
      na líce mi prsklo trošku krvi,
      <br/>
      a tam hneď aj biela škvrna vznikla.
      <br/>
      <br/>
      KATARÍNA
      <span class="emphasis">
       <em>
        (kľaká pred ňou):
       </em>
      </span>
      <br/>
      Pri tom všetkom vädneš zo dňa na deň.
      <br/>
      I keby ti hnusný kúpeľ tvoj snáď
      <br/>
      mohol sviežosť navrátiť panenskú,
      <br/>
      tou by si ju nemala kupovať
      <br/>
      cenou, matka. Lebo hriech to veľký.
      <br/>
      <br/>
      ALŽBETA:
      <br/>
      O hriech a cnosť starajú sa blázni.
      <br/>
      <br/>
      KATARÍNA:
      <br/>
      Hrôza! Teda nič necíti tvoje
      <br/>
      svedomie pri takých neľudskostiach?
      <br/>
      <span class="emphasis">
       <em>
        (Vstala.)
       </em>
      </span>
      <br/>
      <br/>
      ALŽBETA:
      <br/>
      Hja! Svedomie cíti podľa toho,
      <br/>
      ako súdi rozum. A ten velí:
      <br/>
      v prírode kto z koho! Hľaď na zvery.
      <br/>
      Mocnejší žerie a driape slabšieho.
      <br/>
      Abo ryby. Väčšie hlcú menšie.
      <br/>
      My sme taká zver a ryby veľké
      <br/>
      v spoločnosti, ktorú ovládame.
      <br/>
      <br/>
      KATARÍNA:
      <br/>
      Ty teda už nemáš viery v sebe?!
      <br/>
      <br/>
      ALŽBETA:
      <br/>
      Dávno som už vypustila z hlavy
      <br/>
      všetky márne farárske strašidlá.
      <br/>
      Prvé zviera na zemi je človek.
      <br/>
      A bohovia sme my povýšenci.
      <br/>
      Toto, hľa, je celá viera moja.
      <br/>
      <br/>
      KATARÍNA:
      <br/>
      Chceš i vo mne podvrátiť to všetko,
      <br/>
      čo výchovou upevnené bolo?
      <br/>
      <br/>
      ALŽBETA:
      <br/>
      Nehovorím s tebou bez úmyslu
      <br/>
      otvorene, ako sama cítim.
      <br/>
      Chcem, aby si povýšená bola
      <br/>
      nad predsudky a rozumom vládla,
      <br/>
      ako si už rodom povýšená.
      <br/>
      Blud objíma a mámenia množstvo;
      <br/>
      ty sa pravdy pridržuj.
      <br/>
      <br/>
      KATARÍNA:
      <br/>
      Ó, matka!
      <br/>
      Keby múdrosť tvoja zobecnela,
      <br/>
      svet by na púšť obrátil sa; ľudia
      <br/>
      na divoké dravce, ako ty chceš.
      <br/>
      <br/>
      ALŽBETA:
      <br/>
      Nestaraj sa o to, decko moje.
      <br/>
      Na svete vždy málo bude múdrych.
      <br/>
      Množstvo drží pevne samo seba
      <br/>
      v putách viery. Odňať si ich nedá.
      <br/>
      Všetko mu vziať môžeš, nie však vieru.
      <br/>
      <br/>
      KATARÍNA:
      <br/>
      Zneuznávaš povahu človeka.
      <br/>
      Človek nielen rozumom je živý.
      <br/>
      Dané sú nám taktiež sväté city,
      <br/>
      ktoré zaprieť je neľudskosť planá.
      <br/>
      <br/>
      ALŽBETA:
      <br/>
      A šetriť ich — to je vlastnosť slabých,
      <br/>
      a nad takú povýšiť sa musíš.
      <br/>
      <br/>
      KATARÍNA
      <span class="emphasis">
       <em>
        (rozhodne, odmerane):
       </em>
      </span>
      <br/>
      Dosť, ak nechceš, by som povýšila
      <br/>
      nad úctu sa detinskú, ó, matka!
      <br/>
      Reči tvoje desia o nič menej
      <br/>
      ako skutky. Utvorila si si
      <br/>
      presvedčenie primerané činom.
      <br/>
      Stačia tvoje zásady omámiť,
      <br/>
      ale nie už aj ospravedlniť.
      <br/>
      Boj sa aspoň sveta, keď nie Boha.
      <br/>
      Zlý to vezme koniec. Svet už repce.
      <br/>
      Hovorí sa o mnohých obetiach.
      <br/>
      Do rozbitia chodí džbán po vodu.
      <br/>
      <br/>
      ALŽBETA
      <span class="emphasis">
       <em>
        (prudko skočí ku Kataríne, chytí ju za vlasy):
       </em>
      </span>
      <br/>
      Nebojím sa Boha, ani sveta.
      <br/>
      Ale ty sa môžeš mojej ruky,
      <br/>
      ak ti ústa neprestanú trepať
      <br/>
      reči, čo už nemožno mi nečuť.
      <br/>
      <br/>
      KATARÍNA
      <span class="emphasis">
       <em>
        (postaví sa ako soľný stĺp):
       </em>
      </span>
      <br/>
      Len ma udri. Bi a trýzni, zabi!
      <br/>
      Ale pravdu povedať ti musím.
      <br/>
      Ako matka zrodila si dcéru —
      <br/>
      ale dcéra poprie takú matku,
      <br/>
      ktorá devy ako štence gniavi,
      <br/>
      len aby z nich mladosť mohla žmýkať.
      <br/>
      <br/>
      ALŽBETA
      <span class="emphasis">
       <em>
        (chce ju udrieť, no stiahne ruku):
       </em>
      </span>
      <br/>
      Odíď, odíď čím skôr z tejto izby — —
      <br/>
      <br/>
      KATARÍNA
      <span class="emphasis">
       <em>
        (pomaly, hrdo odchádza).
       </em>
      </span>
      <br/>
      <br/>
      ALŽBETA:
      <br/>
      Také, hľa, sú deti! Len čo začnú
      <br/>
      mlieko z pŕs piť, už chcú, aby rodič
      <br/>
      všetkých pôžitkov sa zriekol pre ne.
      <br/>
      Ja nestrpím žiadne obmedzenie!
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506462">
        </a>
        Výstup 8.
       </h2>
      </div>
     </div>
    </div>
    <p>
    </p>
    <p>
    </p>
    <div class="literallayout">
     <p>
      <br/>
      FICKO:
      <br/>
      Pani grófka, hlásim, že nám drábi
      <br/>
      doviedli sem práve tých sedliakov,
      <br/>
      čo príkazy vaše neposlúchli.
      <br/>
      Na nádvorí taký krik však robia,
      <br/>
      že som ani nestihol tú prácu,
      <br/>
      čo v pivnici mám okolo dievky.
      <br/>
      <br/>
      ALŽBETA:
      <br/>
      Sedliakov hneď do temnice nahnať.
      <br/>
      <br/>
      FICKO:
      <br/>
      Urobím.
      <br/>
      <br/>
      ALŽBETA:
      <br/>
      A okovy na nich.
      <br/>
      Každodenný údel ich: funt chleba,
      <br/>
      holba vody a dvadsaťpäť palíc.
      <br/>
      Príkaz tento zvestuj zámockému.
      <br/>
      Potom vystúp na baštu a pozri,
      <br/>
      či sa k zámku neblíži voz dáky.
      <br/>
      <br/>
      FICKO:
      <br/>
      Vchádza práve.
      <br/>
      <br/>
      ALŽBETA:
      <br/>
      Vypriahnite kone
      <br/>
      a statočne ich zaopatrite.
      <br/>
      <br/>
      FICKO:
      <br/>
      Všetko podľa rozkazu sa stane.
      <br/>
      <span class="emphasis">
       <em>
        (Odíde.)
       </em>
      </span>
      <br/>
      <br/>
      ALŽBETA
      <span class="emphasis">
       <em>
        (upravuje sa v zrkadle):
       </em>
      </span>
      <br/>
      Predsa slovo dodržal Kečegy.
      <br/>
      Oh, tie lušty zle ma vystrojili,
      <br/>
      a pre ženy oblek — vec to hlavná.
      <br/>
      Škoda však, že prichádza tak skoro,
      <br/>
      lebo tým sa oddiali smrť Mary.
      <br/>
      O hodinku, o dve keby prišiel,
      <br/>
      práve by som po kúpeli bola.
      <br/>
      Celé telo navoňané čerstvo
      <br/>
      dýchalo by mladou krvou zo mňa.
      <br/>
      A takému ohňu neodolá
      <br/>
      ani pán Kečegy prieberčivý.
      <br/>
      Nič však zato. Privítam ho, uctím,
      <br/>
      potom pošlem na hodinku zdriemnuť —
      <br/>
      že to ako po tej ceste treba,
      <br/>
      a ja zatiaľ sa vykúpem dobre.
      <br/>
      <span class="emphasis">
       <em>
        (Klopanie.)
       </em>
      </span>
      <br/>
      <span class="emphasis">
       <em>
        (Alžbeta beží k dverám.)
       </em>
      </span>
      <br/>
      Predsa je tu! — čakala som —
      <br/>
      <span class="emphasis">
       <em>
        (Zarazí sa.)
       </em>
      </span>
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506539">
        </a>
        Výstup 9.
       </h2>
      </div>
     </div>
    </div>
    <p>
    </p>
    <p>
    </p>
    <div class="literallayout">
     <p>
      <br/>
      PARASKA
      <span class="emphasis">
       <em>
        (vstúpi).
       </em>
      </span>
      <br/>
      <br/>
      ALŽBETA:
      <br/>
      Kto ste?
      <br/>
      <br/>
      PARASKA:
      <br/>
      Zeman Paraska som, pani grófka.
      <br/>
      <br/>
      ALŽBETA:
      <br/>
      Akým právom nevolaný vchádzaš?
      <br/>
      <br/>
      PARASKA:
      <br/>
      Ba práve, že právo ma tu volá.
      <br/>
      <br/>
      ALŽBETA
      <span class="emphasis">
       <em>
        (sadne).
       </em>
      </span>
      <br/>
      Vyjav teda, čakám.
      <br/>
      <br/>
      PARASKA:
      <br/>
      Pani grófka,
      <br/>
      dve bytosti priviedli ma pred vás.
      <br/>
      Prvou: sestra moja drahá. Kde je?
      <br/>
      <br/>
      ALŽBETA:
      <br/>
      O tej predsa poslala som správu.
      <br/>
      Umrela. Nuž nemusel si chodiť,
      <br/>
      veď aj šaty doniesla vám Dora.
      <br/>
      <br/>
      PARASKA:
      <br/>
      Bratské srdce toto nepoteší.
      <br/>
      Žiadam poznať neočakávanej
      <br/>
      smrti okolnosti. Bolo dievča
      <br/>
      zdravé, mladé. Na čo umrela tu?
      <br/>
      <br/>
      ALŽBETA:
      <br/>
      Na chorobu, ktorá stačí k smrti.
      <br/>
      <br/>
      PARASKA:
      <br/>
      Také reči, grófka, nepomýlia
      <br/>
      ani mňa, no ani našich ľudí.
      <br/>
      O čachtickom zámku idú chýry
      <br/>
      úžasné. Chcem sestru svoju vidieť.
      <br/>
      Musí sa hneď vyhrabať a obzrieť.
      <br/>
      <br/>
      ALŽBETA:
      <br/>
      Rozkazuj ty na svojej kúrii.
      <br/>
      Na čachtickom zámku ja som pani.
      <br/>
      Ber sa teraz!
      <br/>
      <br/>
      PARASKA:
      <br/>
      Pôjdem, pani grófka,
      <br/>
      hľadať zákon u vrchnosti zeme.
      <br/>
      <br/>
      ALŽBETA:
      <br/>
      Chcela by som vidieť toho, čo by
      <br/>
      prehľadávať prišiel na môj zámok.
      <br/>
      Ber sa, lebo drábmi vybiť dám ťa.
      <br/>
      <br/>
      PARASKA:
      <br/>
      Ešte jednu bytosť hľadám u vás.
      <br/>
      Máriu, čo násilím ste vzali
      <br/>
      do učenia v zámku.
      <br/>
      <br/>
      ALŽBETA:
      <br/>
      Tiež ti sestrou?
      <br/>
      <br/>
      PARASKA:
      <br/>
      Kým tá prvá po krvi mi drahá,
      <br/>
      Mária mi podľa srdca patrí.
      <br/>
      Viete dobre, že sme zasnúbení.
      <br/>
      Aj to viete, prečo sirotou je:
      <br/>
      veď ste otca umučiť jej dali,
      <br/>
      že bol sedliak ako málo iných,
      <br/>
      čo sa nebál ani ťažkej práce,
      <br/>
      ale ani vašej grófskej pýchy.
      <br/>
      A či teraz náhradou jej má byť
      <br/>
      služba u vás? Akáže jej služba,
      <br/>
      keď ste ju tu Dorou dovliecť dali
      <br/>
      a pod zámkou uzavretú máte,
      <br/>
      že sa ani vídať nemôžeme?!
      <br/>
      Druhý deň však, čo som nestretol ju,
      <br/>
      a to pre mňa znamením je čiernym.
      <br/>
      <br/>
      ALŽBETA
      <span class="emphasis">
       <em>
        (sladko):
       </em>
      </span>
      <br/>
      Ale, ale, taký mladý zeman
      <br/>
      a krásavec, akých u nás málo,
      <br/>
      a ten iba také gusto mal by?
      <br/>
      V očiach tvojich víno kypí, šumí,
      <br/>
      mladé víno.
      <br/>
      <br/>
      PARASKA:
      <br/>
      Viem to, pani grófka,
      <br/>
      preto hľadám vyvolenú svoju.
      <br/>
      <br/>
      ALŽBETA:
      <br/>
      Načo tebe hľadať? Pohneš rukou — —
      <br/>
      <br/>
      PARASKA:
      <br/>
      Ó, veď —
      <br/>
      <br/>
      ALŽBETA:
      <br/>
      Azda ti v tom niekto bráni?
      <br/>
      <br/>
      PARASKA:
      <br/>
      Že či bráni? — Pani grófka, len vy!
      <br/>
      <br/>
      ALŽBETA
      <span class="emphasis">
       <em>
        (pristupuje k nemu):
       </em>
      </span>
      <br/>
      Ja ti bránim? Ach, ako sa mýliš.
      <br/>
      Pozri na mňa, na tie oči moje —
      <br/>
      či nevidíš, že aj núkať vedia?
      <br/>
      <br/>
      PARASKA:
      <br/>
      To, čo vaše oči núkajú mi,
      <br/>
      beľmo smrti kryje.
      <br/>
      <br/>
      ALŽBETA
      <span class="emphasis">
       <em>
        (pohráva si s výstrihom na šatách):
       </em>
      </span>
      <br/>
      Moje oči
      <br/>
      vedia cenu ohňa, akým ty si.
      <br/>
      Nemám srdce. Ty buď srdcom telu
      <br/>
      môjmu, a ja nahradím ti všetko.
      <br/>
      <br/>
      PARASKA:
      <br/>
      Nie som z tých, čo majú telo za šat.
      <br/>
      <br/>
      ALŽBETA:
      <br/>
      Som ti pani. Vieš, čo môžem, ak chcem.
      <br/>
      Ale teraz nemôžem chcieť, iba —
      <br/>
      <br/>
      PARASKA
      <span class="emphasis">
       <em>
        (kľakne pred ňou):
       </em>
      </span>
      <br/>
      Obaja to isté chceme, pani:
      <br/>
      lásku! No kým ja ju kolenačky
      <br/>
      hľadám, celý nesvoj v bôli, strachu,
      <br/>
      zatiaľ vy ju chladnou rukou, päsťou
      <br/>
      a či nožom zabíjate! Pre vás
      <br/>
      láska je len telo. Telo s telom.
      <br/>
      Pre mňa je však dušou v krehkom tele.
      <br/>
      Prosím, ako prosiť môže človek,
      <br/>
      vydajte mi to, čo nemá cenu
      <br/>
      v tomto zámku pre vás: moju lásku.
      <br/>
      <br/>
      ALŽBETA:
      <br/>
      Tvoja láska ozaj bezcenná mi.
      <br/>
      Ale dievča, čo sa učí v zámku,
      <br/>
      nevydám ti, lebo potrebné je
      <br/>
      pre mňa viac než pre blud lásky tvojej.
      <br/>
      A tým skôr, že nevieš, čo sa patrí!
      <br/>
      <br/>
      PARASKA:
      <br/>
      A či som vás urazil snáď, grófka?
      <br/>
      Veď či žiadam iné ako svoje?
      <br/>
      <br/>
      ALŽBETA:
      <br/>
      Omylom ťa poslali až ku mne,
      <br/>
      a ten omyl ťažko odpykajú.
      <br/>
      Vieš ty predsa, kto je Báthoryčka.
      <br/>
      <br/>
      PARASKA:
      <br/>
      Oj, viem, viem to. A bol by som radšej,
      <br/>
      keby ste len snom, čo prejde, boli.
      <br/>
      Ale vy ste naplnením hriechu.
      <br/>
      <br/>
      ALŽBETA:
      <br/>
      To som rada. Ale malá chyba:
      <br/>
      hriech je slovo prázdne, duté pre mňa.
      <br/>
      Naplnením rozkoše chcem vždy byť.
      <br/>
      <br/>
      PARASKA:
      <br/>
      A pre rozkoš nepoznáte ľudskosť.
      <br/>
      <br/>
      ALŽBETA:
      <br/>
      A či rozkoš nie je vlastnosť ľudí?
      <br/>
      <br/>
      PARASKA:
      <br/>
      Slepá, chlipná, nezriadená rozkoš,
      <br/>
      schopná klamať, len aby sa sýtiť
      <br/>
      z iných mohla?
      <br/>
      <br/>
      ALŽBETA:
      <br/>
      Prestaň v horlivosti.
      <br/>
      <br/>
      PARASKA:
      <br/>
      Neprišiel som za vyznaním lásky
      <br/>
      pre vás, pani grófka. Ale teraz
      <br/>
      už mi jasno. Žiadam prepustenie
      <br/>
      Márie, bo ináč až pred kráľa
      <br/>
      postavím sa, aby vedel, kto ste.
      <br/>
      <br/>
      ALŽBETA:
      <br/>
      Ha-ha, hlúpy dosť by musel kráľ byť,
      <br/>
      keby azda nevedel to, kto som.
      <br/>
      Ale že ty mieniš o mne celkom
      <br/>
      ináč, než som nazdala sa, to ma
      <br/>
      viacej mrzí ako mienka kráľa.
      <br/>
      Lebo kráľ je iba brucho — spľasne.
      <br/>
      Ty však muž, čo túžby moje drása —
      <br/>
      môžeš teda vziať si, čo ti dávam…
      <br/>
      <br/>
      PARASKA:
      <br/>
      Len to žiadam od vás, čo nie vaše.
      <br/>
      Na ostatné nájdete si svojich,
      <br/>
      čo vám rodom i lakotou rovní.
      <br/>
      <br/>
      ALŽBETA:
      <br/>
      Zneužívaš trpezlivosť moju.
      <br/>
      Vieš, že dávno mohla som ťa vyhnať,
      <br/>
      ale čakám, kedy spamätáš sa.
      <br/>
      <br/>
      PARASKA:
      <br/>
      Keby ste sa vy tak spamätali
      <br/>
      a poznali, čo ste napáchali,
      <br/>
      trikrát toľký život, ako máte,
      <br/>
      krátky bol by na úprimné slzy,
      <br/>
      prelievané po nociach aj cez dni.
      <br/>
      <br/>
      ALŽBETA:
      <br/>
      Urážať si prišiel?
      <br/>
      <br/>
      PARASKA:
      <br/>
      Kto je čistý,
      <br/>
      toho moje slovo neurazí.
      <br/>
      <br/>
      ALŽBETA:
      <br/>
      O mne, grófke, ako o nečistej?
      <br/>
      <span class="emphasis">
       <em>
        (Skočí k stolíku a chce zvoniť.)
       </em>
      </span>
      <br/>
      <br/>
      PARASKA
      <span class="emphasis">
       <em>
        (zabráni jej v tom):
       </em>
      </span>
      <br/>
      Netreba tu poplach robiť pre mňa.
      <br/>
      Drábi teraz inú prácu majú.
      <br/>
      Do temnice vašej aj tak prídem,
      <br/>
      nebojte sa. Ale — nespútaný!
      <br/>
      <br/>
      ALŽBETA
      <span class="emphasis">
       <em>
        (zlostne kričí):
       </em>
      </span>
      <br/>
      Drábi! Drábi!
      <br/>
      <br/>
      PARASKA
      <span class="emphasis">
       <em>
        (pustí ju a rýchlo odchádza):
       </em>
      </span>
      <br/>
      Do videnia, grófka!
      <br/>
      <br/>
      ALŽBETA
      <span class="emphasis">
       <em>
        (v zúrivosti zvoní a kričí):
       </em>
      </span>
      <br/>
      Hej, kde ste, kde? Kde sú stráže? — Ficko?!
      <br/>
      Takto nestráženú nechajú ma!
      <br/>
      Drábi!
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506755">
        </a>
        Výstup 10.
       </h2>
      </div>
     </div>
    </div>
    <p>
    </p>
    <p>
    </p>
    <div class="literallayout">
     <p>
      <br/>
      1. DRÁB:
      <br/>
      Rozkážete?
      <br/>
      <br/>
      ALŽBETA
      <span class="emphasis">
       <em>
        (vytne mu po tvári):
       </em>
      </span>
      <br/>
      Tu máš rozkaz!
      <br/>
      <br/>
      2. DRÁB
      <span class="emphasis">
       <em>
        (práve vstúpi, no keď vidí, čo sa robí, zuteká.)
       </em>
      </span>
      <br/>
      <br/>
      ALŽBETA:
      <br/>
      Či ty nevieš, kde je tvoje miesto?
      <br/>
      <br/>
      FICKO
      <span class="emphasis">
       <em>
        (vstúpi a za krk vedie 2. drába):
       </em>
      </span>
      <br/>
      Čo sa robí, pani osvietená?
      <br/>
      <br/>
      ALŽBETA:
      <br/>
      Ak mi zaraz nechytíte toho,
      <br/>
      čo pred chvíľou ufujazdil stade,
      <br/>
      nosy, uši vytrhám vám z tvárí!
      <br/>
      <br/>
      FICKO:
      <br/>
      Ale — veď ste čakali ho, či nie?
      <br/>
      <br/>
      ALŽBETA
      <span class="emphasis">
       <em>
        (udiera ho hánkami do čela):
       </em>
      </span>
      <br/>
      Ty kotrba! — Až teraz ho čakám.
      <br/>
      A už za ním, kým opustí zámok.
      <br/>
      <span class="emphasis">
       <em>
        (Vyženie ich.)
       </em>
      </span>
      <br/>
      Dnes ma samá nepríjemnosť stretá.
      <br/>
      Miesto čakaného Kečegyho
      <br/>
      vrúti sa ti paholok Paraska.
      <br/>
      A vyhrážok plné ústa na mňa.
      <br/>
      No, veď si ho poobraciam ešte,
      <br/>
      až v ňom budú mladé kosti prašťať.
      <br/>
      Uvidíme, či sa nedá zvábiť…
      <br/>
      Mrzí ma však, že už taká povesť
      <br/>
      o mojom sa rozširuje zámku.
      <br/>
      Lebo takto ťažšie bude z chalúp
      <br/>
      i z kúrií nahovárať dievky.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2506826">
        </a>
        Výstup 11.
       </h2>
      </div>
     </div>
    </div>
    <p>
    </p>
    <p>
    </p>
    <div class="literallayout">
     <p>
      <br/>
      FICKO
      <span class="emphasis">
       <em>
        (vstúpi a vlečie zmietajúceho sa a protestujúceho Kečegyho):
       </em>
      </span>
      <br/>
      Za tým prvým drábi ešte sliedia,
      <br/>
      ale ten tiež podozrivý zdá sa.
      <br/>
      Do temnice rozkážete, grófka?
      <br/>
      <br/>
      ALŽBETA
      <span class="emphasis">
       <em>
        (priskočí k Fickovi a oslobodí Kečegyho):
       </em>
      </span>
      <br/>
      <br/>
      Do temnice — Ale teba, blázon!
      <br/>
      Či ty nevieš, kto je pán Kečegy?
      <br/>
      <br/>
      FICKO:
      <br/>
      Ako vedieť, keď tu chodia toľkí
      <br/>
      že ich ani zrniek do ruženca.
      <br/>
      <br/>
      ALŽBETA:
      <br/>
      Ach, ty plantoš kýsi. Ešte breše.
      <br/>
      A či som ťa preto postavila
      <br/>
      na to miesto, aby si bol slepý?
      <br/>
      Nestačí ti na tvár pozrieť, Ficko,
      <br/>
      aby si hneď vedel, kto to? — Ber sa!
      <br/>
      <br/>
      FICKO
      <span class="emphasis">
       <em>
        (na odchode):
       </em>
      </span>
      <br/>
      Pustíš — bitka! Chytíš — zas len bitka!
      <br/>
      Ťažko vyznať v móresoch sa panských!
      <br/>
      <br/>
      KEČEGY
      <span class="emphasis">
       <em>
        (strasie sa, bozká ruku Alžbete):
       </em>
      </span>
      <br/>
      Pekné privítanie —
      <br/>
      <br/>
      ALŽBETA
      <span class="emphasis">
       <em>
        (pohladká ho):
       </em>
      </span>
      <br/>
      Tak sa stáva
      <br/>
      tým, čo dlho nedajú sa vidieť.
      <br/>
      Potom ani čeľaď nepozná ho.
      <br/>
      <br/>
      KEČEGY:
      <br/>
      Za koho ma vlastne považoval
      <br/>
      ten pľuhavý Ficko? — Veď ma striasal,
      <br/>
      div som dušu nevypustil. — A to
      <br/>
      všetko z lásky k ušľachtilej grófke…
      <br/>
      <br/>
      ALŽBETA
      <span class="emphasis">
       <em>
        (ponúkne ho miestom, ona k nemu):
       </em>
      </span>
      <br/>
      Musíš prepáčiť mu. Omyl stal sa.
      <br/>
      Chytiť mali zemana Parasku,
      <br/>
      čo pred chvíľou žobroniť bol u mňa
      <br/>
      o sestru i snúbenicu svoju.
      <br/>
      Ušiel mi však skôr, než som ho mohla —
      <br/>
      <span class="emphasis">
       <em>
        (Spamätá sa, zmení tón.)
       </em>
      </span>
      <br/>
      V tejto chvíli —
      <br/>
      <br/>
      KEČEGY:
      <br/>
      Áno, v tejto chvíli
      <br/>
      poklonu som zložiť prišiel grófke.
      <br/>
      <br/>
      ALŽBETA:
      <br/>
      A som toho hodná?
      <br/>
      <br/>
      KEČEGY:
      <br/>
      Koľká skromnosť
      <br/>
      v toľkej kráse…
      <br/>
      <br/>
      ALŽBETA:
      <br/>
      S rokmi pŕchnu vnady.
      <br/>
      A bez vnád aj láska skoro chladne.
      <br/>
      <br/>
      KEČEGY:
      <br/>
      Pravda, tak to ide na tom svete.
      <br/>
      Ale s grófkou výnimka sa stala.
      <br/>
      Tu príroda akoby sa bála
      <br/>
      porušiť tak zvrchované dielo
      <br/>
      spanilosti, pôvabu a krásy.
      <br/>
      <br/>
      ALŽBETA:
      <br/>
      Lichotenie pri nás nebezpečné.
      <br/>
      My za pravdu prijímame všetko,
      <br/>
      čo je milo počuť ušiam ženským.
      <br/>
      Slabosti tej poddaná som i ja
      <br/>
      natoľko, že za poklonu takú
      <br/>
      odmením ťa znakom svojej priazne.
      <br/>
      <span class="emphasis">
       <em>
        (Podhodí mu mešec s peniazmi.)
       </em>
      </span>
      <br/>
      <br/>
      KEČEGY:
      <br/>
      Z tak pôvabnej rúčky všetko vzácne.
      <br/>
      <span class="emphasis">
       <em>
        (Bozkáva jej ruku.)
       </em>
      </span>
      <br/>
      <br/>
      ALŽBETA:
      <br/>
      Maličkosť. Sto kremnických. Pobudneš
      <br/>
      ale teraz aspoň mesiac u nás.
      <br/>
      <br/>
      KEČEGY:
      <br/>
      Ó, len či sa tak vznešenej dáme
      <br/>
      za čas toľký nestanem aj nudným.
      <br/>
      <br/>
      ALŽBETA:
      <br/>
      S tebou chodí veselosť a rozkoš.
      <br/>
      Kdekoľvek ty, tam ožíva všetko.
      <br/>
      <br/>
      KEČEGY:
      <br/>
      Pokiaľ so mnou osvietená grófka.
      <br/>
      <br/>
      ALŽBETA:
      <br/>
      Vtip tvoj hravý rozihrá každého.
      <br/>
      Ty spojuješ preľúbeznú smelosť
      <br/>
      s ušľachtilou, jemnou zdvorilosťou.
      <br/>
      Pravý majster v spoločenských cnostiach.
      <br/>
      <br/>
      KEČEGY:
      <br/>
      Iba učeň pri vznešenej grófke,
      <br/>
      ktorá sama zvrchované pri tom
      <br/>
      majstrovstvo má, za ktoré mňa chváli.
      <br/>
      <br/>
      ALŽBETA:
      <br/>
      Ak sa teda mojím žiakom cítiš,
      <br/>
      povinná som svedectvo ti vydať,
      <br/>
      že si už aj učiteľku svoju
      <br/>
      prevýšil.
      <br/>
      <span class="emphasis">
       <em>
        (Bozk na čelo.)
       </em>
      </span>
      <br/>
      <br/>
      KEČEGY:
      <br/>
      Ó, milostivé nebo —
      <br/>
      <br/>
      ALŽBETA:
      <br/>
      Nebo? Videl si ho?
      <br/>
      <br/>
      KEČEGY:
      <br/>
      Iba cítim,
      <br/>
      ako v  srdci vládne. Nebo lásky.
      <br/>
      <br/>
      ALŽBETA:
      <br/>
      To sú iba slová. Nebo musí
      <br/>
      zo skutkov a z činov lásku stavať.
      <br/>
      Ja som nebo. Moje telo súce
      <br/>
      v každej chvíli plameň slnka vyslať.
      <br/>
      Ale chvíle príliš rýchlo miznú,
      <br/>
      nečakajme na večerné hviezdy.
      <br/>
      <span class="emphasis">
       <em>
        (Otvorí bočnú stenu a tam už pripravené poháre s vínom.)
       </em>
      </span>
      <br/>
      Víno z mojich viníc. Poď sa napiť.
      <br/>
      <br/>
      KEČEGY
      <span class="emphasis">
       <em>
        (dvíha pohár):
       </em>
      </span>
      <br/>
      Na krv z toho vína!
      <br/>
      <br/>
      ALŽBETA:
      <br/>
      Na krv! Na krv!
      <br/>
      Ka krv krásy a na mladosť tvoju.
      <br/>
      <br/>
      KEČEGY:
      <br/>
      Víno v krvi — to grófkina krása.
      <br/>
      <br/>
      ALŽBETA:
      <br/>
      Máš rád staré víno?
      <br/>
      <br/>
      KEČEGY:
      <br/>
      Čím je staršie —
      <br/>
      tým silnejšie. Viacej ohňa je v ňom.
      <br/>
      <br/>
      ALŽBETA:
      <br/>
      Krv a oheň. — Aká veľká vášeň.
      <br/>
      Pi! a — miluj!
      <br/>
      <span class="emphasis">
       <em>
        (Strhne ho k sebe.)
       </em>
      </span>
      <br/>
      <br/>
      KEČEGY
      <span class="emphasis">
       <em>
        (nad jej ústami):
       </em>
      </span>
      <br/>
      Na tých ústach vína
      <br/>
      slasť i plameň.
      <br/>
      <br/>
      ALŽBETA:
      <br/>
      Slasť pi — plameň uhas…
      <br/>
      <br/>
      KEČEGY:
      <br/>
      Ty — — !
      <br/>
      <span class="emphasis">
       <em>
        (V mocnom objatí.)
       </em>
      </span>
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507026">
        </a>
        Výstup 12.
       </h2>
      </div>
     </div>
    </div>
    <p>
     <span class="emphasis">
      <em>
       (Ficko, vstúpi nečakane, ticho, pokorne,
                                                  no keď zazrie výjav, stŕpne a obozretne cúva späť.
                                                  Potom klope na dvere.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      KEČEGY:
      <br/>
      Ó!
      <br/>
      <br/>
      ALŽBETA:
      <br/>
      Kto sa teraz opováži?!
      <br/>
      <br/>
      FICKO
      <span class="emphasis">
       <em>
        (opäť klope).
       </em>
      </span>
      <br/>
      <br/>
      ALŽBETA:
      <br/>
      Kto tam?
      <br/>
      <br/>
      FICKO:
      <br/>
      Ficko.
      <br/>
      <br/>
      ALŽBETA:
      <br/>
      Čo chceš?
      <br/>
      <br/>
      FICKO
      <span class="emphasis">
       <em>
        (vojde):
       </em>
      </span>
      <br/>
      Nemáme ho.
      <br/>
      Prepadol sa. Peklo si ho zhltlo.
      <br/>
      <br/>
      ALŽBETA:
      <br/>
      Koho? — čo to táraš? — Aha - viem už.
      <br/>
      Nemáte ho? Ber sa a kým zájde
      <br/>
      slnko, chcem ho tu mať. Ináč — beda!
      <br/>
      <span class="emphasis">
       <em>
        (Ficko chce odísť.)
       </em>
      </span>
      <br/>
      Počkaj!
      <br/>
      <span class="emphasis">
       <em>
        (Vezme Kečegyho pod ruku a odvádza ho druhým vchodom do ďalšej izby.)
       </em>
      </span>
      <br/>
      Tam je chvíľa. — Mojou vinou.
      <br/>
      Služobníctvo stále čosi hľadá.
      <br/>
      Mala som ťa hneď do tejto zaviesť.
      <br/>
      Prídem k tebe asi o hodinu,
      <br/>
      po kúpeli. — Ty sa zatiaľ priprav…
      <br/>
      <span class="emphasis">
       <em>
        (Zašla s ním.)
       </em>
      </span>
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507105">
        </a>
        Výstup 13.
       </h2>
      </div>
     </div>
    </div>
    <p>
    </p>
    <p>
    </p>
    <div class="literallayout">
     <p>
      <br/>
      FICKO:
      <br/>
      Aký to mám život? Aký život?
      <br/>
      Veď ja pre ňu iba slepý sluha,
      <br/>
      ako tieň sa plazím za jej svetlom.
      <br/>
      <span class="emphasis">
       <em>
        (Počuť Alžbetin smiech.)
       </em>
      </span>
      <br/>
      Ó, diablica! Ako tá vie vládnuť.
      <br/>
      Mladých pánov do ložnice vodí,
      <br/>
      tam ich svojím bielym telom šiali.
      <br/>
      Mne však ako psovi: Tu ma počkaj!
      <br/>
      Počkám, počkám. — Ale ten, čo s vami,
      <br/>
      pozná ešte, v čom zas Ficko majstrom.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507145">
        </a>
        Výstup 14.
       </h2>
      </div>
     </div>
    </div>
    <p>
    </p>
    <p>
    </p>
    <div class="literallayout">
     <p>
      <br/>
      ALŽBETA
      <span class="emphasis">
       <em>
        (vojde s úsmevom na tvári):
       </em>
      </span>
      <br/>
      Ech, ty hlupák. Vyrušovať — to vieš,
      <br/>
      ale rozkaz panej nevyplníš.
      <br/>
      A čo kúpeľ? — Pripravili ste mi?
      <br/>
      <br/>
      FICKO:
      <br/>
      Nestihol som, lebo toho chytám.
      <br/>
      <br/>
      ALŽBETA:
      <br/>
      Chytáš — a tu stojíš ako drevo.
      <br/>
      <br/>
      FICKO:
      <br/>
      Kázali ste: počkaj. A ja čakám.
      <br/>
      <br/>
      ALŽBETA:
      <br/>
      Ale i ja čakám, kedy prídeš
      <br/>
      hlásiť, že máš Parasku! I kúpeľ
      <br/>
      že už dávno pripravený pre mňa!
      <br/>
      <br/>
      FICKO:
      <br/>
      Rozumiem — a letím do pivnice,
      <br/>
      kde ma istotne už Dora čaká.
      <br/>
      <br/>
      ALŽBETA:
      <br/>
      Choď! — No nezabudni na Parasku!
      <br/>
      <span class="emphasis">
       <em>
        (Zostala sama. Díva sa do zrkadla, odkladá si ozdoby na stolík.)
       </em>
      </span>
      <br/>
      Mladá pekná nevesta a panna
      <br/>
      oháňať sa musí pred ctiteľmi.
      <br/>
      Ale keď sa tratí sviežosť líca,
      <br/>
      chladnejšia je hneď aj úcta ku nám.
      <br/>
      Mužskí sa nám poklonia a bočia
      <br/>
      ako Jozef od nôh Putifárky.
      <br/>
      Biely vlas mám.
      <br/>
      <span class="emphasis">
       <em>
        (Vytrhne ho.)
       </em>
      </span>
      <br/>
      Prvý, čo som našla
      <br/>
      dnešného dňa. Odkiaľ sa len berie?
      <br/>
      Veď sa cítim ako mladá žena,
      <br/>
      čo druhý rok svadby oslávila.
      <br/>
      Zachrániť si musím tela magnet
      <br/>
      prípravkami, čo sa osvedčili:
      <br/>
      čosi z bylín, čosi z krvi panien —
      <br/>
      z tej ružovej rosy, preciedzanej
      <br/>
      do žíl mojich.
      <br/>
      <span class="emphasis">
       <em>
        (Vezme nôž.)
       </em>
      </span>
      <br/>
      Poď, ty nástroj vzácny,
      <br/>
      taký drahý tým, čo tebou vládnu.
      <br/>
      Iba výkrik — vzlyk — a zastonanie.
      <br/>
      Potom už len mlčanlivé ticho.
      <br/>
      Čoho sa báť viacej ako smrti?
      <br/>
      Smrti, čo nás v mladých rokoch skosí?
      <br/>
      Staroby sa bojím! Hej, staroby!
      <br/>
      Staroba je cintorínom krásy,
      <br/>
      mladosti a lásky, čo nám vládla.
      <br/>
      Staroby sa bojím! Hej, staroby!
      <br/>
      Nedožičiť rokom prítok vrások,
      <br/>
      rukám triašku z vycivenej kože,
      <br/>
      rozumu sa chytiť ako hrivy
      <br/>
      tátoša, čo večnú mladosť iskrí
      <br/>
      spopod kopýt času v dozrievaní.
      <br/>
      Staroby sa bojím! Pred ňou plaším
      <br/>
      dni a noci v rozochvení stálom,
      <br/>
      pred ňou držím ruku mocne v strehu,
      <br/>
      ruku, ktorá vládze skántriť šmahom,
      <br/>
      len aby ma nepriviedla na trón,
      <br/>
      kde sa miesto objatí a smiechu
      <br/>
      prázdne gamby škeria zo zrkadla,
      <br/>
      v ktorom oči močidlom už suchým.
      <br/>
      Staroby sa bojím! Bielych vlasov.
      <br/>
      Biele vlasy — mladosť odtiekla mi —
      <br/>
      biele vlasy — lásky zradné klamy —
      <br/>
      biele vlasy — nitky smrti z drámy,
      <br/>
      kde si sama, i keď s tebou známi.
      <br/>
      Staroby sa bojím! Pokým vládzem,
      <br/>
      nevpustím ju do záhrady svojej,
      <br/>
      i keby som neviem koľko ešte
      <br/>
      hľadať mala, skúšať, preverovať
      <br/>
      prostriedky aj spôsoby, čo k ruke
      <br/>
      stav mi dáva, postavenie moje.
      <br/>
      Boh sám si nás pekne podľa seba
      <br/>
      na tej zemi rozdelil a hľadí,
      <br/>
      ako vieme chrániť to, čo dal nám.
      <br/>
      Boh je večne mladý, nestarnúci.
      <br/>
      A on, vládca, prvý nad prvými,
      <br/>
      predobraz, chce, aby aj my, prví
      <br/>
      na tej zemi, tiež mu rovní boli.
      <br/>
      Boh sa nebál v nebi Lucifera,
      <br/>
      zbraňou krvavo ho zrazil v peklo;
      <br/>
      to on, Boh, on prvú vojnu viedol,
      <br/>
      on, Boh, prvý príklad zemi podal,
      <br/>
      že ak vládnuť, potom vládnuť smelo,
      <br/>
      bez bázne a strachu nad kvapkami
      <br/>
      živej krvi, ktorá omladzuje…!
      <br/>
      <span class="emphasis">
       <em>
        (Vykročí.)
       </em>
      </span>
      <br/>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       Opona
      </em>
     </span>
    </p>
    <p>
    </p>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2507262">
       </a>
       Druhé dejstvo
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2507275">
        Prvý obraz
       </a>
      </span>
     </dt>
     <dt>
      <span class="sect1">
       <a href="#id2507315">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2504984">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2505173">
        Výstup 3.
       </a>
      </span>
     </dt>
     <dt>
      <span class="sect1">
       <a href="#id2505417">
        Výstup 4.
       </a>
      </span>
     </dt>
     <dt>
      <span class="sect1">
       <a href="#id2505590">
        Výstup 5.
       </a>
      </span>
     </dt>
     <dt>
      <span class="sect1">
       <a href="#id2505751">
        Výstup 6.
       </a>
      </span>
     </dt>
     <dt>
      <span class="sect1">
       <a href="#id2505921">
        Druhý obraz
       </a>
      </span>
     </dt>
     <dt>
      <span class="sect1">
       <a href="#id2505959">
        Výstup 1.
       </a>
      </span>
     </dt>
    </dl>
   </div>
   <p>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507275">
        </a>
        Prvý obraz
       </h2>
      </div>
     </div>
    </div>
    <p>
     <span class="emphasis">
      <em>
       Tmavá pivnica. Vchádza sa do nej dolu
                                                  schodami v úzadí. Na strane dvere. Oproti týmto
                                                  dverám stolík, prikrytý čiernym súknom tak, že
                                                  toto siaha až po zem. Na stolíku strieborná
                                                  umývacia nádoba a veľký nôž. V kúte, blízo druhých
                                                  dverí, čo vedú do susednej — tajnej miestnosti,
                                                  vaňa na kúpanie. V pivnici sú aj dva
                                                  stĺpy.
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2507315">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       Skôr, než sa začne otvárať opona, počuť
                                                  spev.
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      Brodil sa kôň sivý podľa panskej nivy,
      <br/>
      na nem sedel Janko všecek žalostivý,
      <br/>
      že mu jeho milú do Čachtíc zaviedli,
      <br/>
      na tom panskom zámku v svetlici zavreli.
      <br/>
      <br/>
      Neplač, Janko, neplač, sivojoký Janko,
      <br/>
      nenaríkaj veľmo, moj drahý šuhajko!
      <br/>
      Pújdeme na zámok, kým započne svitať,
      <br/>
      pújdeme ke grófki, budeme ju pýtať.
      <br/>
      <br/>
      Jak bych ja neplakal, sivojoký Janko,
      <br/>
      jak bych nenariekal, moj drahý šuhajko!
      <br/>
      Javorina plače, aj Vršoček zlatý,
      <br/>
      už sa moja milá viacej nenavráti.
      <br/>
      <br/>
      Neplač, Janko, neplač, černojoký Janko,
      <br/>
      nebanuj poslúchnuť, moj drahý šuhajko.
      <br/>
      Pújdeme na zámek, otvoríme brány,
      <br/>
      ani panský vartár sa neám neobráni.
      <br/>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Poslednú slohu opakovať. A pri
                                                  opakovaní sa už pomaly otvára opona.)
      </em>
     </span>
    </p>
    <p>
     <span class="emphasis">
      <em>
       (Dora, priviazaná povrazmi k stolu,
                                                  hlava jej visí zo stola dolu, ústa má šatkou
                                                  previazané. Pri nej na stole horí sviečka. Ilonu
                                                  nevidieť. Leží poviazaná vo vani, tiež so šatkou
                                                  na ústach.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      FICKO
      <span class="emphasis">
       <em>
        (zbieha dolu schodami):
       </em>
      </span>
      <br/>
      Hej, vy sprosté babizne, a dvere
      <br/>
      nechávate všade otvorené?!
      <br/>
      No počkajte, veď vám prosilíme.
      <br/>
      <span class="emphasis">
       <em>
        (Keď uzrie Doru.)
       </em>
      </span>
      <br/>
      Ako? — Azda som len nepoblúdil?
      <br/>
      Čo je, Dora? Ako sa to stalo?
      <br/>
      <span class="emphasis">
       <em>
        (Odviaže jej šatku z úst a uvoľňuje z povrazov.)
       </em>
      </span>
      <br/>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Dora poloomdletá. Keď ju Ficko posadí
                                                  na stole, zjojkne, oči prevráti, ruky inštinktívne
                                                  dáva pod seba a prevalí sa na druhú stranu, aby
                                                  nemusela sedieť.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      FICKO:
      <br/>
      Och, diablica, takto sa dať zmlátiť!
      <br/>
      A kde druhá?
      <br/>
      <br/>
      DORA
      <span class="emphasis">
       <em>
        (ukáže rukou na vaňu).
       </em>
      </span>
      <br/>
      <br/>
      FICKO
      <span class="emphasis">
       <em>
        (poviazanú, iba šatku z úst jej odstráni, posadí ju vo vani):
       </em>
      </span>
      <br/>
      No, to pekná práca!
      <br/>
      <span class="emphasis">
       <em>
        (Rozrehoce sa.)
       </em>
      </span>
      <br/>
      Ty, Ilona, takto musíš sedieť,
      <br/>
      kým nepríde grófka.
      <br/>
      <br/>
      ILONA:
      <br/>
      Ale skapem.
      <br/>
      <br/>
      FICKO:
      <br/>
      Čo aj skapeš. Grófka musí vidieť,
      <br/>
      v akom stave som vás objavil tu.
      <br/>
      A ty, Dora, ukážeš jej miesta,
      <br/>
      na ktorých ťa opuchliny svrbia.
      <br/>
      Ináč by mi grófka neverila.
      <br/>
      Bo pre vašu neobratnú prácu
      <br/>
      nedám sa ja paňou znevažovať.
      <br/>
      Kde je Mara?
      <br/>
      <br/>
      ILONA:
      <br/>
      Či nevidíš? — Niet jej.
      <br/>
      <br/>
      DORA:
      <br/>
      Súdny deň ma nebude tak páliť
      <br/>
      ako dnešná bitka.
      <br/>
      <br/>
      ILONA:
      <br/>
      Ukradli ju!
      <br/>
      <br/>
      FICKO:
      <br/>
      Koľkí boli?
      <br/>
      <br/>
      DORA:
      <br/>
      Neviem. Viac ich bolo.
      <br/>
      <br/>
      ILONA:
      <br/>
      Za hajdúchov oblečení boli,
      <br/>
      mysleli sme: pomôžu nám. — A hľa!
      <br/>
      Medzi nimi jeden v šate grófskom.
      <br/>
      <br/>
      DORA:
      <br/>
      Ten rozkazy dával.
      <br/>
      <br/>
      ILONA:
      <br/>
      Maru schytil,
      <br/>
      pobozkal a hneď s ňou náhlil hore.
      <br/>
      <br/>
      DORA:
      <br/>
      Skôr, než sme sa stihli rozpamätať,
      <br/>
      do povrazov zviazali nás, čerti.
      <br/>
      <br/>
      FICKO:
      <br/>
      Jasné. — Viem už. Nijaká v tom tajnosť.
      <br/>
      Netreba sa náhliť. O hodinu
      <br/>
      začnem pohon. Zajtra budú v zámku.
      <br/>
      <span class="emphasis">
       <em>
        (Rozosmeje sa.)
       </em>
      </span>
      <br/>
      Oh, ty Dora! Naozaj si sprostá.
      <br/>
      Desať žien vieš razom skrotiť, ale
      <br/>
      len čo sa ti objaví chlap dáky,
      <br/>
      už si doondiata. Ako potom
      <br/>
      s Luciferom obcuješ, keď nocou
      <br/>
      von komínom na metle sa strácaš?
      <br/>
      <br/>
      DORA:
      <br/>
      Prestaň, Ficko. Vidíš, čo ma bolí.
      <br/>
      A ty ešte zadrapkuješ. — Pľuhák!
      <br/>
      <br/>
      FICKO:
      <br/>
      No, no, veď len čosi pravdy bude
      <br/>
      na tom, že vieš odoberať mlieko.
      <br/>
      Po nič, za nič nevraví sa, Dora,
      <br/>
      že kde ty sa objavíš, tam od kráv
      <br/>
      miesto mlieka čistú krv len doja.
      <br/>
      Mohla by si priučiť ma fachu,
      <br/>
      ako telo na ropuchu zmeniť.
      <br/>
      <br/>
      DORA:
      <br/>
      Netreba už tebe priúčania:
      <br/>
      i bez toho ropuchou si hnusnou.
      <br/>
      <br/>
      FICKO:
      <br/>
      Diablovi som dušu nezapísal
      <br/>
      ako ty, a tak si už viac v pekle
      <br/>
      než tu na tej zemi. S diablom chodíš
      <br/>
      o polnociach po hlbokých lesoch,
      <br/>
      on ti trhá čertovské zeliny,
      <br/>
      z ktorých potom varíš aj pre grófku
      <br/>
      tie mastičky na omladzovanie.
      <br/>
      <br/>
      ILONA:
      <br/>
      Keby to len pri mastičkách bolo.
      <br/>
      Ale grófka radšej mladé devy.
      <br/>
      Ako nočná mora priľahne im hruď
      <br/>
      a potom krv z nich vyciciava.
      <br/>
      Ja odídem. Už nás aj tak mlátia.
      <br/>
      <br/>
      FICKO:
      <br/>
      Vás aj môžu. Lebo sa im dáte.
      <br/>
      Ale pre mňa práve v tom je rozkoš.
      <br/>
      Stále čosi hľadať a vymýšľať.
      <br/>
      Čosi, čím sa život môže skrotiť,
      <br/>
      zviazať, rozdvojiť a potom pustiť
      <br/>
      ako pena v dlani rozplývavá.
      <br/>
      <br/>
      DORA:
      <br/>
      Aj dosť múdro vedel by si vravieť,
      <br/>
      len keby si blázna rohy nemal.
      <br/>
      <br/>
      FICKO:
      <br/>
      Blázon je len dotiaľ bláznom múdrym,
      <br/>
      pokým vraví z mešca. Keď hovorí
      <br/>
      z presvedčenia, už je bláznom hlúpym.
      <br/>
      Ctia ho potom ako psa v kostole.
      <br/>
      <br/>
      DORA:
      <br/>
      Viem ja o tom, Ficko, veľmi dobre,
      <br/>
      koľko si už dostal za tie služby.
      <br/>
      Len raz neviem: načo ti to bude?
      <br/>
      Ak raz prichytia ťa, isto skapeš.
      <br/>
      Ani peklu, ani nebu nedáš,
      <br/>
      čo honobíš.
      <br/>
      <br/>
      ILONA:
      <br/>
      Mohol si mať ženu;
      <br/>
      ale ty len ako kúkoľ v poli:
      <br/>
      zavadzia, kým nevytnú mu koreň.
      <br/>
      <br/>
      FICKO:
      <br/>
      Zbytočná vec líšku učiť fígle.
      <br/>
      Radšej vy len o tom uvažujte,
      <br/>
      ako grófke tvár nadstaviť máte,
      <br/>
      aby mohla zlosť si vyliať na vás.
      <br/>
      <br/>
      DORA:
      <br/>
      Neostane grófka iba pri nás.
      <br/>
      Pre teba tiež nájde, čo ti patrí.
      <br/>
      <br/>
      FICKO:
      <br/>
      Aj si myslím. Načase už predsa,
      <br/>
      aby si ma očkom premerala…
      <br/>
      <br/>
      ILONA:
      <br/>
      Ani jej už iné nepotrebné,
      <br/>
      len sa očkom voziť dolu tebou…!
      <br/>
      <span class="emphasis">
       <em>
        (Kroky dolu schodmi.)
       </em>
      </span>
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2504984">
        </a>
        Výstup 2.
       </h2>
      </div>
     </div>
    </div>
    <p>
    </p>
    <p>
    </p>
    <div class="literallayout">
     <p>
      <br/>
      ALŽBETA
      <span class="emphasis">
       <em>
        (s bičíkom):
       </em>
      </span>
      <br/>
      Čože to tu za prízrak z tej vane
      <br/>
      škerí sa, há?
      <br/>
      <br/>
      FICKO:
      <br/>
      Ráčte opýtať sa
      <br/>
      Dory. Ona lepšie odpovie vám.
      <br/>
      <br/>
      ALŽBETA:
      <br/>
      Ale ja just od teba chcem vedieť.
      <br/>
      Ilona snáď odoprela službu?
      <br/>
      Viem, že sa jej často bridí práca
      <br/>
      u mňa. Môžem teda prepustiť ju.
      <br/>
      Pravda, nie zo zámku. — Hovor, Ficko.
      <br/>
      <br/>
      FICKO:
      <br/>
      Keď som vošiel, po všetkom už bolo.
      <br/>
      Doru na stole som poviazanú
      <br/>
      našiel — a Ilonu vo vani zas.
      <br/>
      <br/>
      ALŽBETA
      <span class="emphasis">
       <em>
        (pochopí):
       </em>
      </span>
      <br/>
      Skoro ako v rozprávkovom svete.
      <br/>
      Uvoľni ju, Dora. — Čudné veci
      <br/>
      na zámku sa v posledných dňoch robia.
      <br/>
      Kto tu vlastne pánom? A čo zákon?
      <br/>
      Zákon, ktorým šľachta vládne zemi?
      <br/>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Ilona uvoľnená, vytiahne sa z vane a
                                                  blíži sa k Alžbete odprosenie žobrať na kolenách.
                                                  No keď pred ňou kľaká, Alžbeta ju bičíkom tak
                                                  švihne cez telo, že Ilona sa iba skrčí a ostane
                                                  ako kameň, ako socha bolesti).
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      ALŽBETA:
      <br/>
      Modlikať a žobrať. Vyproskávať
      <br/>
      odpustenia — to hej. Ale čo z vás?
      <br/>
      Aký osoh donášate zámku?
      <br/>
      <br/>
      DORA:
      <br/>
      Vaša milosť pani grófka, verte,
      <br/>
      nemôžeme za to, čo sa stalo.
      <br/>
      <br/>
      ALŽBETA:
      <br/>
      Nemôžete? — Teda ja som vinná,
      <br/>
      že vám ušla Mara so snúbencom,
      <br/>
      s tým Paraskom, čo sa ku mne votrel,
      <br/>
      aby vyhrážal mi ako cundre!
      <br/>
      <br/>
      FICKO:
      <br/>
      Pani grófka, ešte dnes ich pred vás
      <br/>
      ako nemý statok popoženiem,
      <br/>
      a už potom — čo len rozkážete —
      <br/>
      <br/>
      ALŽBETA:
      <br/>
      Pekne vyzeráme, ak už ani
      <br/>
      dosť istoty nebude v tých múroch
      <br/>
      pre nás! — A vy dve hneď zoberte sa
      <br/>
      dolu do dedín a priveďte mi
      <br/>
      zo zemianskych kúrií čo krajšie
      <br/>
      mladé panny, aby som ich mohla
      <br/>
      so sebou vziať do Prešporka — lebo
      <br/>
      budem ich tam veľmi potrebovať.
      <br/>
      <br/>
      ILONA
      <span class="emphasis">
       <em>
        (vstáva):
       </em>
      </span>
      <br/>
      Všetko urobíme, pani grófka,
      <br/>
      len sa na nás nehnevajte pre to,
      <br/>
      čo sa práve stalo.
      <br/>
      <br/>
      ALŽBETA:
      <br/>
      Nehnevať sa?
      <br/>
      Do žalúdkov nakopať vás, strigy,
      <br/>
      aby ste z nich vydávili panny,
      <br/>
      čo mi ušli pre nedbalosť vašu.
      <br/>
      <br/>
      DORA:
      <br/>
      Sedliaci nám uhýbajú, bočia,
      <br/>
      ba niekedy nám aj poniektorí
      <br/>
      rovno vyhrážajú strašnou smrťou.
      <br/>
      Ešte šťastie, že hajdúsi s nami.
      <br/>
      <br/>
      FICKO:
      <br/>
      Opatrnosť zvýšiť treba všade,
      <br/>
      lebo sa nám podajedni búria.
      <br/>
      Ba niektorí do hôr odskakujú
      <br/>
      za zbojníkov — a kaštiele, zámky
      <br/>
      napádajú, že sa naše panstvo
      <br/>
      proti nim aj zbraňou brániť musí.
      <br/>
      Keď už sedliak so zbojníkom ráta,
      <br/>
      sám je zbojník, neposlušný rebel.
      <br/>
      Odváži sa prísť aj nevolaný.
      <br/>
      <br/>
      ALŽBETA:
      <br/>
      Vidím, vidím, keď už aj to vedia,
      <br/>
      kde ich grófka tajný kúpeľ skrýva.
      <br/>
      <br/>
      FICKO:
      <br/>
      Sami na to nemohli prísť nijak.
      <br/>
      <br/>
      DORA:
      <br/>
      Aj pán farár Ambrózius s nimi
      <br/>
      do jedného dúcha vreca, grófka.
      <br/>
      <br/>
      ALŽBETA:
      <br/>
      Ambrózius? Že by ten ich viedol?
      <br/>
      Aj dosť možné. Na fare sú spisy,
      <br/>
      čo skrývajú mnohú tajnosť zámku.
      <br/>
      Ambrózius! — Proti mne sa dáva?
      <br/>
      Dala som ho predvolať už včera!
      <br/>
      <br/>
      F1CKO:
      <br/>
      Odkázal, že môže prísť až zajtra.
      <br/>
      <br/>
      ALŽBETA:
      <br/>
      Dohovorím duši jeho svätej,
      <br/>
      nech nehasí to, čo nepáli ju.
      <br/>
      A sedliakov musím ešte tuhšie,
      <br/>
      ak nemajú ku mne uznalosti.
      <br/>
      Sedliak — podliak. Bez svedomia žije.
      <br/>
      Ale v hlave stále vláči Dóžu.
      <br/>
      Dáš mu dušu, on ťa predsa zradí.
      <br/>
      Dáš mu život a on zabije ťa.
      <br/>
      A tak musím ja byť jeho bičom,
      <br/>
      trýzniteľom, aby krútil chvostom
      <br/>
      okolo mňa ako poslušný pes.
      <br/>
      Koľkokrát už začal šanty stvárať,
      <br/>
      do povstaní dal sa, a vždy zbehol.
      <br/>
      Pokým sedliak také vlastnosti má,
      <br/>
      ani jedna vzbura, čo sám začal,
      <br/>
      nevyšla, no ani nevyjde mu!
      <br/>
      Len ho biť a dusiť ustavične,
      <br/>
      aby cítil, kto je nad ním pánom.
      <br/>
      So sedľačou aj drobné zemianstvo.
      <br/>
      Do jarma ho vohnať poddanského —
      <br/>
      z nás bohatne, a sedľači praje.
      <br/>
      Ber sa, Dora! Choď, Ilona. Ale
      <br/>
      beda vám, ak vrátite sa bez diev!
      <br/>
      Ty vieš dobre v chyžiach ňuchať, Dora,
      <br/>
      povyťahuj hoci spod komínov,
      <br/>
      ba čo priam spod materiných sukní…
      <br/>
      Viacej drábov zoberte si z hradu,
      <br/>
      aby sa vám ľahšie najímalo.
      <br/>
      Tie, čo budú zo zemianskej fajty,
      <br/>
      nahováraj pre Viedeň a Prešpork,
      <br/>
      že sa panským vyučia móresom —
      <br/>
      a že dobre za službu sa platí.
      <br/>
      <span class="emphasis">
       <em>
        (Dora a Ilona odídu, sprevádzané ostrým pohľadom grófky.)
       </em>
      </span>
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505173">
        </a>
        Výstup 3.
       </h2>
      </div>
     </div>
    </div>
    <p>
    </p>
    <p>
    </p>
    <div class="literallayout">
     <p>
      <br/>
      ALŽBETA:
      <br/>
      A ty, Ficko, sám si rozkazy daj.
      <br/>
      Ale také, čo mi potešením.
      <br/>
      <br/>
      FICKO:
      <br/>
      Dosť už rokov slúžim pani grófke,
      <br/>
      pozná moje všetky verné služby.
      <br/>
      Bo len jej a pre ňu žijem. Ba aj
      <br/>
      smrť podstúpim za vyznamenanie.
      <br/>
      <br/>
      ALŽBETA:
      <br/>
      A či som ti azda málo dala?
      <br/>
      Každú službu v mešci zrátal si, nie?
      <br/>
      <br/>
      FICKO:
      <br/>
      Mešec dobrý, kým pokojné srdce.
      <br/>
      Len čo sa však srdce rozplamení,
      <br/>
      stráca mešec akúkoľvek cenu.
      <br/>
      Kde je mešec, tam aj opatrnosť,
      <br/>
      a tá matkou vypočítavosti.
      <br/>
      Kde však srdce, tam sa miera skutkov
      <br/>
      navršuje slepo, bezhranične.
      <br/>
      <br/>
      ALŽBETA:
      <br/>
      Nerada ja slepé skutky, Ficko.
      <br/>
      Škoda strácať hlavu, kde je rozum,
      <br/>
      pre kus toho ohňa, čo má srdce.
      <br/>
      <br/>
      FICKO:
      <br/>
      Ako, grófka? — Veď vy sama všetko
      <br/>
      pre radosti a pôžitky srdca —
      <br/>
      <br/>
      ALŽBETA:
      <br/>
      Netreba ti vedieť ešte všetko,
      <br/>
      ale vedz, že je v tom jasný zámer.
      <br/>
      I v tom, že ma Dora mastičkuje,
      <br/>
      i v tom, že som rozhodnutá kántriť
      <br/>
      mladé panny. Občas pochytí ma
      <br/>
      čudný ošiaľ, čo mi zahmlí súdnosť…
      <br/>
      Prečo sa však s tebou o tom bavím?!
      <br/>
      Už aj ber sa! Stráže prekontroluj,
      <br/>
      hajdúchov si naber, koľko myslíš,
      <br/>
      a čím skôr mi živú Maru priveď.
      <br/>
      Ale aj Parasku. Ak by sa chcel
      <br/>
      brániť, potom ho aj zraniť môžte.
      <br/>
      Ale tiež len živého tu dovliecť.
      <br/>
      <br/>
      FICKO:
      <br/>
      Tá úloha nebude mi ľahká,
      <br/>
      lebo musím rátať so sedliakmi,
      <br/>
      čo ma zachcú ohrozovať cestou.
      <br/>
      A tak skôr, než vyberiem sa, grófka,
      <br/>
      odmenu chcem.
      <br/>
      <br/>
      ALŽBETA:
      <br/>
      Keď sa vrátiš, dám ti
      <br/>
      dvakrát toľko ako inokedy.
      <br/>
      <br/>
      FICKO:
      <br/>
      Nateraz vám ušetriť chcem v mešci.
      <br/>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Alžbeta pred zrkadlom prstami si
                                                  upravuje vlasy, pokožku na tvári urovnáva a odrazu
                                                  nájde biely vlas.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      ALŽBETA:
      <br/>
      Opäť biely vlas mám. — A tu druhý.
      <br/>
      Odkiaľ sa len berú biele vlasy
      <br/>
      medzi tými havraními? Veď sa
      <br/>
      cítim ako mladucha v deň svadby…
      <br/>
      <br/>
      FICKO:
      <br/>
      Na tú chvíľu prezázračnú čakám:
      <br/>
      pani grófka, odmenou mi buďte.
      <br/>
      <span class="emphasis">
       <em>
        (Blíži sa k nej, ona cúva k dverám. Tie však Ficko pribuchne.)
       </em>
      </span>
      <br/>
      <br/>
      ALŽBETA:
      <br/>
      Zošalel si? — Dám zavolať stráže!
      <br/>
      <br/>
      FICKO:
      <br/>
      Nevolajte. Vám ja neuškodím.
      <br/>
      Iba dajte srdcu prehovoriť,
      <br/>
      bo i vo mne bije. Tiež som z krvi…
      <br/>
      A už toľko rokov odriekam si
      <br/>
      rozkoš tela pre vás, pani grófka,
      <br/>
      že ak teraz odmietnete, nikdy,
      <br/>
      nikdy viacej neuzriete slnko.
      <br/>
      <br/>
      ALŽBETA
      <span class="emphasis">
       <em>
        (bičíkom ho udrie cez tvár a odkopne):
       </em>
      </span>
      <br/>
      Také slová nevypusť viac z gamby!
      <br/>
      <br/>
      FICKO
      <span class="emphasis">
       <em>
        (pokorne, ale je v tom aj zákernosť, sa k nej opäť blíži):
       </em>
      </span>
      <br/>
      Biť môžete, koľko sa vám žiada,
      <br/>
      znesiem veľa v tejto chvíli, grófka.
      <br/>
      Neznesiem však odmietnutie príkre!
      <br/>
      Svet ma iba mláti. Otec s matkou
      <br/>
      uhnietli však telo sukovité:
      <br/>
      nedá sa tak ľahko zlomiť vpoly.
      <br/>
      <br/>
      ALŽBETA:
      <br/>
      Choď mi z očú. Nemôžem sa dívať
      <br/>
      na tie tvoje zohavené pysky.
      <br/>
      <br/>
      FICKO:
      <br/>
      Há — že odporný som? Kto dokáže?
      <br/>
      Čo je zvonka nesúmerné, môže
      <br/>
      zdnuka dávať súmernosť a súlad.
      <br/>
      Veď vy viete, ako po vás lačniem.
      <br/>
      Veď vy viete, že aj svoje dievča
      <br/>
      nešetril som obetovať pre vás.
      <br/>
      A teraz, keď odmenu chcem za to,
      <br/>
      iba bič a kopance sú pre mňa?
      <br/>
      <br/>
      ALŽBETA:
      <br/>
      O tom radšej pomlč. Miesto panny
      <br/>
      podhodil si svojej panej škriatka.
      <br/>
      Či si myslel, že mňa možno klamať?
      <br/>
      To, čo tvoje hnusné telo zhúžve,
      <br/>
      to že bude dobré tvojej grófke?
      <br/>
      <br/>
      FICKO:
      <br/>
      Ale — veď vy viete, že to nie ja!
      <br/>
      Iný po nej siahol. — A mňa zranil.
      <br/>
      <br/>
      ALŽBETA:
      <br/>
      A čo iný zanechá, to pre mňa?
      <br/>
      Či už ani na to nemyslel si,
      <br/>
      že mám dobrý zrak a presné hmaty,
      <br/>
      aby som si dar oceniť znala?
      <br/>
      <br/>
      FICKO:
      <br/>
      To ja zo sklamania, žiaľu, grófka —
      <br/>
      <br/>
      ALŽBETA:
      <br/>
      Ty sa chveješ, Ficko! — Čo to robíš?
      <br/>
      Mám ťa v hladomorni pookriesiť?
      <br/>
      <br/>
      FICKO:
      <br/>
      Môžeš. Všetko môžeš. Aj ma zabiť.
      <br/>
      Ale predtým — predtým…
      <br/>
      <br/>
      ALŽBETA:
      <br/>
      Ako žriebä,
      <br/>
      vypustené na dvor. Nezná mieru,
      <br/>
      len sa plaší, erdží, všetko rúca…
      <br/>
      Treba chytiť ho — a bez milosti
      <br/>
      ohlávku mu stiahnuť! Takto — tak — tak!
      <br/>
      <span class="emphasis">
       <em>
        (Vošla mu rukami do vlasov a strhla k sebe.)
       </em>
      </span>
      <br/>
      <br/>
      FICKO:
      <br/>
      Keby som vás zamordovať mohol —
      <br/>
      Ej, tie vaše oči, oči hada,
      <br/>
      ktorým neviem odolať už roky…
      <br/>
      <br/>
      ALŽBETA:
      <br/>
      Zamordovať chceš ma — a ty plačeš?!
      <br/>
      <br/>
      FICKO:
      <br/>
      Vy ste mojím peklom, čo ma páli,
      <br/>
      peklom, kde mám ústa večne smädné,
      <br/>
      vinicou ste so strapcami hrozna,
      <br/>
      ktoré by som na víno chcel stláčať…
      <br/>
      <br/>
      ALŽBETA:
      <br/>
      Aj sa mi tak páčiš, Ficko, v hneve,
      <br/>
      čo ti všetky žily rozbujdošil.
      <br/>
      <br/>
      FICKO:
      <br/>
      Nie je to hnev, ale sila ohňa,
      <br/>
      páliť chce to, s čím by rada splynúť.
      <br/>
      <br/>
      ALŽBETA
      <span class="emphasis">
       <em>
        (rozosmeje sa):
       </em>
      </span>
      <br/>
      Najviac, čo si z teba cením, Ficko,
      <br/>
      je tá tvoja bujná hriva konská.
      <br/>
      S ňou sa pohrať, poláskať a pustiť…
      <br/>
      To, čo pod tou hrivou nosíš, patrí
      <br/>
      do maštale skôr než do pivnice,
      <br/>
      v ktorej som si kúpeľ zhotovila.
      <br/>
      <br/>
      FICKO:
      <br/>
      Tak vy sa mi ešte vysmievate?
      <br/>
      Za to, že vám pomocníka robím?
      <br/>
      Za to, že si vlastný život ničím?
      <br/>
      Za to, že len pre vás toľko hreším?
      <br/>
      Za to, že sám seba zrádzam? — Za to?
      <br/>
      <br/>
      ALŽBETA:
      <br/>
      Nič nezrádzaš, lebo nič si nemal.
      <br/>
      No ale ak myslíš, že snáď hrešíš,
      <br/>
      už aj odpúšťam ti. — Ale — prestaň!
      <br/>
      <br/>
      FICKO:
      <br/>
      Neprestanem.
      <br/>
      <br/>
      ALŽBETA:
      <br/>
      Tak ťa strašne strescem.
      <br/>
      <br/>
      FICKO:
      <br/>
      Ak vás teší moja hriva konská,
      <br/>
      tu ju máte. — Ja zas chcem tú vašu…
      <br/>
      Čo vy v mojej — ja vo vašej hľadám.
      <br/>
      Ale že je hustejšia než moja,
      <br/>
      musím hlbšie vnárať prsty do nej —
      <br/>
      a rozpúšťať takto, tak — tak —
      <br/>
      <br/>
      ALŽBETA
      <span class="emphasis">
       <em>
        (výkrik):
       </em>
      </span>
      <br/>
      Ficko!
      <br/>
      <br/>
      FICKO:
      <br/>
      Netreba tu kričať, grófka…
      <br/>
      <br/>
      ALŽBETA
      <span class="emphasis">
       <em>
        (slabšie):
       </em>
      </span>
      <br/>
      Ficko —
      <br/>
      <br/>
      FICKO:
      <br/>
      Nech by sa vám srdce roztopilo —
      <br/>
      spletieme si svoje hrivy bujné.
      <br/>
      <br/>
      ALŽBETA
      <span class="emphasis">
       <em>
        (spamätá sa, začne sa brániť):
       </em>
      </span>
      <br/>
      Nikdy! — Nikdy!
      <br/>
      <span class="emphasis">
       <em>
        (Nôž jej vypadne. Chytí ho a mieri na Ficka.)
       </em>
      </span>
      <br/>
      <br/>
      FICKO:
      <br/>
      Tak vy ma mňa nožom?!
      <br/>
      <span class="emphasis">
       <em>
        (V zápase jej nôž vytrhne a odhodí.)
       </em>
      </span>
      <br/>
      Iba toto máte na odplatu?
      <br/>
      Nám dvom peklo jeden kotol strojí.
      <br/>
      Tu na zemi, pokým ešte čas náš,
      <br/>
      dajme do rozkoší. — Ak ja zviera,
      <br/>
      i vy pri mne o nič menšie, grófka…
      <br/>
      <span class="emphasis">
       <em>
        (Počuť rýchle kroky po schodoch, ale Ficko na to nereaguje.)
       </em>
      </span>
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505417">
        </a>
        Výstup 4.
       </h2>
      </div>
     </div>
    </div>
    <p>
    </p>
    <p>
    </p>
    <div class="literallayout">
     <p>
      <br/>
      ALŽBETA:
      <br/>
      Pusť ma. — Pusť, ty bujdoš divý…
      <br/>
      <br/>
      KATARÍNA
      <span class="emphasis">
       <em>
        (vbehla do pivnice):
       </em>
      </span>
      <br/>
      Matka!
      <br/>
      <br/>
      FICKO
      <span class="emphasis">
       <em>
        (obzrie sa a hneď vstáva).
       </em>
      </span>
      <br/>
      <br/>
      ALŽBETA
      <span class="emphasis">
       <em>
        (zbiera sa zo zeme, upravuje a hľadá bičík):
       </em>
      </span>
      <br/>
      Kto ťa volal?
      <br/>
      <br/>
      KATARÍNA:
      <br/>
      Dve správy mám, matka,
      <br/>
      čo ťa dozaista nepotešia.
      <br/>
      <br/>
      ALŽBETA
      <span class="emphasis">
       <em>
        (chytí ju pod hrdlom):
       </em>
      </span>
      <br/>
      Už to, že si vbehla nevolaná,
      <br/>
      stačí, aby som ťa potrestala.
      <br/>
      Prísahou však zaväzujem ťa tu,
      <br/>
      že ak zradíš, čo si práve zrela,
      <br/>
      tieto ruky materské ťa skolia. —
      <br/>
      A teraz vrav: aké správy nesieš?!
      <br/>
      <br/>
      KATARÍNA
      <span class="emphasis">
       <em>
        (oprie sa o dvere):
       </em>
      </span>
      <br/>
      Iba také: sedliaci, čo boli
      <br/>
      vo väzení, ušli.
      <br/>
      <br/>
      ALŽBETA:
      <br/>
      Nič zvláštneho
      <br/>
      po tom, čo už doteraz sa stalo.
      <br/>
      A tá druhá správa?
      <br/>
      <br/>
      KATARÍNA:
      <br/>
      O Kečegym.
      <br/>
      <br/>
      ALŽBETA
      <span class="emphasis">
       <em>
        (so smiechom v úškľabku):
       </em>
      </span>
      <br/>
      Aj ten ušiel?
      <br/>
      <br/>
      KATARÍNA:
      <br/>
      Vieš ty dobre, matka,
      <br/>
      že ten by sa ani nehnul z miesta
      <br/>
      bez príkazu tvojho.
      <br/>
      <br/>
      ALŽBETA:
      <br/>
      Teda čo s ním?
      <br/>
      <br/>
      KATARÍNA:
      <br/>
      Strašné poníženie jeho stavu:
      <br/>
      v stajni medzi dobytkom ho našli.
      <br/>
      <br/>
      ALŽBETA:
      <br/>
      To už ozaj mnoho. Čo za peklo
      <br/>
      vyliahlo sa dnešného dňa v zámku?
      <br/>
      Už len aby mňa chytili, skazy,
      <br/>
      a tiež dáko povláčili v blate.
      <br/>
      Verím však, že život zachránil si?
      <br/>
      <br/>
      KATARÍNA:
      <br/>
      Život? — Holý život nechali mu.
      <br/>
      <br/>
      ALŽBETA:
      <br/>
      Za takéto poníženie grófa
      <br/>
      pol dediny ešte dnes dám zviazať.
      <br/>
      <br/>
      KATARÍNA:
      <br/>
      Pán Kečegy inej mienky, matka.
      <br/>
      Sedliaci vraj nemohli prísť k nemu
      <br/>
      do izby, kde ty si nechala ho.
      <br/>
      Bol to ktosi, kto sa vyzná dobre
      <br/>
      v každej izbe, pozná všetky vchody,
      <br/>
      lebo vošiel z bočných tajných dverí.
      <br/>
      <br/>
      FICKO
      <span class="emphasis">
       <em>
        (čudne sa zatvári a začne si hľadať prácu).
       </em>
      </span>
      <br/>
      <br/>
      ALŽBETA:
      <br/>
      On tak myslí? Ale! — Opak pravdou.
      <br/>
      Keby vedel, čo už ja viem, dal by
      <br/>
      zo sedliackej kože čižmy robiť.
      <br/>
      Už je pohár preplnený žlčou.
      <br/>
      Vylejem ju do žalúdkov čvargy,
      <br/>
      nech sa zvíja v kŕčoch ako psisko,
      <br/>
      ktorý vyžral plný hrniec jedu.
      <br/>
      Ak im bolo málo mojej lásky,
      <br/>
      dvojnásobok nenávisti pridám.
      <br/>
      <br/>
      KATARÍNA:
      <br/>
      Opäť, matka, počuj moju skarhu:
      <br/>
      to, čo robíš, nebude ti ku cti.
      <br/>
      Nielen vraždíš, čo ti nenáleží,
      <br/>
      lež aj láska zvieracím ti pudom.
      <br/>
      Alebo — ak ozaj stav tvoj rovný
      <br/>
      s tým, čo má tvoj sluha, potom asi
      <br/>
      aj Kečegy právom ležal v stajni.
      <br/>
      <br/>
      ALŽBETA:
      <br/>
      Apoštolov, akým ty si, dcérka,
      <br/>
      dávno božou slávou ovenčili
      <br/>
      a do chrámov postavili pre tých,
      <br/>
      ktorých treba strašiť večným ohňom.
      <br/>
      Vidím, že si tieňom tela môjho
      <br/>
      od istého času, Katarína.
      <br/>
      A tieň plaší. Nerada ho vidím.
      <br/>
      Bude lepšie, ak ťa pošlem do tmy,
      <br/>
      ktorá sama v sebe hlce svetlo
      <br/>
      tak, že ani nitky tieňa niet v nej.
      <br/>
      Ficko, ber ju! — A do hladomorne!
      <br/>
      <br/>
      KATARÍNA
      <span class="emphasis">
       <em>
        (výkrik):
       </em>
      </span>
      <br/>
      Nie!
      <br/>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Prudko otvorí dvere a uteká. Ficko sa
                                                  vrhne za ňou, na schodoch ju dolapí a vlečie do
                                                  pivnice. Katarína sa bráni).
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      KATARÍNA:
      <br/>
      Nie! — Pomoc! — Stráže!
      <br/>
      <br/>
      FICKO:
      <br/>
      Pekný hlások.
      <br/>
      Skoro ako matkin. Iba krotší.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505590">
        </a>
        Výstup 5.
       </h2>
      </div>
     </div>
    </div>
    <p>
     <span class="emphasis">
      <em>
       (Na krik zbehnú do pivnice dvaja drábi.
                                                  Postavia sa vo dverách a čakajú, čo rozkáže
                                                  Alžbeta.)
      </em>
     </span>
    </p>
    <p>
     <span class="emphasis">
      <em>
       (Alžbeta keď ich tu uzrie, ako tak hlúpo
                                                  a nerozhodne stoja, pochytí ju záchvat zúrivosti,
                                                  v ktorom cítiť všetku hrôzu z neľudskej
                                                  beštiality.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      ALŽBETA:
      <br/>
      Čo tu chcete?
      <br/>
      <br/>
      DRÁBI
      <span class="emphasis">
       <em>
        (nechápavo sa dívajú jeden na druhého).
       </em>
      </span>
      <br/>
      <br/>
      FICKO
      <span class="emphasis">
       <em>
        (pustil Katarínu, drábom):
       </em>
      </span>
      <br/>
      Ohluchli ste, či čo?
      <br/>
      <br/>
      ALŽBETA:
      <br/>
      Taká dcéra celý zámok zvolá
      <br/>
      do pivnice proti vlastnej matke.
      <br/>
      Ak vám teda iný milší, než ja:
      <br/>
      na kolená!
      <br/>
      <span class="emphasis">
       <em>
        (Bije ich po tvári.)
       </em>
      </span>
      <br/>
      Čo kľačíte? — Hore!
      <br/>
      <span class="emphasis">
       <em>
        (Bije ich bičíkom.)
       </em>
      </span>
      <br/>
      Čo stojíte? Predo mnou len kľačať!
      <br/>
      <span class="emphasis">
       <em>
        (Opäť ich bije.)
       </em>
      </span>
      <br/>
      Za Parasku, čo vás okabátil.
      <br/>
      Za sedliakov, čo vám dneska ušli.
      <br/>
      Taká stráž mi ako strašiak v poli.
      <br/>
      Berte sa mi! — Ale hore schodmi
      <br/>
      po ležiačky, by vám bruchá spľasli!
      <br/>
      <span class="emphasis">
       <em>
        (Kopne do nich, tí padnú na tvár — a takto sa plazia von hore schodmi.)
       </em>
      </span>
      <br/>
      <br/>
      KATARÍNA:
      <br/>
      Prestaň, matka!
      <br/>
      <br/>
      ALŽBETA:
      <br/>
      Ty mi rozkazuješ?
      <br/>
      Ty, čo si mi vždy príťažou bola?
      <br/>
      Radšej kameň mala som tam nosiť,
      <br/>
      kde bol plod tvoj. Kameň, ktorým by som
      <br/>
      pohlušila všetkých nepotrebných,
      <br/>
      všetkých, čo mi prekážajú —
      <br/>
      <br/>
      KATARÍNA:
      <br/>
      Sama
      <br/>
      najtvrdšou si skalou, a nie žena.
      <br/>
      <br/>
      ALŽBETA:
      <br/>
      Boj sa, boj sa, lebo neprestanem,
      <br/>
      kým ťa nepresvedčím, že mi škodíš.
      <br/>
      Boj sa môjho hnevu, Katarína,
      <br/>
      ktorý strachom smrti naplní ťa.
      <br/>
      <br/>
      KATARÍNA:
      <br/>
      Kde niet viny, nemôže byť strachu.
      <br/>
      <br/>
      ALŽBETA:
      <br/>
      Veľkosť viny ja určujem, nie ty.
      <br/>
      Prestaň —
      <br/>
      <br/>
      FICKO:
      <br/>
      Dovolíte, pani grófka?
      <br/>
      <br/>
      ALŽBETA:
      <br/>
      I ty, Ficko, slovo žiadaš pre ňu?
      <br/>
      <br/>
      FICKO:
      <br/>
      Nie. Ja, prosím, skutkami chcem grófke
      <br/>
      dokázať, že iba pre ňu žijem.
      <br/>
      Dovoľte mi odísť za hajdúchmi,
      <br/>
      aby som si dobrý plán pripravil
      <br/>
      na Parasku, Maru, na sedliakov.
      <br/>
      <br/>
      ALŽBETA:
      <br/>
      Múdro, Ficko. Predsa si mi blízky
      <br/>
      ako nikto. Za tie služby verné
      <br/>
      preddavok môj —
      <br/>
      <span class="emphasis">
       <em>
        (Pobozká Ficka na čelo.)
       </em>
      </span>
      <br/>
      Potom, keď sa vrátiš
      <br/>
      s úlovkami, povýšenie dám ti
      <br/>
      nielen v službe, ale aj v grošíkoch.
      <br/>
      Okrem toho — aby si sa krotil
      <br/>
      pri správaní s grófkou v každom čase —
      <br/>
      <span class="emphasis">
       <em>
        (vytne mu po tvári)
       </em>
      </span>
      <br/>
      dám ti Maru deň-dva pred kúpeľom.
      <br/>
      S ňou sa môžeš modliť podľa svojho.
      <br/>
      Výnimka tá posledná a prvá!
      <br/>
      <br/>
      FICKO:
      <br/>
      Za všetko už teraz moja vďaka.
      <br/>
      <br/>
      ALŽBETA
      <span class="emphasis">
       <em>
        (Kataríne):
       </em>
      </span>
      <br/>
      Ty poď so mnou.
      <br/>
      <span class="emphasis">
       <em>
        (Vychádzajú z pivnice.)
       </em>
      </span>
      <br/>
      Skôr než pôjdeš, Ficko,
      <br/>
      uprav to tu na poriadok zase.
      <br/>
      A že nezabudneš zavrieť dvere!
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505751">
        </a>
        Výstup 6.
       </h2>
      </div>
     </div>
    </div>
    <p>
    </p>
    <p>
    </p>
    <div class="literallayout">
     <p>
      <br/>
      FICKO
      <span class="emphasis">
       <em>
        (sám, opretý o stĺp):
       </em>
      </span>
      <br/>
      S kýmže sa mám podľa svojho modliť?
      <br/>
      S tebou, s tebou, ukrutnica krásna,
      <br/>
      i keby si sedem nožov mala:
      <br/>
      každá ruka, každá noha jeden,
      <br/>
      jeden v ústach miesto jedu hada
      <br/>
      a dva zvyšné — nože prsných hrotov…
      <br/>
      Z týchto siedmich nožov sedem slastí,
      <br/>
      sedem rozkoší si pootváram —
      <br/>
      Teba zabiť? — Oh, čo by to bolo!?
      <br/>
      V smrti každé telo rovnaké je.
      <br/>
      No kým žije, každá ináč dýcha,
      <br/>
      ináč vzdychá, prosí, hrozí, ľúbi…
      <br/>
      A mne roky iba po tom túžia,
      <br/>
      by som cítil páľu tej, čo v sebe
      <br/>
      sama ohňom pýchy… — Pokoriť ju! —
      <br/>
      Na zem strhnúť do pút svojich ramien,
      <br/>
      dať jej cítiť inšie, než čo cíti
      <br/>
      z tých, čo sama pre lásku si určí…!
      <br/>
      Hej, i sluhom dočasne ti budem,
      <br/>
      sluhom, pokým začnem účtovanie.
      <br/>
      Čo mne svet, to ja zas vrátim svetu,
      <br/>
      nechcem zostať dlžníkom mu v ničom:
      <br/>
      svet mi nedal to, čo iným dáva,
      <br/>
      a tak prečo ja by bol jak iný?
      <br/>
      Nepoznám si otca ani mater,
      <br/>
      najdúch pohodený na podstienku,
      <br/>
      každým bitý, vysmievaný kruto…
      <br/>
      Nepritúlil som si dievča k telu,
      <br/>
      i keď krv mi v prívaloch sa hnala.
      <br/>
      Úškľabkami ranili ma všade,
      <br/>
      že som rástol iba v tmavých kútoch
      <br/>
      roztúžených nocí ako pavúk:
      <br/>
      sieť si spriadal na obete sveta,
      <br/>
      múdrosť súkal pre svoj život z hladu.
      <br/>
      Zabiť by ma chceli! Radšej teda
      <br/>
      ja zabíjať budem pre pohodlie
      <br/>
      takej, čo ma po zásluhe cení.
      <br/>
      Z jej bohatstva i mne odkvapkáva,
      <br/>
      groš z grošíka, peniaz ku peniažku,
      <br/>
      peniaz — peniaz, to mi cena vlastná!
      <br/>
      Mať peniaze, stratím, čo ma hrbí,
      <br/>
      za peniaze kúpim, čo mi chýba,
      <br/>
      život, blahobyt a nádheru v ňom;
      <br/>
      k peniazom sa pridá mnohé dievča,
      <br/>
      čo mi bude krásu dýchať do úst…
      <br/>
      A tak pomstím, pomstím svoje krivdy,
      <br/>
      pomstou mocniem, oslabujúc iných,
      <br/>
      pokým nezbohatnem na tú cenu,
      <br/>
      že mi bude svet nie na tvár hľadieť,
      <br/>
      ale iba do plného vreca:
      <br/>
      a kto z neho poníženie vystrie
      <br/>
      hlavu ku mne, nájde, čo mu hodím.
      <br/>
      A tak pomstím, pomstím svoje krivdy,
      <br/>
      pomstou mocniem, oslabujúc iných.
      <br/>
      <span class="emphasis">
       <em>
        (Rozrehoce sa.)
       </em>
      </span>
      <br/>
      Pán Kečegy! — Slovo dodržal som.
      <br/>
      Ešte dobre, že to grófka všetko
      <br/>
      na Parasku, na sedliakov šije.
      <br/>
      Kto mne stojí v ceste, nepochodí.
      <br/>
      Príroda mi núka rovnováhu:
      <br/>
      menej krásy vyvážiť má sila,
      <br/>
      faloš, úskok rozumu mi bratia?!
      <br/>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Hore nad pivnicou sa ozve najprv
                                                  trúbka. Neskôr do trúbky aj zvuky
                                                  bubna.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      Pani grófka rozkaz dala za mňa.
      <br/>
      Nech mi nemieša sa do remesla!
      <br/>
      Načo toľko hurtu, kriku, vresku?
      <br/>
      Tak sa iba deti hlásia na svet.
      <br/>
      Plán však — plán sa rodí pri tichosti.
      <br/>
      Musím hore. A hneď začať útok
      <br/>
      po Čachticiach, aby som sa zmocnil
      <br/>
      utečencov, strojcov našej skazy,
      <br/>
      keby sme im včas nesekli žilu.
      <br/>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Sfúkne sviečku a uteká von. Trúbka a
                                                  bubon intenzívnejšie vyznievajú do zatvárajúcej sa
                                                  opony.)
      </em>
     </span>
    </p>
    <p>
     <span class="emphasis">
      <em>
       Opona
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505921">
        </a>
        Druhý obraz
       </h2>
      </div>
     </div>
    </div>
    <p>
     <span class="emphasis">
      <em>
       V malej izbietke-kancelárii farára
                                                  Ambrózia. Dominuje predovšetkým mrežovaný oblok.
                                                  Táto izbietka je postavená skoro z tých istých
                                                  základov ako pivnica na zámku, iba je tu iné
                                                  usporiadanie a rozmiestenie pre celkový
                                                  vzhľad.
      </em>
     </span>
    </p>
    <p>
     <span class="emphasis">
      <em>
       Je večerné decembrové šero, ktoré
                                                  postupne prejde až do tmy.
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2505959">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       (Pri roztváraní opony doliehajú už do
                                                  izby farára smutné, bolesť a útrapy prezrádzajúce
                                                  piesne dievčat a mládencov, ktoré vychádzajú z
                                                  neďalekého susedného domu, kde sú asi
                                                  priadky.)
      </em>
     </span>
    </p>
    <p>
     <span class="emphasis">
      <em>
       (Ambrózius sedí tvárou obrátený do
                                                  zamrežovaného obloka. Pred ním otvorená obecná
                                                  kronika, do ktorej píše pri sviečke. Doliehajúci
                                                  spev ho však vyrušuje… počúva…)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      AMBRÓZIUS:
      <br/>
      Smutná pieseň v ústach toho ľudu.
      <br/>
      Mordovaný, v právach okrádaný,
      <br/>
      pomoc hľadá iba v pravde božej.
      <br/>
      Zo všetkých strán vlkov zavýjanie,
      <br/>
      čo sa na tej psote priživujú.
      <br/>
      A najväčším vlkom Báthoryčka;
      <br/>
      grófka-vlčica, tá rozbesnená
      <br/>
      šelma ľudská, akú kronikári
      <br/>
      v tomto kraji, ba v krajine celej
      <br/>
      ešte dosiaľ v riadkoch nevynašli.
      <br/>
      <br/>
      <span class="emphasis">
       <em>
        (Píše.)
       </em>
      </span>
      <br/>
      <br/>
      List už píšem stodvadsiaty piaty.
      <br/>
      A niet hádam ani jeden taký,
      <br/>
      čo by nemal zmienku o tej žene,
      <br/>
      o jej ukrutnostiach, o jej vraždách,
      <br/>
      ako aj o nadháňačoch slepých…
      <br/>
      Ak už na tom svete niet viac lásky,
      <br/>
      ak už ani pravda nemá miesta
      <br/>
      iba preto, že je v srdciach biednych,
      <br/>
      potom iba v smrti vykúpenie.
      <br/>
      Ale ty si, Bože, nádej večná,
      <br/>
      veriť kážeš, klopať ustavične.
      <br/>
      Áno, klopať. Búchať na tie brány,
      <br/>
      čo sú závorami do svedomia,
      <br/>
      neprestanem, pokým neotvoríš,
      <br/>
      aby ľud sa dostal ku prameňu
      <br/>
      vody živej zo spravodlivosti.
      <br/>
      Klopať, búchať modlitbou i päsťou,
      <br/>
      lebo päsť je naplnením slova,
      <br/>
      ktoré je tak zahriaknuté v práve.
      <br/>
      Ty, o Bože, nájdi odpustenie
      <br/>
      pre všetkých, čo životy si bránia.
      <br/>
      Pre Parasku, ktorý obetavo
      <br/>
      vlastnú mladosť rozhodol sa zložiť
      <br/>
      na záchranu snúbenice svojej.
      <br/>
      Druhý týždeň, čo je mimo Čachtíc:
      <br/>
      s obžalobou šiel až do Prešporka,
      <br/>
      kde chce vravieť s palatínom Thurzom.
      <br/>
      Ak by ho ten azda prijať nechcel,
      <br/>
      má sa vybrať až pred panovníka.
      <br/>
      Obžalobu napísanú nesie
      <br/>
      mojou rukou. Možno sa už vracia.
      <br/>
      Ak nám nesie pomoc proti grófke,
      <br/>
      jeho radosť o to väčšia bude,
      <br/>
      že Máriu, čo mi zveril, nájde
      <br/>
      uchránenú pred lapačmi z hradu.
      <br/>
      Aj mi čudné, že od toho času,
      <br/>
      čo Paraska do pivnice vnikol,
      <br/>
      kde si grófka kúpeľ stroji z panien,
      <br/>
      po Čachticiach ticho. Asi tuší
      <br/>
      Báthoryčka, že sa niečo hýbe
      <br/>
      po sedliackych domkoch, čo ju môže
      <br/>
      z rovnováhy vyviesť. — Horšie bude,
      <br/>
      ak to ticho iba búrku veští;
      <br/>
      búrku, v ktorej ona bude bleskom.
      <br/>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Popod oblok sa prevalí tieň čudnej
                                                  postavy… farár sa strhne, skočí k
                                                  obloku.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      Čo to za tieň? — Tajuplná chôdza
      <br/>
      odráža sa od sypkého snehu…
      <br/>
      Ticho, zasypané tmavou nocou,
      <br/>
      chce sa zdvihnúť?! — Ale proti komu?
      <br/>
      Prečo práve mne pod oblok vešia
      <br/>
      znak výstrahy cez tieň nalomený?!
      <br/>
      <span class="emphasis">
       <em>
        (Vracia sa za stôl.)
       </em>
      </span>
      <br/>
      Možno, že to iba niekto z mladých,
      <br/>
      pripravený medzi priadky vletieť,
      <br/>
      strach im nahnať, rozveseliť šaľbou.
      <br/>
      Aspoň malý žartík do úzkosti,
      <br/>
      čo sa toľkým v očiach usadila.
      <br/>
      <span class="emphasis">
       <em>
        (Píše.)
       </em>
      </span>
      <br/>
      S veľkou túžbou všetci vyčkávame
      <br/>
      návrat Parasku od palatína.
      <br/>
      Sviatky lásky, pokoja a hodov
      <br/>
      prežili sme pri chudobe veľkej;
      <br/>
      každý deň a noc je pre nás misou
      <br/>
      plnou neistoty za vrchstolom,
      <br/>
      z ktorej ujedáme miesto chleba.
      <br/>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Prudké búchanie na dvere. Ambrózius
                                                  beží k dverám.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      Kto tam?
      <br/>
      <br/>
      MÁRIA:
      <br/>
      Ja, Mária. Otvorte mi!
      <br/>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Keď jej Ambrózius otvorí, celkom
                                                  vysilená vpadne do izby. Ambrózius ju zachytí, aby
                                                  nepadla na zem. Ostane mu visieť v
                                                  náruči.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      AMBRÓZIUS:
      <br/>
      Dcéra moja, ozvalo sa ticho,
      <br/>
      upokoj sa, tu si zachránená.
      <br/>
      Dnešný večer čudným nepokojom
      <br/>
      oblápal mi myšlienky a srdce.
      <br/>
      Písať chcel som, že sa vyjasnieva,
      <br/>
      že od Vianoc božie ticho rastie.
      <br/>
      Ale práve pred chvíľočkou malou
      <br/>
      čierny tieň sa prelial cez tie mreže.
      <br/>
      Božie ticho rozbilo sa…
      <br/>
      <br/>
      MÁRIA
      <span class="emphasis">
       <em>
        (spamätúva sa):
       </em>
      </span>
      <br/>
      Otče,
      <br/>
      zle je.
      <br/>
      <br/>
      AMBRÓZIUS:
      <br/>
      Vidím, dcéra, že si celá
      <br/>
      vyjavená, nesvoja a plachá.
      <br/>
      <br/>
      MÁRIA:
      <br/>
      Odpusťte mi, že som práve dneska
      <br/>
      sama vyšla z fary do susedov…
      <br/>
      <br/>
      AMBRÓZIUS:
      <br/>
      Viem, Mária, že ti clivo pri mne
      <br/>
      v pustej fare. Ale — uváž, kto ťa
      <br/>
      do mojich rúk zveril, kým sa vráti…
      <br/>
      <br/>
      MÁRIA:
      <br/>
      Srdce sa mi proti mysli strhlo.
      <br/>
      Nakuknúť som chcela, a hneď nazad,
      <br/>
      ale vtom — oj, ako besný víchor —
      <br/>
      Ilona sa objavila v izbe.
      <br/>
      Mládenci hneď obstúpili dvere,
      <br/>
      a kým sa tam s drábmi pasovali,
      <br/>
      my sme ako bez duše sa hnali
      <br/>
      domov…
      <br/>
      <br/>
      AMBRÓZlUS
      <span class="emphasis">
       <em>
        (posadí ju na stoličku a dá jej vody):
       </em>
      </span>
      <br/>
      Ilona je menej krutá.
      <br/>
      No kde ona, tam aj Dora s Fickom.
      <br/>
      Dozaista všetky domy prejdú
      <br/>
      a zas budú chytať Báthoryčke
      <br/>
      ďalšie panny. Teraz už je ťažko
      <br/>
      zastaviť ich v rozbesnenej vášni.
      <br/>
      <br/>
      MÁRIA:
      <br/>
      Na úteku počula som kričať,
      <br/>
      že Agnesu od Rubáka vzali.
      <br/>
      Celý večer najveselšia bola…
      <br/>
      <br/>
      AMBRÓZIUS:
      <br/>
      Agnesku? — To dievča šestnásťročné?
      <br/>
      Najveselšia? Veď sa do jej rokov
      <br/>
      nezaplietla ešte pavučina
      <br/>
      smútku ani bôľu. Ale teraz…
      <br/>
      <br/>
      MÁRIA:
      <br/>
      Musíte jej pomôcť, otče.
      <br/>
      <br/>
      AMBRÓZIUS:
      <br/>
      Musím?
      <br/>
      Chcem! Chcem! A chcieť, to je viac než musieť.
      <br/>
      Prečo sa len Boh tu prejavuje
      <br/>
      v ukrutnostiach, v hrôzach prenesmiernych?
      <br/>
      Prečo pokoj vyteká nám ako
      <br/>
      voda z dlaní v časoch veľkej žízne?
      <br/>
      Či snáď preto, aby mohol skúšať
      <br/>
      pancier našej viery v neho? Preto?
      <br/>
      A čo, ak ten pancier nevydrží?
      <br/>
      Odoprie nám aj milosrdenstvo?
      <br/>
      Slúžiť som ti prišiel, Pane, čuješ? —
      <br/>
      Slúžiť som ti prišiel, bo si láska.
      <br/>
      Ale ak sa láska tvoja zhliada
      <br/>
      len v zrkadle hrôz a utrpení,
      <br/>
      nechcem ti byť sluhom — ale ostrý
      <br/>
      nástroj vykreš zo mňa s ohňom pomsty!
      <br/>
      <span class="emphasis">
       <em>
        (Na odchode.)
       </em>
      </span>
      <br/>
      Mária, buď stále opatrná.
      <br/>
      Noc je málovravná pani klamstva.
      <br/>
      Pokúsim sa o záchranu panny
      <br/>
      Agnesy, ak ju tu ešte nájdem.
      <br/>
      Keby nie, nuž ku grófke sa vydám.
      <br/>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Mária ostala sama. Sviečku zahasila.
                                                  Cez oblok svit mesiaca. Kľakla a
                                                  prosí.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      MÁRIA:
      <br/>
      Vyslyš, Kriste, slová moje v bôli:
      <br/>
      zachráň, zachráň Agnesu z rúk grófky.
      <br/>
      Nezatrať ju preto, že je mladá.
      <br/>
      Poznám grófku, keď ju krutosť schytí;
      <br/>
      pokorne ťa prosím, Bože mocný,
      <br/>
      nedaj okúsiť z tých útrap takej,
      <br/>
      ako Agnesa je: krásne čistá.
      <br/>
      Nech je tvoja v mladosti a skutkoch,
      <br/>
      nech ju nepoškvrnia ruky grófky,
      <br/>
      ruky, na ktorých sa pení krv z nás…
      <br/>
      <span class="emphasis">
       <em>
        (Zabúchanie na dvere.)
       </em>
      </span>
      <br/>
      Ježiši! Kto —
      <br/>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Vyskočí, strach v celom tele, utiahne
                                                  sa do kúta, kde ostane ako stĺp. Búchanie sa
                                                  opakuje.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      Nepohnem sa z miesta.
      <br/>
      Neotvorím!
      <br/>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Po pauze zaklopanie na oblok. Prudké,
                                                  vzrušujúce.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      VALKO:
      <br/>
      Pán farár! — Ste doma?
      <br/>
      <br/>
      MÁRIA
      <span class="emphasis">
       <em>
        (upokojí sa):
       </em>
      </span>
      <br/>
      Ten hlas taký podozrivý zdá sa.
      <br/>
      <br/>
      VALKO:
      <br/>
      Hej, pán farár — prosím, ak ste doma,
      <br/>
      pomôžte nám. To ja, Valko z Konca.
      <br/>
      <br/>
      MÁRIA:
      <br/>
      Áno, Valko. Valko je to, pravda.
      <br/>
      <span class="emphasis">
       <em>
        (Podíde k obloku, s uvoľnením.)
       </em>
      </span>
      <br/>
      Valko, vy to — —
      <br/>
      <br/>
      VALKO:
      <br/>
      Ja, ja. Ste tam sama?
      <br/>
      <br/>
      MÁRIA:
      <br/>
      Sama.
      <br/>
      <br/>
      VALKO:
      <br/>
      A pán farár?
      <br/>
      <br/>
      MÁRIA:
      <br/>
      Pred chvíľočkou
      <br/>
      vyšiel z fary.
      <br/>
      <br/>
      VALKO:
      <br/>
      A vie o Agnese?
      <br/>
      <br/>
      MÁRIA:
      <br/>
      Vie už.
      <br/>
      <br/>
      VALKO:
      <br/>
      Kde by som ho našiel?
      <br/>
      <br/>
      MÁRIA:
      <br/>
      Vravel,
      <br/>
      že sa za Agnesou berie.
      <br/>
      <br/>
      VALKO:
      <br/>
      Hore?
      <br/>
      <br/>
      MÁRIA:
      <br/>
      Aj tam pôjde, ak ju nenájde tu.
      <br/>
      <br/>
      VALKO:
      <br/>
      Idem teda za ním. Sám by sotva
      <br/>
      pred grófku sa dostal.
      <br/>
      <br/>
      MÁRIA:
      <br/>
      Choďte, Valko,
      <br/>
      a pomôžte nevinnému decku.
      <br/>
      <span class="emphasis">
       <em>
        (Díva sa oblokom za odchádzajúcim.)
       </em>
      </span>
      <br/>
      Ako náhli. Ani keby dcéru
      <br/>
      svoju vlastnú bránil —
      <br/>
      <span class="emphasis">
       <em>
        (Obrátila sa chrbtom k obloku.)
       </em>
      </span>
      <br/>
      Tej však Valko
      <br/>
      nevedel už pomôcť. Zahynula
      <br/>
      ako toľko iných dievčat mladých
      <br/>
      po ukrutnom trýznení a v mukách…
      <br/>
      Oh, len keby čím skôr späť dostali
      <br/>
      Agnesu z rúk Ilony a Dory.
      <br/>
      Agnesa! Agnesa!
      <br/>
      <span class="emphasis">
       <em>
        (Opäť kľakne.)
       </em>
      </span>
      <br/>
      Nehnevaj sa,
      <br/>
      že ti neviem pomôcť ani radou,
      <br/>
      ani inak; — sama prikovaná,
      <br/>
      čakám, aká priepasť otvorí sa
      <br/>
      nad mladosťou mojou, pokorenou
      <br/>
      toľkou zlobou krutej Báthoryčky.
      <br/>
      <span class="emphasis">
       <em>
        (Prudké, náhlivé klopanie na oblok, sprevádzané hlasom.)
       </em>
      </span>
      <br/>
      <br/>
      NEZNÁMA
      <span class="emphasis">
       <em>
        (Dora):
       </em>
      </span>
      <br/>
      Pre živého Boha prosíme ťa,
      <br/>
      Mária, poď pomôcť kamarátke.
      <br/>
      Agnesu sme z rúk Ilony vzali,
      <br/>
      tu je, pozri, ale skaličená,
      <br/>
      omdletá a celá dotrhaná.
      <br/>
      Potrebuje čo najskoršie pomoc.
      <br/>
      <br/>
      MÁRIA
      <span class="emphasis">
       <em>
        (bez rozmýšľania skočí k obloku, otvorí ho, aby lepšie videla):
       </em>
      </span>
      <br/>
      Ozaj, Agneska to. — Poďte k dverám.
      <br/>
      Hneď vás vpustím. Len s ňou opatrne…
      <br/>
      <span class="emphasis">
       <em>
        (Uteká ako zmyslov zbavená k dverám a otvára.)
       </em>
      </span>
      <br/>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Ficko sa vrúti do dverí a hneď sa chce
                                                  zmocniť Márie. Tá však, vidiac, že bola oklamaná,
                                                  inštinktívne sa rozbehne k stolu — a takto chce
                                                  uniknúť Fickovi. Ten sa však iba škodoradostne
                                                  rozrehoce.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      FICKO:
      <br/>
      Prepelička v hniezde farskom skrytá —
      <br/>
      na milenca čaká. — Prišiel, vidíš;
      <br/>
      a je taký lačný po objatí
      <br/>
      ako lev, čo týždeň mäso nežral.
      <br/>
      <span class="emphasis">
       <em>
        (Chce ju chytiť, ale tá mu uhýba.)
       </em>
      </span>
      <br/>
      Poďže, Dora, pomôžeš mi v práci!
      <br/>
      <br/>
      DORA
      <span class="emphasis">
       <em>
        (prichádza s odporným úškľabkom):
       </em>
      </span>
      <br/>
      Agnesa je vonku — predo dverami.
      <br/>
      Dýcha čerstvý vzduch a zapíja ho
      <br/>
      bielym snehom —
      <br/>
      <br/>
      FICKO:
      <br/>
      Choď ju prebrať z mdloby,
      <br/>
      Mara. — Choď a povedz hajdúchovi,
      <br/>
      aby jej dal pokoj —
      <br/>
      <br/>
      MÁRIA:
      <br/>
      Odpornejší
      <br/>
      od ropúch ste — v klzkej koži hada.
      <br/>
      Nič vám nie je ľudské ani sväté.
      <br/>
      <br/>
      FICKO
      <span class="emphasis">
       <em>
        (vyskočí na stôl a odtiaľ sa vrhne za Máriou. Chytí ju):
       </em>
      </span>
      <br/>
      Nevravže tak, Mara. Ty nám svätá;
      <br/>
      na oltár ťa postavíme grófke —
      <br/>
      <span class="emphasis">
       <em>
        (Tuhý zápas Márie s Fickom.)
       </em>
      </span>
      <br/>
      Oh, ty šteňa, lakťom do úst biješ?!
      <br/>
      <span class="emphasis">
       <em>
        (Vlečie ju k dverám. Dora za ním.)
       </em>
      </span>
      <br/>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Ambrózius vbehne do izby a vidiac, čo
                                                  sa robí, púšťa sa do Ficka, aby oslobodil
                                                  Máriu.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      AMBRÓZIUS:
      <br/>
      Tak vy takto? —
      <br/>
      <br/>
      FICKO:
      <br/>
      Tak, pán farár! — Dora,
      <br/>
      odvleč Máriu. Ja sa vyspovedám
      <br/>
      z hriechov svojich pánu farárovi.
      <br/>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Dora pochytí Máriu od Ficka a vytiahne
                                                  ju von. Farár chce prestať v zápase s Fickom, aby
                                                  mohol brániť Máriu, ale Ficko ho
                                                  nepustí.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      FARÁR:
      <br/>
      Prestaň, Ficko. Prestaň týrať, vraždiť!
      <br/>
      <br/>
      FICKO:
      <br/>
      Prestanem hneď, len čo splním prísľub.
      <br/>
      Vám však, aby ste mi nekázali
      <br/>
      viac o láske k blížnym svojim, dám dnes
      <br/>
      príležitosť o milosti snívať.
      <br/>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Zrazí farára k zemi a omráči ho po
                                                  hlave. Keď vidí, že farár leží v bezvedomí, obtrie
                                                  si ruky o nohavice a hrdo odchádza.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      Toto by ste vidieť mali, grófka.
      <br/>
      Pokorený každý, čo bol proti.
      <br/>
      A dve mladé panny do zálohu
      <br/>
      vedieme vám s túžbou po odmene.
      <br/>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Hneď po Fickovom odchode ozve sa štekot
                                                  psa, potom zavýjanie — a opäť brechot iného psa…
                                                  Po chvíli z druhého konca dediny blížia sa ľudské
                                                  hlasy, do ktorých občas zaznievajú výstrely
                                                  hajdúchov. Ako sa tieto hlasy zosilňujú, farár sa
                                                  začne preberať z omráčenia.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      FARÁR:
      <br/>
      Ide — ide vojsko spravodlivé…
      <br/>
      s týmto vojskom, bitým, zneuznaným,
      <br/>
      postavím sa proti tyranovi…
      <br/>
      <span class="emphasis">
       <em>
        (Vstáva zo zeme a ťažkým krokom ide k dverám.)
       </em>
      </span>
      <br/>
      My — alebo ona! Otvorte sa,
      <br/>
      srdcia zvonov, a na poplach bite…
      <br/>
     </p>
    </div>
    <p>
    </p>
    <p>
     <span class="emphasis">
      <em>
       Opona
      </em>
     </span>
    </p>
    <p>
    </p>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2578680">
       </a>
       Tretie dejstvo
      </h2>
     </div>
    </div>
   </div>
   <div class="toc">
    <p>
     <b>
      Obsah
     </b>
    </p>
    <dl>
     <dt>
      <span class="sect1">
       <a href="#id2578702">
        Výstup 1.
       </a>
      </span>
     </dt>
     <dt>
      <span class="sect1">
       <a href="#id2578843">
        Výstup 2.
       </a>
      </span>
     </dt>
     <dt>
      <span class="sect1">
       <a href="#id2578946">
        Výstup 3.
       </a>
      </span>
     </dt>
     <dt>
      <span class="sect1">
       <a href="#id2579074">
        Výstup 4.
       </a>
      </span>
     </dt>
     <dt>
      <span class="sect1">
       <a href="#id2579180">
        Výstup 5.
       </a>
      </span>
     </dt>
     <dt>
      <span class="sect1">
       <a href="#id2579222">
        Výstup 6.
       </a>
      </span>
     </dt>
     <dt>
      <span class="sect1">
       <a href="#id2579387">
        Výstup 7.
       </a>
      </span>
     </dt>
     <dt>
      <span class="sect1">
       <a href="#id2579818">
        Výstup 8.
       </a>
      </span>
     </dt>
     <dt>
      <span class="sect1">
       <a href="#id2579935">
        Výstup 9.
       </a>
      </span>
     </dt>
    </dl>
   </div>
   <p>
   </p>
   <p>
    <span class="emphasis">
     <em>
      Tá istá tmavá pivnica ako v druhom
                                                  dejstve, prvý obraz.
     </em>
    </span>
   </p>
   <p>
   </p>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578702">
        </a>
        Výstup 1.
       </h2>
      </div>
     </div>
    </div>
    <p>
     <span class="emphasis">
      <em>
       (Spopod schodov vylieza Paraska s
                                                  horiacou sviecou v ruke. Za ním Juraj Valko, mocný
                                                  sedliak.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      PARASKA:
      <br/>
      Tu sme, Valko. A teraz už jedno:
      <br/>
      ak nie život, smrť nás privíta tu.
      <br/>
      Čas už dozrel tak, že premeškanie
      <br/>
      značilo by hnilobou sa živiť.
      <br/>
      <br/>
      VALKO:
      <br/>
      Oh, len keby sa nám podarilo
      <br/>
      vyžobroniť spravodlivosť svoju.
      <br/>
      <br/>
      PARASKA:
      <br/>
      Tu vidíme preukrutnú jatku,
      <br/>
      kde už toľko našich mladých dievčat
      <br/>
      pohynulo rukou tej hyeny,
      <br/>
      čo prírodu oklamať by chcela.
      <br/>
      <br/>
      VALKO:
      <br/>
      Len aby sa ten pán od Prešporka
      <br/>
      nezdržiaval —
      <br/>
      <br/>
      PARASKA:
      <br/>
      Pán palatín Thurzo?
      <br/>
      Vieš predsa, že je už blízko k zámku.
      <br/>
      Bojím sa však, či to dobre skončí.
      <br/>
      <br/>
      VALKO:
      <br/>
      Ak mu odkryjeme všetky zverstvá?
      <br/>
      <br/>
      PARASKA:
      <br/>
      Oko vidí, ale srdce stají.
      <br/>
      Skôr zakryje, než by vydal zločin
      <br/>
      z Čachtíc na svet. — Veď ma prijať nechcel,
      <br/>
      a tak som sa do Viedne až pobral
      <br/>
      pred samého kráľa. Ten, keď čítal,
      <br/>
      čo som napísané dal mu od nás
      <br/>
      rukou farárovou — hneď dal príkaz,
      <br/>
      aby Thurzo prišiel vyšetrovať.
      <br/>
      <br/>
      VALKO:
      <br/>
      Vrana vrane oko nevykole.
      <br/>
      <br/>
      PARASKA:
      <br/>
      A tým skôr, že v príbuzenstve žijú.
      <br/>
      Ich sú všetky práva, ich hodnosti.
      <br/>
      Aj kráľovi oni rozkazujú
      <br/>
      a krajinou podľa svojho vládnu.
      <br/>
      <br/>
      VALKO:
      <br/>
      Na sedliaka najviac nakladajú.
      <br/>
      <br/>
      PARASKA:
      <br/>
      Musíme ho teda za ruku viesť
      <br/>
      ku zločinu, ukázať mu: tu je! —
      <br/>
      Tu nádoba, do nej krv chytajú,
      <br/>
      a tu vaňa. V nej sa kúpe striga.
      <br/>
      <br/>
      VALKO:
      <br/>
      Mráz preniká všetky moje kosti
      <br/>
      nad zverskosťou, akej schopný človek.
      <br/>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Paraska otvorí bočné dvere a posvieti
                                                  dnu. Z hľadiska však vnútrajšok tejto druhej
                                                  miestnosti nevidieť.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      PARASKA:
      <br/>
      Avšak pravá jatka tu až — pozri!
      <br/>
      Po dlážke, hľa, stopy ľudskej krvi.
      <br/>
      Dve železné obruče tu visia
      <br/>
      s povrazami. Tu vešajú obeť.
      <br/>
      <br/>
      VALKO:
      <br/>
      Dieťa moje nevinne strýznené!
      <br/>
      Tu istotne bola vycedená
      <br/>
      s neslýchaným zločinom krv tvoja.
      <br/>
      Tu si darmo volala o pomoc otca,
      <br/>
      matku, i nemé tie múry,
      <br/>
      kým si dušu nevydýchla k nebu. —
      <br/>
      <br/>
      PARASKA:
      <br/>
      Thurzovi však nepostačí dôkaz,
      <br/>
      aký dávajú tie nástroje tu.
      <br/>
      Valko milý, nielen tvoja dcéra —
      <br/>
      padla tu aj sestra moja, vieš to.
      <br/>
      Aj snúbenku z fary vytiahli mi,
      <br/>
      kým som v Prešporku bol pri Thurzovi.
      <br/>
      Mám však správu, že mi ešte žije,
      <br/>
      ale nevie, kedy besná zmija
      <br/>
      povedie ju do pivnice tejto,
      <br/>
      by jej život vycedila zo žíl.
      <br/>
      <br/>
      VALKO:
      <br/>
      Pomstu našu dokončiť nám treba.
      <br/>
      Ľud aj z dedín okolitých v stráži
      <br/>
      a len čo sa Thurzo objaví tu,
      <br/>
      pôjde za ním, aby nestrečkoval.
      <br/>
      <br/>
      PARASKA:
      <br/>
      Všetko máme síce pripravené,
      <br/>
      ale opatrnosť nezaškodí.
      <br/>
      Hlavne, aby zmätok neprepukol,
      <br/>
      lebo ten by Thurzo hneď využil:
      <br/>
      sedliaci sa búria, nuž ich vojskom
      <br/>
      na poslušnosť popriúčať treba.
      <br/>
      <span class="emphasis">
       <em>
        (Počuť kroky dolu schodmi.)
       </em>
      </span>
      <br/>
      <br/>
      VALKO:
      <br/>
      Dakto ide!
      <br/>
      <br/>
      PARASKA
      <span class="emphasis">
       <em>
        (zhasne sviecu):
       </em>
      </span>
      <br/>
      Pod schody sa ukry,
      <br/>
      Valko. Ja sa skryjem tuto — pod stôl.
      <br/>
      Nevychádzaj, kým ťa nevyvolám…
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578843">
        </a>
        Výstup 2.
       </h2>
      </div>
     </div>
    </div>
    <p>
     <span class="emphasis">
      <em>
       (Dolu schodmi zostúpia Ficko, Dora a
                                                  Ilona. Ficko nesie dve zažaté sviece, jednu položí
                                                  na stolík, druhú odnesie do bočných dverí a hneď
                                                  sa vráti. Ilona a Dora postavia k vani krhly
                                                  teplej vody.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      ILONA:
      <br/>
      Biedne dievča! Pred nedávnom kľúč sme
      <br/>
      vypálili na dlaň jej — a teraz…
      <br/>
      <br/>
      DORA:
      <br/>
      Čože toľká ľútosť? Hovorí sa,
      <br/>
      že i nemý statok tvrdšie skoná,
      <br/>
      keď mu gazda nôž s ľútosťou dáva.
      <br/>
      A či to snáď prvá obeť dneska?
      <br/>
      Pri tak mnohých smrtiach veru mohla
      <br/>
      otupieť už aj citlivosť naša.
      <br/>
      <br/>
      FICKO:
      <br/>
      Daj mi, Bože! Ja tak chladnokrvne,
      <br/>
      ba s radosťou obrábam dievčatá
      <br/>
      ako mäsiar nerozumný statok.
      <br/>
      A bol by to znamenitý jatkár,
      <br/>
      čo by toľko jalovíc bol zvalil,
      <br/>
      koľko ja už dievčat pani grófke.
      <br/>
      <br/>
      DORA:
      <br/>
      Ani ja by počet neuhádla.
      <br/>
      <br/>
      FICKO:
      <br/>
      Sprvu sa mi triasli ruky pri tom —
      <br/>
      teraz mi to zábavná len hračka.
      <br/>
      <br/>
      ILONA:
      <br/>
      Na zločiny sme už privyknutí.
      <br/>
      Len či tak aj na pekelné muky?!
      <br/>
      <br/>
      FICKO:
      <br/>
      Na zločiny? — Netáraj, Ilona:
      <br/>
      človek abo statok — všetko jedno.
      <br/>
      <br/>
      DORA:
      <br/>
      A keby to hriech bol, teda nie náš!
      <br/>
      Pani káže, nám poslúchať treba.
      <br/>
      A prečo nie? — Dobre nám, i keď nás
      <br/>
      pani grófka občas poobšíva.
      <br/>
      <br/>
      ILONA:
      <br/>
      Veď keby len ona. — Ale sa nám
      <br/>
      dostáva aj zo sedliackej dlane,
      <br/>
      a tá veru ťažšia od grófkinej.
      <br/>
      <br/>
      FICKO:
      <br/>
      Taká bitka na kráse vám pridá…
      <br/>
      <br/>
      DORA:
      <br/>
      Za tie opuchliny, čo ma hryzú,
      <br/>
      ďalšie panny priviedla som grófke.
      <br/>
      <br/>
      FICKO:
      <br/>
      Tie, čo vodíš, prilacné sú, Dora.
      <br/>
      Ale čo ja, to sú z drahej masti.
      <br/>
      Aj vytrpieť viem za takú korisť,
      <br/>
      len keď neujde mi. Ako vtedy,
      <br/>
      keď sme u farára našli Maru.
      <br/>
      Nedal podobrotky — dostal päsťou,
      <br/>
      a už blúznil o šteblíkoch k nebu.
      <br/>
      Mare sa však vzdor jej nevyplatil:
      <br/>
      za zub, čo mi lakťom vyrazila,
      <br/>
      brániac sa jak jalovica mladá,
      <br/>
      pani grófka sľúbila, že dá ju
      <br/>
      do mojich rúk na ískanie hlavy.
      <br/>
      <span class="emphasis">
       <em>
        (Túžobne vzdychne.)
       </em>
      </span>
      <br/>
      Hah, to bude pobavenie, prisám…
      <br/>
      <br/>
      ILONA:
      <br/>
      Len aby ti pri toľkom ískaní
      <br/>
      nevypadli aj ostatné zuby.
      <br/>
      <br/>
      FICKO:
      <br/>
      Nevypadnú. Najviac — ak ostanú
      <br/>
      pozasekávané do jej tela.
      <br/>
      <br/>
      ILONA:
      <br/>
      Veľa si sa podučil u grófky!
      <br/>
      Také žarty pri tak hrozných skutkoch — —
      <br/>
      <br/>
      FICKO:
      <br/>
      Život sa sám takto vyfarbuje, že
      <br/>
      pri smútku hneď veselosť strojí.
      <br/>
      <br/>
      ILONA:
      <br/>
      Keby aspoň toľko netrýznila
      <br/>
      bez potreby grófka obeť každú.
      <br/>
      <br/>
      DORA:
      <br/>
      Mučiť ľudí — jej najväčšia radosť.
      <br/>
      <br/>
      FICKO:
      <br/>
      Keď je to  také pekné, keď sa mazlia.
      <br/>
      Pani grófka moju náturu má.
      <br/>
      <br/>
      ILONA:
      <br/>
      Ale mne vždy srdce puknúť ide
      <br/>
      pri tom ryku nešťastných obetí.
      <br/>
      <br/>
      FICKO:
      <br/>
      Dnes od toho budeš ušetrená.
      <br/>
      Tá, čo príde, taká hlavatá je,
      <br/>
      že sa poddá bez vzdoru a vzlyku.
      <br/>
      <br/>
      DORA:
      <br/>
      Uvidíme. — Už ju vedie grófka.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2578946">
        </a>
        Výstup 3.
       </h2>
      </div>
     </div>
    </div>
    <p>
    </p>
    <p>
    </p>
    <div class="literallayout">
     <p>
      <br/>
      ALŽBETA
      <span class="emphasis">
       <em>
        (dolu schodmi vedie Máriu):
       </em>
      </span>
      <br/>
      Hybaj, hybaj!
      <br/>
      <br/>
      MÁRIA:
      <br/>
      Kam to vediete ma?
      <br/>
      <br/>
      ALŽBETA:
      <br/>
      Na prechádzku k jatke.
      <br/>
      <br/>
      FICKO:
      <br/>
      Ja tvoj mäsiar.
      <br/>
      Ale, pani grófka, slovo vaše — !
      <br/>
      Sľúbili ste…
      <br/>
      <span class="emphasis">
       <em>
        (Šepká jej.)
       </em>
      </span>
      <br/>
      <br/>
      ALŽBETA:
      <br/>
      Dám ti iné, krajšie,
      <br/>
      dnes však práve túto musím cítiť
      <br/>
      na pokožke svojho tela, Ficko.
      <br/>
      <br/>
      MÁRIA:
      <br/>
      Teraz vidím, čo len počula som.
      <br/>
      Prenešťastné dievčatá v tých rukách,
      <br/>
      čo sú krvou celkom postriekané.
      <br/>
      Nebudem o zmilovanie prosiť,
      <br/>
      skoršie by som tigra uprosila.
      <br/>
      Mučíš ma už dávno. Domuč teda.
      <br/>
      Boh nech pomstí všetku krv nevinnú,
      <br/>
      ktorá tiekla dosiaľ v tejto jatke.
      <br/>
      Peklo malo sviatok v deň, keď taká
      <br/>
      hyena sa vylízala na svet.
      <br/>
      <br/>
      ALŽBETA:
      <br/>
      Poďže teda, poď, jašterka zlostná,
      <br/>
      veď ty dobre poznáš svoju vinu.
      <br/>
      Dnes ti môžem pripomenúť všetko:
      <br/>
      vzdor tvoj, pýchu i snúbenca tvojho,
      <br/>
      ktorý toľko narozprával o mne,
      <br/>
      že aj ihlíc málo mám, by mohli
      <br/>
      pozapchávať všetky póry, skade
      <br/>
      cítiť zápach jeho slepej túžby,
      <br/>
      že by azda premohol ma, slimák.
      <br/>
      <br/>
      FICKO:
      <br/>
      Pani grófka, do mojich rúk zverte
      <br/>
      telo jej, a ja ho tak spracujem,
      <br/>
      že vám bude ako dosiaľ žiadna.
      <br/>
      <br/>
      ALŽBETA:
      <br/>
      Ba, máš pravdu, Ficko. Tak urobím.
      <br/>
      Odveď ju a prislaď, čo v nej horké.
      <br/>
      Nezabudni rozpáliť aj kliešte,
      <br/>
      aby som jej podkúrila päty,
      <br/>
      keď už bude na povrazoch visieť.
      <br/>
      A vy dve mi hneď priveďte ďalšie,
      <br/>
      čo po Mare nasledovať majú —
      <br/>
      <span class="emphasis">
       <em>
        (Vyberie zo záňadria zápisník, listuje.)
       </em>
      </span>
      <br/>
      Aha — tu sú — Agnesa a Žofa!
      <br/>
      <br/>
      DORA
      <span class="emphasis">
       <em>
        (odbehne aj s Ilonou z pivnice).
       </em>
      </span>
      <br/>
      <br/>
      MÁRIA:
      <br/>
      Nevymyslíš nikdy také muky,
      <br/>
      ktorými by mohla si ma zničiť
      <br/>
      tak, že Boh by stratil stopu po mne,
      <br/>
      ktorá vedie k potrestaniu tvojmu.
      <br/>
      <br/>
      FICKO:
      <br/>
      Šetri hlasom, bude ti ho treba
      <br/>
      o krátky čas.
      <br/>
      <span class="emphasis">
       <em>
        (Vlečie ju do druhej miestnosti.)
       </em>
      </span>
      <br/>
      <br/>
      MÁRIA:
      <br/>
      Na psa, akým ty si,
      <br/>
      vystačím aj slovom svojím tichým.
      <br/>
      <br/>
      ALŽBETA
      <span class="emphasis">
       <em>
        (rozzúrená):
       </em>
      </span>
      <br/>
      Nekrič, nekrič, to ti nepomôže.
      <br/>
      Kto raz príde do pivnice tejto,
      <br/>
      hlasu jeho ozvenou len nebo.
      <br/>
      Ty si raz už výnimkou tu bola.
      <br/>
      U mňa každá výnimka sa spláca
      <br/>
      s dvojnásobkom. To ty poznáš predsa…
      <br/>
      <br/>
      <span class="emphasis">
       <em>
        (Uvoľňuje si šaty a rozpúšťa vlasy… pred veľkým zrkadlom,
       </em>
      </span>
      <br/>
      <span class="emphasis">
       <em>
        čo visí na stene, sa pripravuje na kúpeľ.)
       </em>
      </span>
      <br/>
      <br/>
      A tak budeš prípravkom mi vzácnym,
      <br/>
      čo mi telo prijme ako cenu
      <br/>
      za urážky nespratníka tvojho,
      <br/>
      kým i jeho neprinútim kľaknúť
      <br/>
      k mojim nohám, aby poznal kvet môj.
      <br/>
      <span class="emphasis">
       <em>
        (Vo vlasoch si nájde biely vlas. Vytrhne ho.)
       </em>
      </span>
      <br/>
      Dnes už tretí biely vlas mám v ruke.
      <br/>
      Odkiaľ sa len berú? Veď sa cítim
      <br/>
      ako deva, čo sa po prvý raz
      <br/>
      milencovi dáva do objatia…
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579074">
        </a>
        Výstup 4.
       </h2>
      </div>
     </div>
    </div>
    <p>
     <span class="emphasis">
      <em>
       (Dora s Ilonou vlečú dolu schodmi
                                                  Agnesu. Tá sa bráni, kričí, ústa jej zapchávajú.
                                                  Ficko pribehne Dore a Ilone na pomoc a vlečie ju
                                                  hneď do vedľajšej miestnosti.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      ALŽBETA:
      <br/>
      A tá druhá kde je?
      <br/>
      <br/>
      DORA:
      <br/>
      Zabila sa.
      <br/>
      <br/>
      ILONA:
      <br/>
      Našli sme ju mŕtvu predo dvermi.
      <br/>
      <br/>
      ALŽBETA:
      <br/>
      Už aj to sa naučili? Čudné.
      <br/>
      Poďme teda. Nechcem viacej strácať
      <br/>
      vzácny čas tak prázdnym vyčkávaním.
      <br/>
      Za nohy ju povesiť a jazyk
      <br/>
      pripraviť mi na vytetovanie.
      <br/>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Dora prenesie nôž a nádobu do druhej
                                                  miestnosti a zatvorí dvere. O chvíľu sa odtiaľ
                                                  ozýva prudký ston bolesti).
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      PARASKA
      <span class="emphasis">
       <em>
        (vyjde spod stola, rozhodnutý vbehnúť do druhej miestnosti):
       </em>
      </span>
      <br/>
      Nemožno nám čakať viacej, Valko,
      <br/>
      lebo každá minúta je život —
      <br/>
      alebo smrť. — Poď!
      <br/>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Valko vychádza spod schodov, keď tu
                                                  odrazu počuť rýchle kroky dolu schodmi, obaja sa
                                                  opäť skryjú).
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579180">
        </a>
        Výstup 5.
       </h2>
      </div>
     </div>
    </div>
    <p>
     <span class="emphasis">
      <em>
       (Do pivnice vojde Thurzo, Závodský,
                                                  dvaja vojaci. Vedie ich Katarína.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      THURZO:
      <br/>
      Toto čo tu?
      <br/>
      <br/>
      KATARÍNA:
      <br/>
      Kúpeľ, pán palatín.
      <br/>
      Tu sa zvykla kúpať pani grófka.
      <br/>
      <br/>
      THURZO:
      <br/>
      A ten krik tam?
      <br/>
      <br/>
      KATARÍNA:
      <br/>
      Ráčte počkať, pozriem.
      <br/>
      Matka, kde si? — Mama, hľadajú ťa.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579222">
        </a>
        Výstup 6.
       </h2>
      </div>
     </div>
    </div>
    <p>
    </p>
    <p>
    </p>
    <div class="literallayout">
     <p>
      <br/>
      ALŽBETA
      <span class="emphasis">
       <em>
        (vyskočí z bočných dverí. Sviečka v tamtej miestnosti zhasla.)
       </em>
      </span>
      <br/>
      Kto tu? Kto sa opovážil vstúpiť
      <br/>
      nepozvaný do kúpeľa môjho?
      <br/>
      <br/>
      KATARÍNA:
      <br/>
      Pán palatín Thurzo s tajomníkom.
      <br/>
      <br/>
      ALŽBETA:
      <br/>
      Pán palatín Thurzo by bol taký,
      <br/>
      že v kúpeli prekážal by dáme?
      <br/>
      To je proti všetkej zdvorilosti.
      <br/>
      Ráčte počkať hore, moji vzácni,
      <br/>
      o chvíľu som pri vás na poklonu.
      <br/>
      <br/>
      THURZO:
      <br/>
      Znám pravidlá zdvorilosti, grófka.
      <br/>
      Teraz ale neviažem sa na ne.
      <br/>
      Lebo neprišiel som na poklonu,
      <br/>
      ale tento kúpeľ poprezerať.
      <br/>
      Bolo mi to nariadené kráľom.
      <br/>
      <span class="emphasis">
       <em>
        (Ukáže Alžbete úradný list s pečaťou.)
       </em>
      </span>
      <br/>
      <br/>
      ALŽBETA
      <span class="emphasis">
       <em>
        (vychyti list, roztrhne ho a hodí si ho pod nohy.)
       </em>
      </span>
      <br/>
      <br/>
      THURZO
      <span class="emphasis">
       <em>
        (vzrušene a prekvapene):
       </em>
      </span>
      <br/>
      Pani grófka!
      <br/>
      <br/>
      ALŽBETA:
      <br/>
      Pán palatín, prosím!
      <br/>
      <span class="emphasis">
       <em>
        (Ukazuje na východ z pivnice.)
       </em>
      </span>
      <br/>
      <br/>
      THURZO:
      <br/>
      Všetko má svoj čas a svoje miesto.
      <br/>
      Moje miesto teraz tu byť, aby
      <br/>
      kráľovi som správu mohol podať.
      <br/>
      <br/>
      ALŽBETA:
      <br/>
      Od koho kráľ také zbiera reči
      <br/>
      o Čachticiach, o mne, bohabojnej?
      <br/>
      <br/>
      THURZO:
      <br/>
      Z Čachtíc kýsi túlavý Paraska
      <br/>
      zložil ponos pred Jasnosťou jeho,
      <br/>
      že tu hrozné sa vraj dejú veci.
      <br/>
      <br/>
      ALŽBETA:
      <br/>
      To je pekné, že kráľovská milosť
      <br/>
      dá na reči kdejakých paholkov,
      <br/>
      ktorí roznášajú plané chýry;
      <br/>
      na ponosy také potom dáva
      <br/>
      zámky svojich veľmožov prehliadať.
      <br/>
      Cítim sa tým veľmi urazená
      <br/>
      a sa divím, že sa pán palatín
      <br/>
      na takéto veci zneužíva.
      <br/>
      Viac by mala, než kráľovský rozkaz,
      <br/>
      platiť u vás uhorská sloboda,
      <br/>
      ktorá bráni prehliadanie domov
      <br/>
      panských. Prosím preto opätovne:
      <br/>
      hneď sa vzdiaľte, by som nemusela
      <br/>
      v zámku svojom svojho užiť práva.
      <br/>
      <br/>
      THURZO:
      <br/>
      Žiadam grófku, by mi nebránila
      <br/>
      vykonať to, čo mi prikázané.
      <br/>
      Vedzte, že tu márny každý odpor.
      <br/>
      Prezriem, zvážim a odošlem správu.
      <br/>
      <br/>
      KATARÍNA:
      <br/>
      Ráčte odpustiť jej, pán palatín,
      <br/>
      ostré slovo, ktorým sa vás dotkla.
      <br/>
      Prekvapila návšteva ju taká.
      <br/>
      <br/>
      ALŽBETA:
      <br/>
      Akoby aj nie, veď takýchto sme
      <br/>
      neskúsili dosiaľ ešte vecí.
      <br/>
      Buď však, čo sa stalo, zabudnuté.
      <br/>
      Pán palatin všetko poprezeral —
      <br/>
      a čo videl, to oznámi Viedni.
      <br/>
      Teraz bude mojím vzácnym hosťom.
      <br/>
      Prosím, nech sa páči do hosťovskej.
      <br/>
      <br/>
      THURZO
      <span class="emphasis">
       <em>
        (úklon, obráti sa a dá sa na odchod).
       </em>
      </span>
      <br/>
      <br/>
      MÁRIA
      <span class="emphasis">
       <em>
        (výkrik, udusený):
       </em>
      </span>
      <br/>
      Nie, — nie!…
      <br/>
      <br/>
      THURZO
      <span class="emphasis">
       <em>
        (sa pristaví, polobratom odhadne situáciu a chce odísť von).
       </em>
      </span>
      <br/>
      <br/>
      ZÁVODSKÝ:
      <br/>
      Bolo by však ešte ta nakuknúť.
      <br/>
      <br/>
      THURZO:
      <br/>
      Kúpeľ ako kúpeľ. Čože chcete?
      <br/>
      Sprevracať zem, pán tajomník, či čo?
      <br/>
      <br/>
      ZÁVODSKÝ:
      <br/>
      Podozrivý výkrik. Nakuknem sám.
      <br/>
      <span class="emphasis">
       <em>
        (Chce do bočných dverí, Alžbeta mu zaskočí cestu.)
       </em>
      </span>
      <br/>
      <br/>
      ALŽBETA:
      <br/>
      Odpustite, milý pán tajomník,
      <br/>
      tam sú veci, ktoré ženské mužským
      <br/>
      bez ostychu nemôžu ukázať.
      <br/>
      <br/>
      FICKO
      <span class="emphasis">
       <em>
        (zo dverí, aby tiež bránil vstup):
       </em>
      </span>
      <br/>
      Istotne tak.
      <br/>
      <br/>
      ALŽBETA:
      <br/>
      Ty len zavri gamby.
      <br/>
      <br/>
      THURZO:
      <br/>
      Vynechajme toľkú dotieravosť.
      <br/>
      Našli sme len toto, a nič iné.
      <br/>
      <br/>
      ALŽBETA:
      <br/>
      Galantného gavaliera slovo.
      <br/>
      <span class="emphasis">
       <em>
        (Podá Thurzovi rameno.)
       </em>
      </span>
      <br/>
      <br/>
      THURZO:
      <br/>
      Len to čudné, že v pivnici kúpeľ.
      <br/>
      <br/>
      ALŽBETA:
      <br/>
      Na lekársku radu, pán palatín.
      <br/>
      Kúpeľ v tmavých miestach napomáha
      <br/>
      chorej koži, ktorá pekne zbelie.
      <br/>
      <br/>
      ZÁVODSKÝ:
      <br/>
      A ten mužský okolo kúpeľa?
      <br/>
      <br/>
      ALŽBETA:
      <br/>
      Ten len hrubšie koná pri tom služby.
      <br/>
      <br/>
      FICKO:
      <br/>
      Na tenké to spraví po mne grófka —
      <br/>
      <br/>
      ALŽBETA:
      <br/>
      Vidím, že už nič z kúpania môjho.
      <br/>
      Neste, ženy, vodu naspäť hore.
      <br/>
      <br/>
      DORA
      <span class="emphasis">
       <em>
        (vystúpi aj s Ilonou z bočných dverí a berie krhly s vodou).
       </em>
      </span>
      <br/>
      <br/>
      ALŽBETA:
      <br/>
      Ty daj ruku, milá Katarína,
      <br/>
      hore schodmi von tajomníkovi,
      <br/>
      ja vyvediem pána palatína.
      <br/>
      <span class="emphasis">
       <em>
        (Pohnú sa k dverám.)
       </em>
      </span>
      <br/>
      <br/>
      ILONA
      <span class="emphasis">
       <em>
        (polohlasne, vzadu):
       </em>
      </span>
      <br/>
      Chvalabohu, že nám to tak prešlo.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579387">
        </a>
        Výstup 7.
       </h2>
      </div>
     </div>
    </div>
    <p>
    </p>
    <p>
    </p>
    <div class="literallayout">
     <p>
      <br/>
      PARASKA
      <span class="emphasis">
       <em>
        (vyjde spopod stola):
       </em>
      </span>
      <br/>
      Teda koniec už vyšetrovaniu?
      <br/>
      <span class="emphasis">
       <em>
        (Všetci stŕpnu a cúvnu späť.)
       </em>
      </span>
      <br/>
      <br/>
      ILONA:
      <br/>
      Kriste!
      <br/>
      <br/>
      ALŽBETA:
      <br/>
      Kto tu?
      <br/>
      <br/>
      PARASKA:
      <br/>
      Paholok Paraska,
      <br/>
      svedok tvojich zločinov ukrutných.
      <br/>
      <br/>
      ALŽBETA:
      <br/>
      Prosím vašu palatínsku výsosť,
      <br/>
      dajte zviazať tohto nespratníka.
      <br/>
      Dávno zámok môj znepokojuje.
      <br/>
      Je to lotor!
      <br/>
      <br/>
      THURZO
      <span class="emphasis">
       <em>
        (vojakom):
       </em>
      </span>
      <br/>
      Viem to! Poviažte ho!
      <br/>
      <br/>
      PARASKA:
      <br/>
      Nie som však sám!
      <br/>
      <br/>
      VALKO
      <span class="emphasis">
       <em>
        (vystúpi):
       </em>
      </span>
      <br/>
      Ja som svedok druhý!
      <br/>
      <br/>
      THURZO:
      <br/>
      Čo to? Kde som? Čo sa to tu robí?
      <br/>
      <br/>
      VALKO:
      <br/>
      Čo sa to tu robí? — Prosím, hľaďte!
      <br/>
      <span class="emphasis">
       <em>
        (Roztvorí druhé dvere):
       </em>
      </span>
      <br/>
      <br/>
      THURZO
      <span class="emphasis">
       <em>
        (poponáhľa sa pozrieť):
       </em>
      </span>
      <br/>
      Neslýchané! — No, čo teraz, grófka?
      <br/>
      <br/>
      ZÁVODSKÝ:
      <br/>
      Dolu hlavou, za nohy zviazaná,
      <br/>
      a tá druhá — na zemi tam leží.
      <br/>
      <br/>
      THURZO:
      <br/>
      Tú z povrazov hneď odviažte dolu!
      <br/>
      <br/>
      ZÁVODSKÝ:
      <br/>
      Čerstvou vodou k životu ju prebrať!
      <br/>
      <span class="emphasis">
       <em>
        (Závodský, Valko a jeden vojak dnu).
       </em>
      </span>
      <br/>
      <br/>
      PARASKA
      <span class="emphasis">
       <em>
        (chce sa vytrhnúť z rúk vojaka):
       </em>
      </span>
      <br/>
      Pusťte, pusťte, než mi srdce pukne,
      <br/>
      ak mi mŕtvu snúbenicu zvesia…
      <br/>
      <br/>
      VALKO:
      <span class="emphasis">
       <em>
        (hlasno):
       </em>
      </span>
      <br/>
      Bože! — Dodýchala! — Ďalšia vražda.
      <br/>
      <br/>
      PARASKA:
      <br/>
      Pusťte!
      <br/>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Vojak ho zráža na zem. Mária vychádza z
                                                  dverí, celá zmučená, nesvoja, vlasy rozpustené,
                                                  zazrie Parasku.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      MÁRIA:
      <br/>
      Milý!
      <br/>
      <span class="emphasis">
       <em>
        (Hodí sa k nemu).
       </em>
      </span>
      <br/>
      <br/>
      PARASKA:
      <br/>
      Žiješ?
      <br/>
      <span class="emphasis">
       <em>
        (Hladká ju po vlasoch).
       </em>
      </span>
      <br/>
      Žiješ, drahá?
      <br/>
      <br/>
      VALKO
      <span class="emphasis">
       <em>
        (vychádza so Závodským):
       </em>
      </span>
      <br/>
      Tu aj mojej dcéry posteľ smrti.
      <br/>
      Táto sa tu zmývala jej krvou.
      <br/>
      Žiadam v mene Boha potrestanie!
      <br/>
      <br/>
      PARASKA:
      <br/>
      Žiadam odsúdenie v mene mŕtvych.
      <br/>
      Či už stačí, pán palatín Thurzo?
      <br/>
      <br/>
      THURZO:
      <br/>
      Stačí… vstaňte!
      <br/>
      <br/>
      ZÁVODSKÝ:
      <br/>
      To do neba volá.
      <br/>
      <br/>
      THURZO:
      <br/>
      Má snáď grófka slovo vysvetlenia?
      <br/>
      <br/>
      ALŽBETA:
      <br/>
      Iba toľko, že to, čo sa stalo,
      <br/>
      nie je mojou vinou.
      <br/>
      <br/>
      KATARÍNA
      <span class="emphasis">
       <em>
        (omdlieva zo vzrušenia):
       </em>
      </span>
      <br/>
      Matka. Zle mi…
      <br/>
      <br/>
      ZÁVODSKÝ
      <span class="emphasis">
       <em>
        (zachytí ju do náručia).
       </em>
      </span>
      <br/>
      <br/>
      THURZO
      <span class="emphasis">
       <em>
        (vojakom):
       </em>
      </span>
      <br/>
      Vyveďte ju na vzduch!
      <br/>
      <br/>
      KATARÍNA
      <span class="emphasis">
       <em>
        (šeptom):
       </em>
      </span>
      <br/>
      Nie… Len — vody…
      <br/>
      <br/>
      ALŽBETA
      <span class="emphasis">
       <em>
        (chce využiť situáciu):
       </em>
      </span>
      <br/>
      Hore, hore do kaštieľa poďme,
      <br/>
      veď mi, chúďa, umrieť môže takto.
      <br/>
      Pán palatín, chcete ešte čakať?
      <br/>
      Či sa matka môže na to dívať,
      <br/>
      ako vlastná dcéra omdlieva jej?
      <br/>
      <br/>
      PARASKA:
      <br/>
      Taká čistá pri nečistej matke —
      <br/>
      akože by neomdlela z toho,
      <br/>
      čo tu vidieť musí.
      <br/>
      <br/>
      VALKO:
      <br/>
      Nech len vidí.
      <br/>
      Krehké omdlievajú. Ale na nás,
      <br/>
      na nás majú iné srdce v hrudi —
      <br/>
      neomdlieva, keď nás v krvi dusí…
      <br/>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Vojaci, čo vyviedli Katarínu von, sa
                                                  opäť vrátili a zaujali svoje miesta.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      THURZO:
      <br/>
      Povinný som opýtať sa znova,
      <br/>
      či chce grófka ešte niečo dodať,
      <br/>
      čím by sme snáď celú túto vinu
      <br/>
      ináč vidieť — a tým súdiť mali?
      <br/>
      <br/>
      ALŽBETA:
      <br/>
      Pán palatín, ak už vedieť chcete,
      <br/>
      teda čujte: toto tu je dielom
      <br/>
      tých dvoch báb, tých bosoriek, čo šíria
      <br/>
      od sedľače do kaštieľov zápach
      <br/>
      Belzebuba, s ktorým tak obcujú,
      <br/>
      že sa na zem peklo cez ne kotí.
      <br/>
      <br/>
      ILONA:
      <br/>
      Nepravda. Nie!
      <br/>
      <br/>
      FICKO:
      <br/>
      Ticho! Nepapuľuj!
      <br/>
      Sám to všetko aj dosvedčiť môžem.
      <br/>
      Pani grófka? — O nej také niečo?
      <br/>
      <br/>
      ALŽBETA:
      <br/>
      Keď mi Ficko hlásiť prišiel, ako
      <br/>
      Ilona a Dora mučia devy,
      <br/>
      hneď som zbehla do pivnice v hneve,
      <br/>
      že zachránim úbožiačky mladé.
      <br/>
      Prišla som však prineskoro. A hneď
      <br/>
      za mnou vaša palatinska výsosť.
      <br/>
      <br/>
      FICKO:
      <br/>
      Tak to bolo.
      <br/>
      <br/>
      PARASKA:
      <br/>
      Keby to tak bolo,
      <br/>
      ani by som nevytiahol nohu
      <br/>
      z Čachtíc do Prešporka k vám až, výsosť.
      <br/>
      Ani Viedeň vidieť by som nechcel,
      <br/>
      keby krivdy neboli až také,
      <br/>
      že už ani tresty nepomôžu.
      <br/>
      <br/>
      DORA:
      <br/>
      Nič sme nerobili, čo by grófka
      <br/>
      nekázala.
      <br/>
      <br/>
      THURZO:
      <br/>
      Priznala sa k vine:
      <br/>
      tie dve baby do povrazov dajte!
      <br/>
      <span class="emphasis">
       <em>
        (Vojaci viažu Doru a Ilonu).
       </em>
      </span>
      <br/>
      <br/>
      DORA:
      <br/>
      Tie povrazy Fickovi skôr patria…
      <br/>
      On vo všetkom pravou rukou grófke.
      <br/>
      <br/>
      ALŽBETA:
      <br/>
      Ja zas rada, že ma ochraňuje
      <br/>
      práve Ficko pred podlosťou vašou.
      <br/>
      Vy dve by ste všetko vykántrili,
      <br/>
      nebyť jeho pravej ruky na vás.
      <br/>
      <br/>
      PARASKA:
      <br/>
      Pán palatín, azda vás to teší,
      <br/>
      ako sa tu nad vraždami bavia?
      <br/>
      Ficko s grófkou vinníci sú hlavní.
      <br/>
      <br/>
      DORA:
      <br/>
      Šesť prípadov smrti rozpoviem vám
      <br/>
      jedným dychom. A to jeho rukou.
      <br/>
      <br/>
      ILONA:
      <br/>
      Ja som bola svedkom, ako mučil
      <br/>
      tri dievčatá hore v izbe grófky.
      <br/>
      Pred jej zrakom také ohavnosti —
      <br/>
      <br/>
      FICKO:
      <br/>
      A ja o vás neviem? Neviem, Dora,
      <br/>
      ako z dedín zvláčala si devy,
      <br/>
      ako si ich trýznila a bila?
      <br/>
      Neviem azda, koľké pohynuli
      <br/>
      v rukách tvojich hnusných bosoráckych?
      <br/>
      <br/>
      THURZO:
      <br/>
      Priznáva aj Ficko. — Tiež ho zviažte!
      <br/>
      Dať ho k babám. — A hneď súd sa zvolá,
      <br/>
      kde ten podliak, nahuckávač besný
      <br/>
      vlastným krkom zaplatí, čo dlžen.
      <br/>
      <br/>
      FICKO
      <span class="emphasis">
       <em>
        (vyrúti sa na Thurzu s nožom v ruke):
       </em>
      </span>
      <br/>
      Takéto ty poriadky chceš robiť?!
      <br/>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Krátky zápas. Premoženého Ficka zviažu
                                                  a nechajú ležať na zemi. Všetkým trom zviazaným
                                                  dajú na ústa šatky, keď Doru a Ilonu už predtým
                                                  priviazali k stĺpu.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      THURZO
      <span class="emphasis">
       <em>
        (položí nohu na ležiaceho Ficka a vytiahnutú šabľu namieri mu na srdce):
       </em>
      </span>
      <br/>
      Mal by som ťa tu na mieste dobiť,
      <br/>
      pes prašivý. Ale radšej súdu
      <br/>
      odovzdám ťa pre svedectvá ďalšie.
      <br/>
      Ortieľ však už teraz čuj, ty šakal:
      <br/>
      hlavu sťať a na výstrahu telo
      <br/>
      spáliť v ohni spolu s beštiami,
      <br/>
      ktorým naviac prsty poodtínať
      <br/>
      najprv, aby svedectvom sa stali
      <br/>
      všetkých popáchaných ukrutností.
      <br/>
      <br/>
      PARASKA:
      <br/>
      A čo s grófkou, pán palatín, prosím?
      <br/>
      <br/>
      THURZO:
      <br/>
      Ani grófka trestu neunikne.
      <br/>
      Pretože však vina druhoradá
      <br/>
      u nej, taký dávam návrh trestu:
      <br/>
      až do smrti do kláštora zavrieť,
      <br/>
      aby v pôstoch, v modlitbách a v plači
      <br/>
      oľutovať mohla svoje hriechy.
      <br/>
      <br/>
      PARASKA:
      <br/>
      U grófky že vina druhoradá?
      <br/>
      <br/>
      THURZO:
      <br/>
      Ako sama vyznala nám, tak je.
      <br/>
      <br/>
      ALŽBETA:
      <br/>
      Vyznala som iba to, čo pravda.
      <br/>
      Ak by sa však pán palatín mýlil,
      <br/>
      ak by azda na slovo dal iných,
      <br/>
      sama nájdem dosť prostriedkov na to,
      <br/>
      aby som si ubránila svoje.
      <br/>
      <br/>
      THURZO:
      <br/>
      Mýlka u mňa môže byť, to pravda,
      <br/>
      slovo iných tiež mi počuť treba;
      <br/>
      uznám i to, že sa pani grófka
      <br/>
      brániť môže proti obvineniam.
      <br/>
      Posledné však slovo bude moje.
      <br/>
      <br/>
      ALŽBETA:
      <br/>
      Nie je predsa možné, pán palatín,
      <br/>
      aby ste sa nedívali na stav,
      <br/>
      na rod, ktorý zásluhy má veľké!
      <br/>
      <br/>
      THURZO:
      <br/>
      To je síce pravda. Ale vám už
      <br/>
      málo patria zásluhy, čo manžel
      <br/>
      nebohý váš získal v tejto zemi.
      <br/>
      <br/>
      ALŽBETA:
      <br/>
      Cez neho aj na mňa úcta prešla.
      <br/>
      <br/>
      PARASKA:
      <br/>
      Keby ste ju zveľaďovať znali.
      <br/>
      Ale vy ste zapredali úctu
      <br/>
      za krv našich panien — a tak nie vám,
      <br/>
      ale im, hej, im dnes úcta patrí.
      <br/>
      Neuznávam druhoradú vinu
      <br/>
      u grófky, keď svedomie jej viažu
      <br/>
      činy proti ľudskosti a právu.
      <br/>
      <br/>
      THURZO:
      <br/>
      A vy, vedzte, málo máte práva
      <br/>
      meniť to, čo ja sám ustanovím.
      <br/>
      Pán tajomník, predneste ten návrh
      <br/>
      súdu. — Ináč skončili sme všetko.
      <br/>
      <br/>
      VALKO:
      <br/>
      Ale moja dcéra neožije,
      <br/>
      aby mohla vysloviť tú pravdu.
      <br/>
      A tak za ňu, za ňu i za všetky
      <br/>
      vravím: táto, táto beštia je!
      <br/>
      A čo ma hneď zabijete, nedbám,
      <br/>
      ale pravde, pravde dajte slovo.
      <br/>
      <br/>
      THURZO:
      <br/>
      A či som jej nedal? Nečuli ste,
      <br/>
      že vinníkov smrťou potrestáme?
      <br/>
      <br/>
      PARASKA:
      <br/>
      Ak tí traja zaslúžia smrť právom,
      <br/>
      potom právom svätej pravdy aj tá,
      <br/>
      čo tých troch až do krajnosti hnala.
      <br/>
      <br/>
      ZÁVODSKÝ:
      <br/>
      Súd uváži všetky okolnosti:
      <br/>
      nebude to páska nevidomých,
      <br/>
      nie jazýček rozkývaný azda
      <br/>
      svojvôľou či blahosklonným ťahom,
      <br/>
      ale pravdou, akú sme tu našli.
      <br/>
      Či snáď máte iné na dôkazy?
      <br/>
      <br/>
      PARASKA:
      <br/>
      Máme.
      <br/>
      <br/>
      THURZO:
      <br/>
      Už som riekol. Slovo moje
      <br/>
      nie na ceste ošarpaná plánka.
      <br/>
      Za svoj úrad ručím pred výsosťou
      <br/>
      nášho kráľa, nie pred vami. — Poďme!
      <br/>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Zvonka dolieha čoraz silnejší krik. To
                                                  ľud z dediny a okolia sa domáha toho, aby bol
                                                  vpustený dnu).
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      THURZO:
      <br/>
      Čo tam za krik? Vojak, nože, pozri!
      <br/>
      <br/>
      MÁRIA:
      <br/>
      A mne, prosím, slovo odopreté?
      <br/>
      Či ja sama neviem ťarchu viny
      <br/>
      tejto, čo sa dusí od ľútosti,
      <br/>
      akú ste jej vy ponúkli? — Hanba!
      <br/>
      <br/>
      THURZO:
      <br/>
      Tvoje slovo tiež súd vypočuje.
      <br/>
     </p>
    </div>
    <p>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579818">
        </a>
        Výstup 8.
       </h2>
      </div>
     </div>
    </div>
    <p>
    </p>
    <p>
    </p>
    <div class="literallayout">
     <p>
      <br/>
      VOJAK
      <span class="emphasis">
       <em>
        (vráti sa a za ním prichádza Ambrózius).
       </em>
      </span>
      <br/>
      <br/>
      THURZO:
      <br/>
      Čo sa robí hore?
      <br/>
      <br/>
      AMBRÓZIUS:
      <br/>
      Hore, pane?
      <br/>
      Pán a sudca najspravodlivejší
      <br/>
      rozhodnutia vaše práve značí.
      <br/>
      Pod ním, nižšie, na postati zemskej
      <br/>
      okolitý ľud sa zišiel zvedieť,
      <br/>
      ako láska s pravdou nažívajú.
      <br/>
      Ja zástupcom jeho. Dajte slovo,
      <br/>
      ktorým ľud sa upokojí, stíši,
      <br/>
      lebo ináč ťažko uhnúť bude.
      <br/>
      <br/>
      THURZO:
      <br/>
      Hádankami prišli ste ma kŕmiť?
      <br/>
      Vy, dušpastier, vy — a takto so mnou?
      <br/>
      Muž vzdelaný — a s tou nevzdelanou
      <br/>
      sedľačinou? Predchodca váš ináč
      <br/>
      nažíval tu, a bol obľúbený
      <br/>
      tak u grófstva ako v samej cirkvi.
      <br/>
      <br/>
      AMBRÓZIUS:
      <br/>
      Nevzdelaní — nijako nie sprostí.
      <br/>
      Majú rozum, vedia súdiť triezvo,
      <br/>
      majú dušu — nie inakšiu vašej…
      <br/>
      Predchodca môj skladá účty Bohu,
      <br/>
      a tam iste pripomenú aj to,
      <br/>
      koľko smrti, vrážd zatajil preto,
      <br/>
      že bol stálym hosťom pani grófky.
      <br/>
      Verdikt povedzte nám, vaša jasnosť,
      <br/>
      aby viacej nebolo tu smrti
      <br/>
      nečakanej, násilnej a podlej.
      <br/>
      Ľud chce pokoj. V pokoji chce prácu.
      <br/>
      Z práce chce svoj podiel. To vy viete.
      <br/>
      Prečo teda vy hádanky ľudu
      <br/>
      z nariadení svojich posielate,
      <br/>
      čakajúc, že za to bude vďačný?!
      <br/>
      <br/>
      THURZO:
      <br/>
      Mňa ste prišli súdiť, a či ako?
      <br/>
      <br/>
      PARASKA:
      <br/>
      Nesúdime, iba žiadame vás:
      <br/>
      odsúďte tých, čo sa našou krvou
      <br/>
      ako pijavice sýtia ešte.
      <br/>
      <br/>
      VALKO:
      <br/>
      Nad hrobami našich detí tráva,
      <br/>
      ale z hrobov pomsta naša rastie.
      <br/>
      <br/>
      MÁRIA:
      <br/>
      Nech len povie grófka, či je pravda,
      <br/>
      že nás k smrti netýrala sama?!
      <br/>
      Kto nás chodil v noci budiť zo sna?
      <br/>
      Kto rozkázal šaty z tiel nám strhať,
      <br/>
      že sme nahé po celú noc stáli
      <br/>
      pred vami, a vy ste naše telá
      <br/>
      mučili a trápili tak, že mi
      <br/>
      ani ústa vysloviť to nechcú,
      <br/>
      lebo čosi také ani zvery
      <br/>
      medzi sebou robiť nedokážu…
      <br/>
      Vravte, vravte, zahlušte mi slovo,
      <br/>
      ak je ono podlé, nepravdivé.
      <br/>
      <br/>
      ALŽBETA:
      <br/>
      S tebou vravieť — to ako keď leva
      <br/>
      vyzvú, aby s komárom sa pobil.
      <br/>
      Výrok, čo pán palatín tu vzniesol,
      <br/>
      ľútostivo prijímam a prosím
      <br/>
      Boha, by bol milostivý ku mne.
      <br/>
      <br/>
      AMBRÓZIUS:
      <br/>
      Hľa, až k čomu príde to v tých zámkoch
      <br/>
      a kaštieľoch človek! Povýšený
      <br/>
      nad ľudí sa nečlovekom stáva.
      <br/>
      Zvyknutý od narodenia trýzniť,
      <br/>
      vyzúva sa aj z ľudskosti všetkej.
      <br/>
      Chceme počuť súd nad Báthoryčkou.
      <br/>
      <br/>
      THURZO:
      <br/>
      Ja sám nie som súdom. Ostatné už
      <br/>
      viete. Grófku dáme do kláštora,
      <br/>
      kde dožije roky zemské v pôstoch,
      <br/>
      na ľútosti a na milodaroch.
      <br/>
      Tým trom som navrhol sťať hlavy.
      <br/>
      <br/>
      AMBRÓZIUS:
      <br/>
      Do kláštora grófku? Taký výrok
      <br/>
      nebo mal by na dávenie siliť.
      <br/>
      Kláštory sú pre nevesty Krista,
      <br/>
      vaša jasnosť, nie pre zmije z pekla.
      <br/>
      <br/>
      THURZO:
      <br/>
      Nenašiel som dosť dôkazov takých,
      <br/>
      pre ktoré by mal som ináč voliť.
      <br/>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Von sa opäť zväčší krik, o chvíľu
                                                  vbehne Kečegy, celý ošarpaný, neupravený, vidieť,
                                                  že ho hore doriadili).
      </em>
     </span>
    </p>
    <p>
    </p>
   </div>
   <div class="sect1" lang="sk">
    <div class="titlepage">
     <div>
      <div>
       <h2 class="title">
        <a name="id2579935">
        </a>
        Výstup 9.
       </h2>
      </div>
     </div>
    </div>
    <p>
    </p>
    <p>
    </p>
    <div class="literallayout">
     <p>
      <br/>
      KEČEGY:
      <br/>
      Kde sme? Čo sme? Veď tu samý rebel.
      <br/>
      Pozrite sa, takto grófa zriadiť?!
      <br/>
      Odkedy nám sedliak strážcom práva?
      <br/>
      <br/>
      VALKO:
      <br/>
      Odkedy sú grófi zaslepení
      <br/>
      tak, že vidia iba svoje bruchá.
      <br/>
      Nevidia však sedliaka, čo v handrách
      <br/>
      plahočí sa zemou ako otrok.
      <br/>
      Nám len kyseľ a ovsený chlebík,
      <br/>
      prisolený hajdúchmi a drábmi.
      <br/>
      <br/>
      KEČEGY:
      <br/>
      Pán palatín Thurzo? — Vítam pekne.
      <br/>
      A prečo nie hore, pani grófka,
      <br/>
      ale tuto — v pivnici? — Há — zrada!
      <br/>
      <br/>
      THURZO:
      <br/>
      Čo vás v takom stave prihnalo tu?
      <br/>
      <br/>
      KEČEGY:
      <br/>
      Katarína poslala ma z izby,
      <br/>
      aby som hneď bežal do pivnice,
      <br/>
      že ma pani grófka prosiť dáva.
      <br/>
      Sama nemôže prísť. Vysilená,
      <br/>
      zúbožená, kriedy belšia v líci,
      <br/>
      matke svojej po mne odkazuje,
      <br/>
      aby si vraj zachránila dušu.
      <br/>
      <br/>
      AMBRÓZIUS:
      <br/>
      Vaša jasnosť, tento je tiež vinník.
      <br/>
      Bo i kvôli nemu pani grófka
      <br/>
      pleť si stále omladzovať chcela.
      <br/>
      Raz len masti, raz krv užívala
      <br/>
      na rozkoše svojich hriešnych údov.
      <br/>
      <br/>
      THURZO:
      <br/>
      Tiež ho pred súd.
      <br/>
      <br/>
      KEČEGY
      <span class="emphasis">
       <em>
        (uteká von):
       </em>
      </span>
      <br/>
      Mňa — a pred súd? Z lásky?
      <br/>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Pred východom zrazia Kečegyho tí, čo
                                                  strážia východ. Kečegy zletí dolu schodmi až k
                                                  dverám. Tam ostane ležať).
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      PARASKA:
      <br/>
      Tam je ortieľ najspravodlejší.
      <br/>
      <span class="emphasis">
       <em>
        (Ukáže rukou na ležiaceho Kečegyho).
       </em>
      </span>
      <br/>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Alžbeta chce vybehnúť ku Kečegymu, ale
                                                  Valko jej v tom zabráni. Púšťa sa do Valka a tu
                                                  jej vypadne zo záňadria zápisník, ktorý hneď
                                                  pochytí Paraska.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      PARASKA
      <span class="emphasis">
       <em>
        (podáva zápisník Thurzovi):
       </em>
      </span>
      <br/>
      Tu je, prosím, ďalší doklad o tom,
      <br/>
      koho chcete do kláštora poslať.
      <br/>
      <br/>
      THURZO
      <span class="emphasis">
       <em>
        (prezerá zápisník a krúti hlavou):
       </em>
      </span>
      <br/>
      To je strašné. Neuveriteľné.
      <br/>
      <br/>
      PARASKA:
      <br/>
      Ale je to pravdivé a verné.
      <br/>
      Vlastnou rukou grófky zapísané.
      <br/>
      <br/>
      THURZO:
      <br/>
      Podľa mien i číslic pri tých menách,
      <br/>
      Bože — do šesťsto obetí je tu!
      <br/>
      Kedy? Ako mohla jedna žena
      <br/>
      také zverstvá napáchať — a čakať,
      <br/>
      že ju milosť navštívi a dá jej
      <br/>
      čas, by mohla nebo vykúpiť si?
      <br/>
      Ak nič inšie, toto celkom stačí.
      <br/>
      I grófka je kriminálnym väzňom!
      <br/>
      <br/>
      ALŽBETA:
      <br/>
      Vyprosím si také obvinenia.
      <br/>
      Zápisník, čo v rukách vašich, jasnosť,
      <br/>
      obsahuje mená mojich slúžok.
      <br/>
      A to, myslím, nie je zakázané.
      <br/>
      <br/>
      THURZO:
      <br/>
      Keby pri tých menách nebol popis
      <br/>
      toho, čo ste popáchali na nich.
      <br/>
      Každé meno — iný spôsob trýzne —
      <br/>
      od bitky až po posledný výkrik,
      <br/>
      čo sa vydral z hrdla každej devy,
      <br/>
      zabíjanej vašou vlastnou rukou!
      <br/>
      <br/>
      ALŽBETA:
      <br/>
      Zburcovať dám po krajine šľachtu
      <br/>
      proti takej nehanebnej reči,
      <br/>
      akou ma tu častujete. — A to
      <br/>
      pred mojimi sluhmi, pred zbojníkom,
      <br/>
      pred takými, čo ma slúchať majú.
      <br/>
      Kam by došiel urodzený stav náš,
      <br/>
      keby sme ho v ponížení mali?
      <br/>
      Slinami ho opľúvali vtedy,
      <br/>
      keď ho najviac upevňovať treba
      <br/>
      proti všetkým nespratníkom z ľudu
      <br/>
      sprostého a nehodného lásky!
      <br/>
      Ak už my dnes kántriť začíname
      <br/>
      samých seba, čo si zajtra sedliak
      <br/>
      bude dovoľovať, pán palatín?
      <br/>
      Také slová, aké od vás čujem,
      <br/>
      predzvesťou sú skutkov našich trúdov,
      <br/>
      čo sa pohnú proti nám a zemi;
      <br/>
      toto všetko predvídavo cítim,
      <br/>
      preto v pevných rukách držala som
      <br/>
      podriadených svojich ako v kliešťach.
      <br/>
      Naše právo vládnuť musí silou —
      <br/>
      bez ohľadu na citlivé duše!
      <br/>
      Boh si pre ne drží večné nebo,
      <br/>
      kde aj oni blaženosti dôjdu.
      <br/>
      Nám blaženosť na tej zemi daná,
      <br/>
      a tak všetko v rovnováhe stojí.
      <br/>
      Beda šľachte, beda tej krajine,
      <br/>
      ktorá nevie povýšiť sa nad smrť
      <br/>
      poddaného, sedliaka či sluhu,
      <br/>
      ale zákon prekrúcať by chcela,
      <br/>
      čím sa iba sama ponižuje.
      <br/>
      <br/>
      THURZO:
      <br/>
      Ale zákon —
      <br/>
      <br/>
      ALŽBETA:
      <br/>
      Znám uhorský zákon!
      <br/>
      <br/>
      AMBRÓZIUS:
      <br/>
      A ten azda protiľudský? Zverský?
      <br/>
      Zverskejší snáď ako vaše skutky?
      <br/>
      Ak je každý čin váš naplnením
      <br/>
      zákona, čo spravodlivosť hlása,
      <br/>
      slinou tvár mi obrýzgajte, grófka!
      <br/>
      <span class="emphasis">
       <em>
        (Pauza.)
       </em>
      </span>
      <br/>
      <br/>
      THURZO:
      <br/>
      A tak menom tohoto zákona
      <br/>
      vyhlasujem: grófku Báthoryčku
      <br/>
      odsudzujem na dosmrtný žalár
      <br/>
      v tej pivnici, kde spáchala zverstvá.
      <br/>
      Nijaký lúč slnka nesmie vidieť —
      <br/>
      a nič jesť len suché kôrky chleba,
      <br/>
      zapíjané vodou päťkrát denne.
      <br/>
      Toto vyhlasujem právoplatne —
      <br/>
      plnou mocou — ja, palatín Thurzo —
      <br/>
      roku Pána tisícšesťstodesať,
      <br/>
      keď som spolu s tajomníkom svojím
      <br/>
      na čachtickom zámku zistil pravdu
      <br/>
      o zločinoch. — Ostatné súd povie.
      <br/>
      <br/>
      PARASKA:
      <br/>
      Hľa, tu stojí stelesnenie zloby,
      <br/>
      krutosti a pošetilej pýchy,
      <br/>
      nadutosť a neľudskosti korbáč;
      <br/>
      tá, čo sama v sebe predstavuje
      <br/>
      čas a našu dobu, zrelú na to,
      <br/>
      aby sme ju do reťazí dali
      <br/>
      na tak dlho, pokým nezakape!
      <br/>
      <br/>
      THURZO:
      <br/>
      Odveďte ju do pivnice tamtej!
      <br/>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Paraska a Valko odvádzajú Alžbetu do
                                                  bočnej miestnosti za asistencie vojakov.
                                                  Báthoryčka odporuje, hľadá ochranu i pomoc. Všetci
                                                  ostatní sa však obracajú k nej chrbtom a hľadia k
                                                  východu z pivnice.)
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      AMBRÓZIUS:
      <br/>
      Zle tam, kde sa i tie najsvätejšie
      <br/>
      city srdca sprevracajú, zľahčia.
      <br/>
      No kde rozum a kde cnosti vládnu,
      <br/>
      tam aj blaho plynie stále pre ľud.
      <br/>
      Z nerozumu a podlosti: neresť!
      <br/>
      Toľko vašich bludov, ukrutenstiev
      <br/>
      nenapraví často celá večnosť!
      <br/>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       (Do pivnice dolieha spev ľudu a
                                                  podfarbuje záverečné slová Valku).
      </em>
     </span>
    </p>
    <p>
    </p>
    <p>
    </p>
    <div class="literallayout">
     <p>
      <br/>
      VALKO:
      <br/>
      Ak som zbíjal, primálo som zbíjal,
      <br/>
      hej, vy páni, my vaši poddaní,
      <br/>
      v čiernej zemi budeme zrovnaní?
      <br/>
      Z čiernej zeme červená krv tryská,
      <br/>
      hej, vy páni, už je vám smrť blízka.
      <br/>
      Z čiernej chmáry na vidno sa blýska,
      <br/>
      hej, vy páni, po vás rumoviská!
      <br/>
      <br/>
      PIESEŇ:
      <br/>
      „Hej, počkajte, páni, veď vás pánboh skáre,
      <br/>
      hej, budeme vás vešať na konáre…“
      <br/>
     </p>
    </div>
    <p>
    </p>
    <p>
    </p>
    <p>
     <span class="emphasis">
      <em>
       Opona
      </em>
     </span>
    </p>
    <p>
    </p>
   </div>
  </div>
 </body>
</html>
