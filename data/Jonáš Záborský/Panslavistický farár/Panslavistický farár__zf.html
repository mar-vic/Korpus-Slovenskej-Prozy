<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2517132">
       </a>
       Časť prvá
      </h2>
     </div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      I
     </strong>
    </span>
   </p>
   <p>
   </p>
   <p>
    Pyšno si počínavajú biskupskí tajomníci oproti duchovenstvu, pretože cítia, že mnoho
         môžu v biskupstve. Tak si počínal i tajomník biskupa Anonyma,
    <sup>
     [
     <a class="footnote" href="#ftn.id2517164" name="id2517164">
      1
     </a>
     ]
    </sup>
    muž už vo veku, tlstý, s lícami ako varhany, oproti Žarnovičovi,
    <sup>
     [
     <a class="footnote" href="#ftn.id2517184" name="id2517184">
      2
     </a>
     ]
    </sup>
    ktorý sa práve vrátil z viedenského presbyteria,
    <sup>
     [
     <a class="footnote" href="#ftn.id2522936" name="id2522936">
      3
     </a>
     ]
    </sup>
    štíhlemu, asi dvadsaťsedemročnému mužovi, doktorovi filozofie a teologie.
   </p>
   <p>
    Po teologických štúdiách dokončených v Pázmaneu
    <sup>
     [
     <a class="footnote" href="#ftn.id2522960" name="id2522960">
      4
     </a>
     ]
    </sup>
    poslal ho ešte biskup, už vysväteného, do presbyteria, aby sa úplne vzdelal a
         složil doktorát. Mienil ho urobiť v semeništi učbárom a časom povzniesť k hodnostiam.
         Doktorát síce obsiahol so zvláštnou pochvalou, ale bol akosi naspech, predčasom povolaný
         biskupom nazpät.
   </p>
   <p>
    Teraz sa prechádzal v plnej gále, v reverende a s hodvábnym plášťom na pleciach, s
         tajomníkom mlčky po chyži. Darmo sa tázal tajomníka, načo ho biskup tak napochytre povolal;
         čo obmýšľa s ním? Tajomník odvetil, že nevie, len sa usmieval, vypúšťajúc kotúče dymu, až
         vstúpil do chyže archivár.
   </p>
   <p>
    Tento bývalý spolužiak Žarnovičov riekol, mädliac si s úsmevom ruky: „Jeho excelencia
         čaká na teba.“
   </p>
   <p>
    Žarnovič hneď pochytil svoj rohatý tripič
    <sup>
     [
     <a class="footnote" href="#ftn.id2523013" name="id2523013">
      5
     </a>
     ]
    </sup>
    a šiel. Archivár vrhol za ním kríž: „Pax tibi, pansláv!“
    <sup>
     [
     <a class="footnote" href="#ftn.id2523026" name="id2523026">
      6
     </a>
     ]
    </sup>
   </p>
   <p>
    „Ten nevďačník,“ prehodil pyšne tajomník.
   </p>
   <p>
    „A veliký nevďačník,“ dodal archivár. „Biskup chcel učiniť z neho človeka a Žarnovič sa
         zverbuje medzi panslávov, na večnú hanbu doteraz nepoškvrneného biskupstva.“
   </p>
   <p>
    „A na svoje nešťastie,“ dodal tajomník. „Jeho excelencia nesverí mu viac nádejnú
         mládež.“
   </p>
   <p>
    „To, to!“ zasmial sa archivár, „capa za záhradníka. Mne len to je divné, že sa mohol ako
         zeman splichtiť s tými hurbanovskými zradcami!“
   </p>
   <p>
    Tak títo v skromnej, papiermi naplnenej tajomníkovej chyži. Nazrime do skvostnej paloty
         biskupskej.
   </p>
   <p>
   </p>
   <p>
    <span class="bold">
     <strong>
      II
     </strong>
    </span>
   </p>
   <p>
   </p>
   <p>
    Táto palota je maľovaná, drahocennými obrazmi ozdobená, parketovaná, vyvoštená, čalúnmi
         postretá, lesklým náradím zásobená. Biskup Anonym sedí na červenej pohovke s jedným
         kanonikom. Je to muž stredných rokov, kanonik už starec, s riedkymi vlasmi, začesanými k
         tylu. Obaja majú pohodlné cimády,
    <sup>
     [
     <a class="footnote" href="#ftn.id2523096" name="id2523096">
      7
     </a>
     ]
    </sup>
    biskup malinkú červenú čiapočku na hlave a v ruke list.
   </p>
   <p>
    „Doktorát složil chválitebne,“ sloví tento, „ale čo z toho, keď na také scestie stúpil,
         ako tu píše predstavený presbyteria? Samo ministerstvo vnútorných vecí upozornilo na neho
         ako nebezpečného pansláva. Pri vyšetrovaní sa vykľulo, že Žarnovič tovarišil sa odpočiatku
         s tými najpodozrelejšími ľuďmi vo Viedni; ba našly sa u neho i ruské knižky.“
   </p>
   <p>
    „Ruské knižky!“ tlesol do dlaní kanonik s výrazom velikého úžasu.
   </p>
   <p>
    „Teraz neviem,“ pokračoval biskup, „čo počať s tým človekom? Keby bol ešte svetským,
         vystrčil by som ho doprosta, vysväteného raz biskupstvo už viac odstrániť nemôže.“
   </p>
   <p>
    „Za kaplána ho,“ radil kanonik, „dakam k dobrému vlastencovi, aby sa trochu pri ňom
         napravil.“
   </p>
   <p>
    „Rád by som ho ešte predsa vopchal do toho semenišťa,“ pomykol si biskup čiapočku na
         hlave. „Tí hráči tam len kazia mládež, vychovávajú takých chlebárov, ako sú sami.“
   </p>
   <p>
    „A Žarnovič nám dochová panslávov,“ namietol kanonik.
   </p>
   <p>
    „Učiním mu to nemožným,“ osvedčil sa odhodlane biskup. „Zakážem mu prísne hovoriť či
         verejne či súkromne s chovancami o národnosti. Musí sa držať výlučne vedy teologickej.
         Noviny a knižky slovenské všetky zo semenišťa vyobcujem.“
   </p>
   <p>
    Vtom vstúpil predvolaný Žarnovič so spusteným plášťom a tripičom v ruke. Biskup poskočil
         mu v ústrety k dverám a sám mu podal ruku na bozkanie.
   </p>
   <p>
    „Pekné veci mi tu píšu o vás. Dali ste sa tam vo Viedni do spoločnosti s hurbanistami a
         panslávmi. Preto som vás odvolal pred časom.“
   </p>
   <p>
    „Narodil som sa,“ pozrel mu Žarnovič smelo v oči, „zo slovenských rodičov. To nezapriem
         nikdy za žiadnu cenu, a hotový som reč svoju materinskú vzdelávať, osvetu Slovákov všemožne
         napomáhať.“
   </p>
   <p>
    „Našli u vás ruské knižky,“ vyčitoval mu ďalej biskup.
   </p>
   <p>
    „To prináleží k štúdiám, ktorým som sa venoval,“ vyhováral sa Žarnovič. „Žiadne nárečie
         slovenské nemôže sa zdarile pestovať bez známosti všetkých ostatných nárečí tohože jazyka.“
   </p>
   <p>
    „Teologiu vám pestovať, nie reči,“ namietol opodiaľ stojaci kanonik.
   </p>
   <p>
    „Bez reči vedy niet,“ odvetil Žarnovič.
   </p>
   <p>
    Biskup riekol: „Bojím sa síce sveriť vám mládež, učiním však próbu. Pôjdete do
         semenišťa. Ale musíte sa podrobiť napred skúške. Bo tu sa píše o vás, že i vaše pravoverie
         je podozrivé. Tiahnete vraj k východnej schizme.
    <sup>
     [
     <a class="footnote" href="#ftn.id2523216" name="id2523216">
      8
     </a>
     ]
    </sup>
    “
   </p>
   <p>
    Žarnovič vytiahol svoje doktorské diplomy. „Tu môj dôkaz, že som prestál všetky aj
         najprísnejšie skúšky. Novým sa nepodrobím, a prosím ušetriť ma od toho, aby nedoktori
         skúšali doktora.“
   </p>
   <p>
    „Čo?“ vzplanul biskup, ktorý ani sám doktorom nebol. „Ja nemám právo skušovať vás? Teraz
         som voľný daného vám slova. Nechcete sa podrobiť skúške profesorskej, podrobíte sa teda v
         semeništi ,skúške synodálnej
    <sup>
     [
     <a class="footnote" href="#ftn.id2523250" name="id2523250">
      9
     </a>
     ]
    </sup>
    ‘, a to hneď, aby sme videli, či sa vám môže sveriť kaplánka.“
   </p>
   <p>
    „Skúške synodálnej bez synody,“ riekol ticho urazený Žarnovič a ukloniac sa odišiel.
   </p>
   <p>
    „Čakaj, tvrdohlavý pansláv!“ pohrozil za ním biskup. „Ukážem ti márnosť tvojich
         doktorských diplomov.“
   </p>
   <p>
   </p>
   <p>
    <span class="bold">
     <strong>
      III
     </strong>
    </span>
   </p>
   <p>
   </p>
   <p>
    Na tretí deň potom sedel biskup pri stole so svojimi dvoranmi a správcom semenišťa,
         ktorý bol súčasne kanonikom.
   </p>
   <p>
    Mal tú múdru zásadu, že ani najlepší obed nič nestojí bez koreniva žartov a veselej
         mysle. Preto odkladal, idúc k obedu a večeri, všetky starosti, usiloval sa byť pri stole
         veselým a vzbudiť veselosť. Žartoval, smial sa, pobádal k tomu iných. Prišiel pritom
         obyčajne dakto z duchovenstva do reči. Rozprávali sa žartovné skutky o jednom, o druhom, zo
         starých, nových i najnovších čias. Dvorania znajúci jeho povahu, postarali sa vždy o to,
         aby ulovili dáke novinky.
   </p>
   <p>
    Teraz bol v reči Žarnovič, menovite jeho synodálna skúška bez synody. Správca semenišťa
         líčil so smiechom, ako tvrdo padlo doktorovi podrobiť sa skúške profesorov nedoktorov.
         Títo, majúc zub na neho, sriekli sa. Každý predložil zo svojej vedy doktorovi tie
         najjednoduchšie, najprimitívnejšie a najľahšie otázky, na ktoré by najchatrnejší
         seminaristický chovanec bol na uspokojenie odpovedal, ako: koľko je Bohov? atď., a potom ho
         chválili, keď dobre odvetil. V zátvore ho držali celý deň a celú noc, dali mu veľmi skrovne
         jesť a striehli nad ním ako nad väzňom. Pri dverách stála stráž, ktorá ho i v čas
         prirodzených potrieb sprevádzala. Naložili mu vypracovať chriu o škodlivosti pýchy.
    <sup>
     [
     <a class="footnote" href="#ftn.id2523343" name="id2523343">
      10
     </a>
     ]
    </sup>
   </p>
   <p>
    Toto rozprával správca so smiechom a biskup sa tak rehotal, že sa až za brucho lapal.
   </p>
   <p>
    Smiech však ustúpil prísnosti, keď sa tázal biskup tajomníka, či už zvestoval
         vyskúšanému, že pôjde za kaplána k Virasztóvi?
   </p>
   <p>
    „Zvestoval som mu,“ riekol tajomník, „ale Žarnovič sa osvedčil odhodlane, že na žiadnu
         kaplánku nepôjde. Učinil pritom tak zúrivú tvár, že som sa ho až zľakol.“
   </p>
   <p>
    „Čo? Nepôjde?“ začervenal sa biskup. „Bude odporovať svojmu prelátovi?“
   </p>
   <p>
    „Ja sa opovažujem prosiť za neho,“ ozval sa správca semenišťa pokorne. „Bojím sa
         prílišného dráždenia toho srditého pansláva. Nechcel by som ho hnať na kraj zúfalstva. Časy
         sú také, že by nám mohol narobiť veľkú ostudu. Bolo by mu predsa pohodiť dáku chudobnú
         faričku.“
   </p>
   <p>
    „Práve je uprázdnená baraňanská,“ ozval sa tajomník.
   </p>
   <p>
    „Bojím sa,“ namietol biskup, „sveriť mu samostatne akúkoľvek odľahlú obec. Pokazí ľud
         panslavizmom.“
   </p>
   <p>
    „Len by ho ľud strpel,“ bránil svoj návrh tlstolíci tajomník.
   </p>
   <p>
    „Dobre teda,“ privolil biskup, „nech ide za administrátora, až sa mu vyzíska od
         patronátu prezenta.
    <sup>
     [
     <a class="footnote" href="#ftn.id2523429" name="id2523429">
      12
     </a>
     ]
    </sup>
    Píšte Huňásovi, nech ho ta uvedie.“
   </p>
   <p>
   </p>
   <p>
    <span class="bold">
     <strong>
      IV
     </strong>
    </span>
   </p>
   <p>
   </p>
   <p>
    Spomenutý Huňás
    <sup>
     [
     <a class="footnote" href="#ftn.id2523470" name="id2523470">
      13
     </a>
     ]
    </sup>
    bol farárom v mestečku Krivošanoch, súčasne vicearchidiakonom, biskupovi veľmi
         milý muž. Jeho posielal ešte i do cudzích dištriktov, kde chcel prísne proti farárovi
         zakročiť, bo znal jeho neuprositeľnú tvrdosť. Bol to muž obstarný, v tvári vzozrenia tak
         odpudzujúceho, že sa ho až zľakol, kto ho prvý raz uzrel. Platil za veľmi učeného, ale mal
         len novinársku vzdelanosť. Maďarsky hovoril slabo, pokladal sa však za velikého Maďara a
         bol zaprisahaným nepriateľom Slovákov. Bol veľmi skrbný, preto i nahrabal hojne, mal svoje
         vlastné veliké gazdovstvo, dva domy a hojné istiny v sporiteľni.
   </p>
   <p>
    Stretáme sa s ním po prvý raz pri skromnom obede doma. On sám sedí za vrchstolom. Na
         pravej ruke jemu po boku, ako hosť, jeho miláčik plebán Virasztó,
    <sup>
     [
     <a class="footnote" href="#ftn.id2523514" name="id2523514">
      14
     </a>
     ]
    </sup>
    prvotne Výrostko, mužík malý, tmavej plete, besný maďarón. K nemu to mal ísť
         Žarnovič za kaplána s velikou ujmou. Bo Výrostko bol jeho spolužiak a nenávideli sa
         nesmierne. Preto sa i Žarnovič vzoprel biskupovým úmyslom tak odhodlane. Potom tu sedeli,
         ako domáci, dvaja kapláni, obaja maďarského ducha.
   </p>
   <p>
    Títo nahradzovali málomluvnosť prednostovu. Najprv rozprávali, čo súkromne počuli o
         práve kypiacej talianskej vojne,
    <sup>
     [
     <a class="footnote" href="#ftn.id2506366" name="id2506366">
      15
     </a>
     ]
    </sup>
    o uhorskej légii sbierajúcej sa v Itálii, a o nádejách vlastencov.
   </p>
   <p>
    „Dvojhlavej potvore v Lombardsku je úzko
    <sup>
     [
     <a class="footnote" href="#ftn.id2506392" name="id2506392">
      16
     </a>
     ]
    </sup>
    ,“ poznamenal Virasztó. „Légia uhorská v Taliansku obnáša už dvadsaťtisíc
         dobrovoľníkov, všetko mužov smelých a ľudí vzdelaných. Vtrhnú do Dalmátska a Chorvátska.
         Chorváti prijmú Kossutha
    <sup>
     [
     <a class="footnote" href="#ftn.id2506414" name="id2506414">
      17
     </a>
     ]
    </sup>
    s otvorenými ramenami. Tá odplata, akú dostali vo Viedni,
    <sup>
     [
     <a class="footnote" href="#ftn.id2506432" name="id2506432">
      18
     </a>
     ]
    </sup>
    smierila ich s Uhrami.“
   </p>
   <p>
    „Ale náš generálny prokurátor má úzkosť,“ uškrnula sa farárova tvár za vrchstolom.
   </p>
   <p>
    „Poriadne,“ prisvedčil Virasztó. „Dechtiar mnoho prispel k obsadeniu úradov Čechmi.
    <sup>
     [
     <a class="footnote" href="#ftn.id2506459" name="id2506459">
      19
     </a>
     ]
    </sup>
    Blíži sa čas účtov pre toho pansláva.“
   </p>
   <p>
    „A vy,“ ozval sa kaplán, „dostanete pansláva za pomocníka.“
   </p>
   <p>
    „Ja? Koho?“
   </p>
   <p>
    „Nuž Žarnoviča. Biskup ho odvolal z Viedne, lebo ho tam mali obesiť: Našli uňho ruské
         ruble a veľmi nebezpečné ruské listy. Učbárom už nebude. Biskup pošle doktora na učenie k
         vám.“
   </p>
   <p>
    „To by mi bolo treba!“ zaškaredil sa Virasztó. „Boli sme v škole úhlavnými nepriateľmi.
         Radšej žiadneho kaplána, než tú pyšnú hlavu.“
   </p>
   <p>
    „Nebojte sa nič,“ potešil ho Huňás. „Moji kapláni ulovili lživú povesť. Je pravda, že
         biskup Žarnovica pre panslavizmus z Viedne odvolal a s náramným hnevom prijal; ale poslal
         ho do Baranieho za administrátora. Ja som dostal úradné vyzvanie uviesť ho do fary.“
   </p>
   <p>
    „Medzi dobrých tam príde,“ zasmial sa škodoradostne Virasztó. „Baraňanci sú známe šelmy,
         neúctiví surovci, nadmieru smelí korheli, neskrotiteľní divosi, ktorí ani Boha samého
         neuctia. S úbohým starým vadili sa v chráme a pokutovaný bol farár. Z Baranieho ešte žiaden
         poctivo nevyšiel.“
   </p>
   <p>
    „Žarnoviča bude podporovať prokurátor Dechtiar
    <sup>
     [
     <a class="footnote" href="#ftn.id2506526" name="id2506526">
      20
     </a>
     ]
    </sup>
    ,“ slovil Huňás. „Obaja sú panslávi a Dechtiar prorok sedliakov.“
   </p>
   <p>
    „Možno,“ kývol Virasztó plecami, „ale práve Dechtiar je vidla na vyhadzovanie farárov z
         Baranieho. Všetka neúcta a vzbura Baraňancov proti farárom pochádza vlastne od neho.
         Sedliaci bežia k nemu pri každej maličkosti so žalobami a Dechtiar hneď káže písať
         inštancie.“
   </p>
   <p>
    „A biskup,“ ozval sa kaplán, „hneď je hotový so súdom, náhle príde žaloba na farára. Keď
         oproti tomu žaluje sa farár, biskup kývne plecom: nemôžem spomôcť.“
   </p>
   <p>
    „Ozaj,“ lapil slovo druhý, „mnohí biskupi majú moc len na naše trestanie, na ochranu
         nie. Ich krivuľa je vždy zdvihnutá na nás, nikdy nie na našich krivditeľov. Ako príde
         žaloba na nás, už sme stratení. Viny dosť, že žaloba prišla. Už tým samým sme hodní trestu,
         že sa našiel taký, komu sa neľúbime. Predpokladá sa, že farár nemôže byť nevinný, náhle sa
         nájde žalobník. Musí byť zlý, povedá sa, keď prišla sťažnosť na neho.“
   </p>
   <p>
    „To isté platí o vrchnosti a súdoch svetských,“ pokračoval ten, čo započal. „I tu nech
         sa farár so žiadnou žalobou neukáže. Akákoľvek krivda sa mu stane, vždy len on vinný, bo by
         sa to dobrému farárovi nebolo stalo. Že nás vyrovnali so svetskými, to je lož. Vyrovnali
         nás až nazbyt v bremenách a povinnostiach, ale v práve veru nie! Za zločin vlečú nás do
         žalára, ale pred krivdou záštitu nám nedajú. Duchovenstvo je mimo ochranu zákonov
         postavené.“
   </p>
   <p>
    Tak sa roztúžili kapláni pri spomienke na zlopovestné Baranie.
   </p>
   <p>
   </p>
   <p>
    <span class="bold">
     <strong>
      V
     </strong>
    </span>
   </p>
   <p>
   </p>
   <p>
    Vstúpime už do tejto malej, na mape Illincovej
    <sup>
     [
     <a class="footnote" href="#ftn.id2506636" name="id2506636">
      21
     </a>
     ]
    </sup>
    zrejmej Sodomy, kde mal nájsť panslavistický doktor odmenu svojej pilnosti a
         dobre vynaložených mladých liet, a to na celý život.
   </p>
   <p>
    Veliký krik sa ozýval na ulici. Richtár Belko stojí s úradnou palicou pred ošarpaným
         domom Kotrbacovým a rozkazuje mu priahať po nového farára na kapitulu.
   </p>
   <p>
    „Čo? Po toho zemana?“ vreští tento na svojom zasmetenom dvore, „prisahám, nepôjdem.
         Čerta sme vyhnali, diabla si privezieme. Nepôjdem! Z toho nikdy dobrý farár nebude. Taký
         sprosták. Keď už bol vysvätený, poslali ho znovu do školy do Viedne, bo doma ničomu sa
         nemohol naučiť. Učil sa i doktorstvo, i tam nič. Sprosták ako sprosták. Keby som mal tak
         hlúpeho syna, uťal by som mu hlavu na kláte ako husi. Druhí kňazi len sa smejú z neho,
         prezývajú ho, že to taký akýsi pán Sláv.
    <sup>
     [
     <a class="footnote" href="#ftn.id2506691" name="id2506691">
      22
     </a>
     ]
    </sup>
    Nech ide, kto chce, ja, prisahám Bohu, nepôjdem!“
   </p>
   <p>
    Na tento krik otŕčaly sa už zpoza plotu ženské a detské hlavy.
   </p>
   <p>
    „Čo to za pán Sláv?“ ďubol richtár Belko lieskovicou do zeme.
   </p>
   <p>
    „To je taký sprosták,“ vrešťal Kotrbac, „čo ani slovensky nevie, akýsi Nemčisko, či
         Maďar, či čo, taký huncút zeman. Bude nám tu chcieť rozkazovať.“
   </p>
   <p>
    „Ako to vieš, že je zeman?“ namietal richtár. „Ja ani meno jeho ešte neznám.“
   </p>
   <p>
    A mal v tom tento zvláštny sedliak pravdu. Bol to večný behúň a bezpríkladne vtieravý
         bezočivec. Chodil ustavične krížom-krážom po furmankách a všade sa vtisol ako nezbedná
         mucha, k pánom, biskupom, farárom, kaplánom, učiteľom, mešťanom, židom; všade sa pustil do
         reči, sbieral novinky, roznášal klebety. Potom mal večné pravoty s celým svetom. Všetky
         správne i súdne úrady maly s ním do činenia. Kde ho jednými dverami vystrčili, tam vošiel
         druhými. Písal i cisárovi do Viedne, aspoň raz v mesiaci. O všetko sa staral, len o svoj
         dom nie. Role, lúky, mal pozastavované,
    <sup>
     [
     <a class="footnote" href="#ftn.id2506754" name="id2506754">
      23
     </a>
     ]
    </sup>
    škapky len kosť a koža, kravku jedinú bez chvosta, budunky letely na hromadu, v
         dome ustavičný plač, útek ženy, detí. Celý svet mal ho za lotra a blázna, on ale pokladal
         sa za obhajcu pravdy, držal sa za najväčšieho mudrca a za najdôležitejšiu osobu po
         cisárovi. On a cisár dajú tým pánom, tým rebelantom, počkaj! To boly jeho večné myšlienky.
         Mal ale, pri svojej nepokojnej zvedavosti a večnom tekaní, podivnú známosť osôb. On každého
         znal osobne a podľa mena. Vyňuchal tiež novinky. Nedarmo teda sa chlúbil, že zná všetko.
         Vyzvedal i o novom farárovi, kto je, čo je; lenže pomluvy, ktoré o ňom počul po farách,
         pochopil svojím zmäteným korheľským rozumom. Najviac sa mu pri ňom neľúbilo to, že je
         zeman. Lebo bol velikým nenávistníkom zemianstva tak, ako jeho ujec, generálny prokurátor
         Dechtiar.
   </p>
   <p>
    „Dakto musí ísť po farára,“ nástojil richtár, „a tebe rozkazujem. Priahaj!“
   </p>
   <p>
    „Kto si ho vyvolil, nech ide,“ odvrkol Kotrbac. „Načo nám tu posiela biskup takých
         kadejakých zemanov, čo ich ani neznáme?“
   </p>
   <p>
    „Veď je nie čert, hoc je i zeman,“ ozvala sa cez plot suseda. „Pekne veru sa hotujeme na
         prijatie nového duchovného otca.“
   </p>
   <p>
    „Nech si ide na svoju kúriu
    <sup>
     [
     <a class="footnote" href="#ftn.id2506824" name="id2506824">
      24
     </a>
     ]
    </sup>
    ,“ vrešťal Kotrbac svojím večne zachrípnutým hlasom. „Ja nepôjdem po neho, ale
         ho vyženiem. Vyhnal som starého, ta vyženiem i mladého. Biskupa znám, bol som u neho. Dobrý
         pán, môj priateľ, on mi kvôli urobí. Dá nám toho kaplánika, čo ja znám. To bude kňazík,“
         mlsol, „nie taký huncút zeman.“
   </p>
   <p>
    Vtom nadišiel Capinos, jediný úplne triezvy sedliak v Baraňom, mužík chudorľavý, s
         maličkou tváričkou, vyčnievajúcou briadkou, veliký svätúško, ale i chytrák. Chodil po
         všetkých odpustoch modliť sa, zem bozkávať, ale i po všetkých trhoch klamať rozmanitými
         úskokmi pri statku. Nebolo nábožnejšieho človeka v chráme, lež ani väčšieho šibala v
         obchode. Podivuhodná bola jeho pamäť. Raz vypočutú kázeň znal i o šesť rokov temer
         doslovne. Vedel liečiť statok, zvlášť kone a ovce od prašín, a široko-ďaleko ho na to
         potrebovali. Na sebe mal vždy, i v lete, vetchú bundičku. I teraz sa zjavil v nej pred
         Kotrbacovým domom.
   </p>
   <p>
    „Iď, iď,“ harušil ožralého krikľúňa. „Ešte nový farár ani nevkročil do fary, už ho
         vyháňame. Ty by si tak chcel zachádzať s farármi ako s koňmi. Keď nevládze, kolom do neho,
         pokiaľ ho nedobiješ.“
   </p>
   <p>
    „A komu rozkáže chudobný človek,“ zarehotal sa ožran, „keď nie svojmu koňovi, psovi,
         organistovi a farárovi? Ja to užívam tých popov jedného proti druhému a tak bijem popa
         popom.“
   </p>
   <p>
    „Iď, ty pálenčená bočka!“ odpľul Capinos.
   </p>
   <p>
    „Ba ty iď,“ vysmieval sa mu Kotrbac. „Ty dupok! Smrdíš v tej bundičke ako dudok. Ale už
         len pôjdem,“ oblizol sa. „Ak bude dobrý, dobre; keď nie, mám pár groší na jednu inštanciu.
         Vyhodil som na psom drúku jedného, vyhodím ich i dvadsať. S farármi teraz krátky proces.
         Máme biskupa dobrého. Viete, ako nám musel starý štólu navracovať a pred Huňásom na stôl
         peniaze čítať?“
   </p>
   <p>
    Takúto bezuzdnú, nekonečnú ošemetnosť zapríčinili v Baraňom biskup a Huňás, lebo uviedli
         farára v ľahkosť. Následky toho a ešte väčšiu neopatrnosť biskupskú a zlobu lživých bratov
         mal skúsiť úbohý Žarnovič.
   </p>
   <p>
   </p>
   <p>
    <span class="bold">
     <strong>
      VI
     </strong>
    </span>
   </p>
   <p>
   </p>
   <p>
    Jeho skromný nábytoček snosili ľahko sedliaci, ktorí ho priviezli, do pustej fary, kde
         hlas tak sa ozýval ako v prázdnom sude. Posteľ, stolík, dve stoličky, kufor, sväzok perín,
         dve debny kníh, to bolo všetko, čo neporiadne pohádzali okolo stien. Najpotrebnejšie
         kuchynské náradie odvláčila gazdiná do čeľadnej chyže.
   </p>
   <p>
    Všetko už bolo tam, čo malo byť, keď vkročili vozkovia, richtár Belko s paličkou a
         organista v poplátanom a predsa ešte deravom kabáte, neoholený, so strniskom na brade.
   </p>
   <p>
    „Priviezli sme ich statočne, ich milosť pán farár,“ riekol jeden z vozkov, „nechže nám
         už teraz vyhodia dačo na pálenku.“
   </p>
   <p>
    „Vypite radšej holbu vína,“ siahol Žarnovič k tenkému pugiláru a vyhodil bezočivcom
         zlatku.
   </p>
   <p>
    Richtár sa ozval: „Do pustej prišli fary, ale naplní sa to skoro, bo naša fara bohatá.“
   </p>
   <p>
    „Veru nie hockde má sa farár tak dobre ako u nás,“ prisvedčili sedliaci, „bo u nás cisár
         platí.“
   </p>
   <p>
    Kotrbac riekol svojím chripľavým hlasom: „Len nech držia, pán farár, s nami.“
   </p>
   <p>
    „A s kým by som mal držať, ak nie s vami?“ usmial sa prívetive Žarnovič, ktorý naozaj
         vstúpil medzi nich plný svätej lásky a najväčšej ochoty napomáhať ich duševné a hmotné
         blaho. „Odkázaní sme jedni na druhých, ja na vás, vy na mňa. Spolu musíme znášať, ako verní
         manželia, i radosť i žalosť.“
   </p>
   <p>
    Riekol to pohnutým srdcom a s poľutovaním. Lebo myslel, že sedliaci vyslovili proti tomu
         svoju sťažnosť, že farári obyčajne do jedného mecha dujú s pánmi. Ale nasledujúce reči ho
         presvedčily, že tu je dačo iného pod pokrývkou, nie pýtanie ochrany, lež mrzuté vypínanie
         sa sprostáctva.
   </p>
   <p>
    „Nech poslúchajú nás, ta bude dobre,“ obzrel sa Kotrbac po sedliakoch.
   </p>
   <p>
    „Ja tak rozumiem svojmu povolaniu,“ zavrátil ho zarazený Žarnovič, „že vy máte poslúchať
         mňa, nie ja vás.“
   </p>
   <p>
    „Tak veru,“ prisvedčovali sedliaci. „Ovečky musia kráčať za pastierom.“
   </p>
   <p>
    Prišla potom reč na odstráneného farára. Sedliaci ho obsypali žalobami, že bol lakomý,
         tvrdý, vyberal štólu, ktorú potom musel vracať, vadil sa a socal s ľuďmi v kostole pre
         rokovinu.
   </p>
   <p>
    „Nechválim to,“ krútil Žarnovič povážlive hlavou, „lež ani vás chváliť nemôžem. Ako by
         to bol mohol učiniť, keby vy ste boli vyplnili svoju povinnosť voči nemu? Farári tiež
         nemôžu žiť z povetria.“
   </p>
   <p>
    „To bol len taký starý frfrák,“ žaloval ďalej Kotrbac. „Ani kázať statočne, len nadávať
         do korheľov.“
   </p>
   <p>
    „V tom ja tiež nebudem inakší, ak mi príležitosť zavdáte,“ osvedčil sa prosto Žarnovič,
         vidiac drzosť divochov a majúc zato, že na takéto hrubé drevo treba od počiatku len sekeru.
         „Farár je na to, aby napomínal a karhal lživých kresťanov, ktorí len vieru majú, ale statky
         kresťanské nemajú.“
   </p>
   <p>
    Kotrbac sa obzrel po sedliakoch s mihnutím, potom bozkal farárovi ruku: „Teraz máme,
         chvalabohu, farára mladého, učeného, dobrého. Nech ich len Kristus pán živí, aby sa u nás
         zostarali a zomreli. Len nech postavia iného kostolného gazdu. A hejže?“ obzrel sa po
         sedliakoch, „a hejže druhého chceme kostolného gazdu? Ja nemusím byť, ale toho Truľa
         nechceme, a hejže?“ oblizoval sa.
   </p>
   <p>
    „O tom teraz hovoriť je nevčasné,“ odmrštil to Žarnovič a sedliaci sa pratali von.
   </p>
   <p>
    Pri odchode len Kotrbac bozkal zase ruku farárovi, ale na dvore sa osvedčil: „Ten,
         prisahám Bohu, zelenú kapustu u nás jesť nebude. Počuli ste ho. Sám sa osvedčil, že nebude
         lepší ako ten starý zdierca. Ja prisahám, popovským poddaným nebudem. Darmo robiť a dávať
         prestalo. Popov platí cisár, nám musia slúžiť zadarmo.“
   </p>
   <p>
    „Ale slovensky predsa zná,“ zasmial sa richtár, „a ty si povedal, že je akýsi pán Sláv.“
   </p>
   <p>
    „Daj mi Bože,“ kývol Kotrbac pohrdlive plecom. „Slovensky vie i môj kôň. Vijo!“ praskol
         do škapky bičom a von zo dvora.
   </p>
   <p>
    V krčme potom prepila sa darovaná zlatovka a viac sedliackych pri nej s rozličnými
         úvahami o novom farárovi, pričom najviac sa ozýval chripľavý, chriašteľovmu škreku podobný
         hlas.
   </p>
   <p>
   </p>
   <p>
    <span class="bold">
     <strong>
      VII
     </strong>
    </span>
   </p>
   <p>
   </p>
   <p>
    Farár sa tázal organistu, ktorý ostal po odchode sedliakov, čo to za človeka ten
         územčistý, širokoprsý, zachrípnutý?
   </p>
   <p>
    „Večné motovidlo,“ odvetil organista, „klebetník, poburovateľ, žalobník, nestydatý
         behúň, snovač pravôt, luhár, šialenec a nadovšetko korheľ. Zapríčinil starému pánovi tisíc
         nerestí a naposledok ho vyhnal nič po nič. Naviedol obec na inštanciu, biskup prijal všetko
         za svätú pravdu, odstránil farára bez okolkov. Tí terajší biskupi akosi nezastávajú
         farárov, lež uvodia ich v ľahkosť pred ľudom. Že starý pán vyberal pár krajciarov štóly
         viac, keď teraz hodnota peňazí tak klesla a sedliak stal sa slobodným držiteľom zeme, musel
         neborák pred vyslaným vicearchidiakonom tu na fare vracať každému jeho krajciare. Sedliaci
         to potom prepili v krčme s chachotom a neslušnými úškľabmi. Ten biskup, ja neviem, azdaj
         chce, aby nás farárov a organistov korheli metlami vyhnali z dediny. I ten vicearchidiakon
         Huňás, tie kliešte biskupove, je tiež taký. Majúc rozkaz, mohol to činiť aspoň miernejšie,
         nie tak krikľavo, s takým shonom ľudu a s takou ostudou farárovou. Nemilosrdný to korbáč v
         ruke biskupovej.“
   </p>
   <p>
    „A čo to bolo s tou zvadou v kostole?“ tázal sa ďalej Žarnovič.
   </p>
   <p>
    „To bolo takto,“ odkašľal organista a upravil na sebe poplátaný kabát. „Sedliaci nielen
         že sa nestali štedrejšími po zrušení panštiny, lež chceli aj farské a organistovské
         povinnosti striasť celkom so seba. Ani robiť, ani rokovinu dávať.
    <sup>
     [
     <a class="footnote" href="#ftn.id2507194" name="id2507194">
      25
     </a>
     ]
    </sup>
    Keď ich harušil za to farár s kazateľnice a tázal sa, prečo nečinia povinnosti
         svojej zadosť, vstal v lavici ten lotor Kotrbac a vykríkol: ,Nuž preto, že darmo robiť a
         dávať prestalo! Ich platí pán cisár, ta nám musia slúžiť zadarmo!‘ Rozjarený farár sbehol s
         kazateľnice a vysocal Kotrbaca von. Ale sedliaci zaujali sa za podliaka, vyšli za ním
         všetci von, zanechali nás samých v kostole. Starý pán zadal rušiteľa služieb božích u súdu,
         ale kto sa teraz za cirkevného služobníka zaujme? Vec u súdu ani hore nevzali.
   </p>
   <p>
    Inakšie mali šťastie sedliaci so svojou lživou inštanciou na odstránenie farára. Luhali
         nestydate a bezbožne, ako že farár neučí katechizmus, čo mu sami nemožným robia. Bo keď
         zdržujeme, ja i kostolník, z chrámu utekajúcu mládež, odsotia nás, až kozla prevrátime.
         Taká to tu Sodoma. Dali napísať oplani aj to, že farár ani modliť sa nezná, pretože vraj
         vynecháva ,sláva‘. A biskup, nie žeby bol dal vec vyskúmať a vinných tiež potrestať, len
         farára poslal s hanbou preč. Bezbožníci sa smiali, úbohý starec pošiel so slzami. Mne ho je
         srdečne ľúto. Dobrý to bol človek. Na ostatnú jeho kázeň budú lotri pamätať, bodaj by sa
         nevyplnilo na nich, čo im zaželal.“
   </p>
   <p>
    „Dosť, dosť,“ pretrhol ho Žarnovič. „Sedliakov neomlúvam, ale i farár ukázal pritom
         nehodnú surovosť. Povedzte mi radšej dačo o miestnom panstve.“
   </p>
   <p>
    „Toho ako by nebolo,“ riekol organista. „V grófskom kaštieli býva žid, pán Baraňanský
         ani o farárovi, ani o mne, ani o kostole nič počuť nechce. Katolík je, ale v kostole nikdy
         sa neukáže tak, ako jeho kalvínska pani. Pod službami božími poľúva. Starý pán nikdy
         nechodil k nemu.“
   </p>
   <p>
    „A čo dáva panstvo farárovi a organistovi?“ tázal sa Žarnovič. „Sto bohov a tritisíc
         teremtettov,“ kývol organista plecom. Tázal sa i na školu, ako ju navštevujú deti?
   </p>
   <p>
    „Z päťdesiat povinovatých,“ ovesil učiteľ hlavu, „chodí päť-šesť asi za dva mesiace, bo
         v lete je robota a v zime je chladno.“
   </p>
   <p>
    Novoprišlý farár mal o čom premýšľať v prvú noc na pustej fare.
   </p>
   <p>
   </p>
   <p>
    <span class="bold">
     <strong>
      VIII
     </strong>
    </span>
   </p>
   <p>
   </p>
   <p>
    Ráno ho potešil richtár účtami za obielenie fary. Platilo sa vraj za bočku vápna dve
         zlatovky, za privezenie jedna, bieličkám dve, za štetky jedna, spolu šesť zlatoviek.
         Žarnovič pokrútil nad takou šľachetnosťou hlavou, ale pohodil oplanovi nestydato žiadanú
         sumu.
   </p>
   <p>
    Okolo poludnia prikvitol v Baraňom dobre známy vicearchidiakon oddať novému
         administrátorovi kostolné a farské veci podľa soznamu, čo v tak chudobnej cirkvi ľahko sa
         stalo. Na fare nič iného nebolo ako zápisnice a jeden roztrhaný breviár, v chráme kazuly,
         kamže, obrazy, svietniky a podobné skromnučké náradie.
   </p>
   <p>
    Po dokončení úradnej práce riekol Žarnovič: „Ráčte vziať za vďak s obedom, aký môže
         predložiť začiatočník, ktorý práve prišiel.“
   </p>
   <p>
    „O to je postarané,“ riekol Huňás a skríkol na kočiša, aby vniesol, čo tam na vozíku.
         „Vedel som, kam idem. Vy budete mojím hosťom, nie ja vaším.“
   </p>
   <p>
    Kočiš vniesol sklenku vína, pekárske pečivo a v papieri pečienku. K tomu zasadli obaja,
         len polievku priniesla gazdiná.
   </p>
   <p>
    Obed teda mali obstojný, ale shovor viazol. Nedôverujúc jeden druhému, vážili obaja
         úzkostlive slová. O denných otázkach, o politike, o krajinských, národných záležitostiach
         hovoriť vystríhal sa jeden i druhý, aby nevypuklo medzi nimi rôznohlasie. Pritom všetkom
         nedalo sa to vcele udusiť, rôznosť smýšľania predsa vypukla do trpkých výrazov.
   </p>
   <p>
    Huňás sa tázal, či má istú nádej na prezentu?
   </p>
   <p>
    „Biskup ma položil na prvé miesto,“ odvetil Žarnovič, „a to je dosť pri takých farách,
         ako je moja, kde je patrónom krajinská cirkevná pokladnica. Biskupovu vôľu tam nikdy
         nepodvrátia.“
   </p>
   <p>
    „Dáte sa potom inštalovať,“ prehodil Huňás.
   </p>
   <p>
    „Nachádzam to potrebným,“ prisvedčil Žarnovič, „aby ma nemohol tak ľahko odtiaľto
         sfúknuť biskup ako predchodcu. Tento ľud je mätežný, navykol už farárov vyhadzovať. Možno
         predvídať, že v pokoji nebude.“
   </p>
   <p>
    „Vás bude mať rád,“ uškrnul sa Huňás, „bo ste milovník ľudu. Láska budí lásku.“
   </p>
   <p>
    „Ba slepý ľud,“ odvetil Žarnovič, „rád križuje svojich spasiteľov. Najväčším priateľom
         svojím sa protiví, vrahom však oddáva s dôverou.“
   </p>
   <p>
    „Lenže tí domnelí priatelia ľudu,“ bodol ho nazpät Huňás, „mávajú často len pekné slová
         a úplne zasluhujú nedôveru ľudu. Jeden sa pokladá za priateľa ľudu, druhý ním skutočne je.“
   </p>
   <p>
    Obaja cítili sa teraz urazenými. Sišli sa s ostýchavosťou a rozišli sa s trpkosťou,
         lenže Žarnovič nemohol nič, Huňás hneď našiel príležitosť škodiť mu, dodať smelosť
         Baraňancom, ktorí už raz považovali svojho farára za spoločného nepriateľa všetkých a
         hotoví boli vždy duť proti nemu s kýmkoľvek.
   </p>
   <p>
    Neprišli na faru pokloniť sa svojmu veľkému priaznivcovi, lež s holými hlavami obstali
         na ulici domov idúceho Huňása.
   </p>
   <p>
    „Nech dajú pobozkať tú svätú rúčku,“ pristúpil najbližšie vozíku Kotrbac. „Čo myslia,
         pán veľkomožný? Dostali sme dobrého farára?“
   </p>
   <p>
    „Čas ukáže. Ja, viete, že som sa vždy zaujímal za vás a bol som vám na pomoci,“ riekol
         významne Huňás a kývol kočišovi.
   </p>
   <p>
    Dômyseľní sedliaci tomu porozumeli a želali mu z celého srdca šťastlivú cestu.
   </p>
   <p>
   </p>
   <p>
    <span class="bold">
     <strong>
      IX
     </strong>
    </span>
   </p>
   <p>
   </p>
   <p>
    Žarnovič už znal svoj ľud. Akého ducha je panstvo, to skúsil, keď učinil, čo zdvorilosť
         so sebou prinášala. Akokoľvek mu opísal organista Baraňanského, predsa sa odhodlal učiniť
         mu svoju poklonu. Dúfal, že sa učiní aspoň znesiteľným u neho, a pokladal to za veľmi
         potrebné. Lebo sprostý ľud, akokoľvek pánov nenávidí, predsa vždy pohŕda farárom, keď vidí,
         že pohŕdajú ním páni. Pokladal teda za veľmi potrebnú vec, učiniť bez odkladania krok k
         získaniu si náklonnosti Baraňanského.
   </p>
   <p>
    Tento mladý muž vysokého vzrastu, s ohnutým nosom, gaštanovými vlasmi, riedkou briadkou
         a malinkými bajúzikmi sedí na stolici pri okne a fajčí smotku, pani však pletie na mäkkej
         pohovke bielu pančušku.
   </p>
   <p>
    „Či sa predsa príde ukázať nový farár?“ sloví táto. „Svedčilo by sa.“
   </p>
   <p>
    „Mne nech nechodí pred oči,“ otrel si Baraňanský popol zo smotky. „Nemôžem vystáť
         žiadneho popa, tým menej pansláva.“
   </p>
   <p>
    „Tu v Baraňom,“ krotila ho pani, „na tom veľmi málo záleží, ako kto smýšľa. Či pansláv,
         či vlastenec, tu len so dňa na deň žiť.“
   </p>
   <p>
    „A tu ti ide, mátoha!“ dupol pán nohou. „Vlečie sa v tej reverende ako dáky
         černokňažník. Už toto ich úradné rúcho múti vo mne žlč.“
   </p>
   <p>
    „Mlč!“ vyzrela i pani oknom a pobozkala muža, „i naši kalvínski nosia reverendy. Chce
         nám tým preukázať česť, že sa dostavuje v úradnom rúchu. Zadržíme ho na obed?“ riekla, zas
         si sadnúc.
   </p>
   <p>
    „Ten obedovať so mnou?“ zaškaredil sa Baraňanský. „Radšej Kotrbac.“
   </p>
   <p>
    „Neučiň mu aspoň žiadnu príkrosť,“ pohrozila pani ihlicou. „Musíme šetriť samých seba.“
   </p>
   <p>
    Na zaklopanie riekla ona „szabad“
    <sup>
     [
     <a class="footnote" href="#ftn.id2504927" name="id2504927">
      26
     </a>
     ]
    </sup>
    , ale žiaden nepovstal. Ba dali príchodziemu postáť, len o dobrú chvíľu kynul
         pán, aby si sadol.
   </p>
   <p>
    Po daktorých chladných osobných otázkach prišly do reči krajinské záležitosti.
         Baraňanský žehral na množstvo neznesiteľných daní, na nemilosrdné lúpenie a celkové
         ožobráčenie krajiny, na cudzie úradníctvo, na premenenie kráľovstva v bezprávnu provinciu,
         na zastavenie snemov, na ľubovoľné ukladanie poplatkov a dodal významne, že by tých
         všetkých povešať bolo treba, čo k tomu dopomáhali. Pani si sťažovala na vymanenie
         sedliakov. Tvrdila, že tým len páni boli nespravedlive olúpení, sedliakom že to nič
         neprospelo, pretože im len k pijanstvu zavdalo príležitosť. „Prestali byť našimi
         poddanými,“ dodala, „miesto toho stanú sa poddanými židovskými. Nezadlho zaujmú títo
         prašivci celú urbársku časť chotára. Medzi slobodným a poddaným sedliakom iného rozdielu
         niet, ako väčšie pijanstvo a hlúpa pýcha.“
   </p>
   <p>
    „Bude to časom lepšie,“ potešil ju Žarnovič, „keď príde lepšie vychované pokolenie.“
   </p>
   <p>
    „A to lepšie pokolenie vychováte vy, popovia,“ riekol s trpkým úškľabkom Baraňanský,
         „vy, soľ zeme a sviece sveta? Vaši učitelia sú nevedomí žobráci, pijanskí surovci; farári
         len gazdovať, alebo hostinky dávať, hrať na karty, túlať sa, všade strčiť nos, jesť a piť.
         Cez týždeň sedliačite, alebo pomáhate ničomným ľuďom nič nerobiť, v nedeľu odhajduchujete
         omšu a nadáte sedliakom do korheľov, tak ste už dokonalí farári. K týmto zásluhám prichodí
         ešte tá, že ľud pohoršujete zlým príkladom. Nejedna fara je pelešou nemravnosti.“
   </p>
   <p>
    „Nerád by som,“ sklopil zarazený Žarnovič oči, „aby to platilo o mne a mojom úradovaní.“
   </p>
   <p>
    „I najlepší z vás,“ sekal ešte nešetrnejšie Baraňanský, „je len hamovka na voze pokroku
         ľudstva. Všetci ste len privilegovaní rozširovatelia hlúpstva a nemravnosti. Vediete ľud k
         záhaľke premnohými zbytočnými sviatkami, k ničomným túlačkám vašimi odpustkami, o ktorých,
         čo sú, sami neviete. Bijete mu do hlavy neprirodzené výmysly temných vekov, ktoré ho len
         ohlúpujú. Donucujete ho k skutkom neprirodzeným, ktoré potom udusujú v ňom všetku mravnosť.
         Div, že hrá ošemetne s prísahou, keď ho nútite luhať pri spovediach? V jednom zlomená
         mravnosť, je zlomená vo všetkom. Kázne vaše sú panštinou, dogmy ohlupujúcimi poverami,
         mravné predpisy cedením komára a hltaním veľblúdov, spovede farizejským pokrytectvom,
         sviatky dňami pijanstva a prostopaše, odpustky odvádzaním od užitočnej práce, bohoslužby
         kanibalskými hodmi.
    <sup>
     [
     <a class="footnote" href="#ftn.id2505032" name="id2505032">
      27
     </a>
     ]
    </sup>
    Ja nevidím, ako počestný muž službám oltárov venovať sa môže.“
   </p>
   <p>
    „Vy teda, pane,“ pozrel mu vzrušený už Žarnovič smelo v oči, „ste protivníkom každého
         náboženstva a katolíckeho zvlášť.“
   </p>
   <p>
    „Každého!“ odsekol Baraňanský tak zúrivo, že sa až pani strhla. „Preč všetok hókus
         pókus, všetko gajdovanie a bečanie, všetky túlačky a učiť deti fyziku, históriu, krajinské
         práva, počty, reč maďarskú. Tu!“ ukazoval si prstom na čelo, „nie pokrytecké vzdychy,
         poklony a túlačky.“
   </p>
   <p>
    „Pane,“ vstal a vzpriamil sa Žarnovič ako urazený prorok. „Keď ste takým priateľom
         osvety a mravnosti ľudu, teda zrušte vaše pálenčiarne a zatvorte krčmy. Pokiaľ ony budú
         stáť po boku chrámom a školám, tieto nikdy nevytrhnú ľud zo zverstva, do ktorého sa
         pohružuje čo deň viac. Ale vy by ste chceli aj vzdelaným ľudom sa honosiť, i z podlosti
         jeho koristiť. Učiteľom vytýkate chudobu a čože dáte vášmu? Lež ani najväčšie obete z vašej
         strany neprinesú nikdy také ovocie, aké prepiatosť vaša žiada. Chcete učiniť filozofmi tých
         ľudí, ktorí od kolísky po mohylu tvrdo pracovať musia. Toho nikde niet. Ľud je všade ľudom.
         Ani vám sa to nepodarí. Pravda, ale učiníte ich diablami, keď vyhasíte v nich všetku bázeň
         božiu. Nesvedčí sa takáto kázeň pri prvej návšteve, ale bezohľadnosť vaša vynútila i mne
         slovo bezohľadné. Trpkosť vaša, ku ktorej som nezadal žiadnu príčinu, bráni mi šliapať po
         tomto vaše panské prahy.“ S tým pochytil svoj vysoký pinč a odkvapil.
   </p>
   <p>
    „Po panslávoch a popoch necítim žiadnu túžbu,“ zavolal ešte za ním Baraňanský.
   </p>
   <p>
    Jeho za to harušila potom pani, Žarnovič vrátil sa domov vcele urazený. Ako by nie? Kam
         sa hnul, všade nepriateľské srazenie. Videl s úžasom, že je už vcele v ohni povesti o
         svojom panslavizme a že nemôže očakávať vyviaznutie z Baranieho. U súkromného patróna
         uchádzať sa o faru bolo by márne, biskup mu lepšiu faru nedá. Ba čo videl v Baraňom, to v
         ňom vzbudzovalo strach, že i z tohto prístavu môžu ho vypudiť. Želal si teda aspoň tu sa
         upevniť. Náhle mu prišla prézenta, čo sa stalo už o mesiac, spolu s biskupským privolením,
         aby sa stal riadnym farárom, hneď robil prípravy na inštaláciu, písal domov o peniaze,
         dohovoril s vicearchidiakonom čas.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2517164" name="ftn.id2517164">
        1
       </a>
       ]
      </sup>
      <span class="emphasis">
       <em>
        biskupa Anonyma
       </em>
      </span>
      (gréc.) — bezmenného, nemenovaného. Toto
               meno, použité za priezvisko, má štipľavú príchuť, čo býva u Záborského dosť často.
               Biskup bol taký priemerný, bezvýznamný, že mu autor ani nedáva riadne
               priezvisko.
     </p>
    </div>
    <div class="footnote">
     <p>
      <sup>
       [
       <a class="para" href="#id2517184" name="ftn.id2517184">
        2
       </a>
       ]
      </sup>
      <span class="emphasis">
       <em>
        oproti Žarnovičovi
       </em>
      </span>
      — v tejto postave kreslí autor do veľkej
               miery seba a svoje skúsenosti v zapadlých Župčanoch. Žarnov je tvrdý mlynský kameň a
               Záborský tiež musel byť tvrdým, nepoddajným v ťažkých životných skúškach.
     </p>
    </div>
    <div class="footnote">
     <p>
      <sup>
       [
       <a class="para" href="#id2522936" name="ftn.id2522936">
        3
       </a>
       ]
      </sup>
      <span class="emphasis">
       <em>
        z viedenského presbyteria
       </em>
      </span>
      — v katolíckej cirkvi sa tým názvom
               označuje sbor duchovných, tvoriaci biskupovu radu. Nedalo sa zistiť, či to slovo nemá
               tu špeciálnejší význam.
     </p>
    </div>
    <div class="footnote">
     <p>
      <sup>
       [
       <a class="para" href="#id2522960" name="ftn.id2522960">
        4
       </a>
       ]
      </sup>
      <span class="emphasis">
       <em>
        Pázmáneum
       </em>
      </span>
      — kolégium vo Viedni, založené r. 1623 Petrom
               Pázmányom pre mladíkov z Uhorska, pripravujúcich sa na kňazské povolanie v katolíckej
               cirkvi. Do Pázmanea prijímali len veľmi nadaných teológov.
     </p>
    </div>
    <div class="footnote">
     <p>
      <sup>
       [
       <a class="para" href="#id2523013" name="ftn.id2523013">
        5
       </a>
       ]
      </sup>
      <span class="emphasis">
       <em>
        rohatý tripič
       </em>
      </span>
      (novotvar) — trojrohý klobúk
     </p>
    </div>
    <div class="footnote">
     <p>
      <sup>
       [
       <a class="para" href="#id2523026" name="ftn.id2523026">
        6
       </a>
       ]
      </sup>
      <span class="emphasis">
       <em>
        Pax tibi, pansláv!
       </em>
      </span>
      (lat.) — Pokoj tebe, pansláv. Pozdrav,
               ktorý sa myslel ironicky.
     </p>
    </div>
    <div class="footnote">
     <p>
      <sup>
       [
       <a class="para" href="#id2523096" name="ftn.id2523096">
        7
       </a>
       ]
      </sup>
      <span class="emphasis">
       <em>
        cimáda
       </em>
      </span>
      — dlhé kňazské rúcho s pelerínou
     </p>
    </div>
    <div class="footnote">
     <p>
      <sup>
       [
       <a class="para" href="#id2523216" name="ftn.id2523216">
        8
       </a>
       ]
      </sup>
      <span class="emphasis">
       <em>
        k východnej schizme
       </em>
      </span>
      (gréc.) — rozkolníctvu. (Pravosláviu,
               lebo katolíci pokladajú pravoslávnych za rozkolníkov, ktorí sa odtrhli od pôvodne
               jednotnej kresťanskej cirkvi, hlavou ktorej bol rímsky pápež. Pravoslávni zas podobne
               hľadeli na katolíkov a ich pokladali za rozkolníkov.)
     </p>
    </div>
    <div class="footnote">
     <p>
      <sup>
       [
       <a class="para" href="#id2523250" name="ftn.id2523250">
        9
       </a>
       ]
      </sup>
      <span class="emphasis">
       <em>
        skúške synodálnej
       </em>
      </span>
      — totiž tej, ktorú musia složiť katolícki
               kňazi pred ustanovením za farárov. Skúšala komisia, ktorú vymenoval biskup.
     </p>
    </div>
    <div class="footnote">
     <p>
      <sup>
       [
       <a class="para" href="#id2523343" name="ftn.id2523343">
        10
       </a>
       ]
      </sup>
      <sup>
       [
       <a class="footnote" href="#ftn.id2523348" name="id2523348">
        10
       </a>
       ]
      </sup>
     </p>
    </div>
    <div class="footnote">
     <p>
      <sup>
       [
       <a class="para" href="#id2523343" name="ftn.id2523343">
        1010
       </a>
       ]
      </sup>
      <span class="emphasis">
       <em>
        chriu o škodlivosti pýchy
       </em>
      </span>
      (z gréc.) — išlo o tému
                     všeobecného etického obsahu, akú mali žiaci v škole vyložiť a všestranne
                     odôvodniť. Žarnoviča považovali za namyslenca, preto mu náročky dali práve tú
                     tému.
     </p>
    </div>
    <div class="footnote">
     <p>
      <sup>
       [
       <a class="para" href="#id2523429" name="ftn.id2523429">
        12
       </a>
       ]
      </sup>
      <span class="emphasis">
       <em>
        od patronátu prezenta
       </em>
      </span>
      — Patrón katolíckej fary, ktorý
               prispieval na jej potreby (presne určenými naturálnymi dávkami a najmä presne určenou
               sumou peňazí), mal za to právo prezentovať biskupovi kanonicky vyhovujúcu osobu za
               farára. Biskup bol prezentou viazaný a prezentovaného, zpravidla po vzájomnom
               dohovore s patrónom, ustanovil za farára v príslušnej farnosti.
     </p>
    </div>
    <div class="footnote">
     <p>
      <sup>
       [
       <a class="para" href="#id2523470" name="ftn.id2523470">
        13
       </a>
       ]
      </sup>
      <span class="emphasis">
       <em>
        spomenutý Huňás
       </em>
      </span>
      — jeho modelom bol Čukár, farár vo Veľkom
               Šariši
     </p>
    </div>
    <div class="footnote">
     <p>
      <sup>
       [
       <a class="para" href="#id2523514" name="ftn.id2523514">
        14
       </a>
       ]
      </sup>
      <span class="emphasis">
       <em>
        plebán Virasztó
       </em>
      </span>
      — pôvodne Výrostko. Virasztó znamená v
               maďarčine „bdelý“. Autor naschvál má tu rovnicu Výrostko = Virasztó, aby ukázal, ako
               ľahko sa dalo zo slovenského „Výrostko“ spraviť korenné maďarské meno
               Virasztó.
     </p>
    </div>
    <div class="footnote">
     <p>
      <sup>
       [
       <a class="para" href="#id2506366" name="ftn.id2506366">
        15
       </a>
       ]
      </sup>
      <span class="emphasis">
       <em>
        o práve kypiacej talianskej vojne
       </em>
      </span>
      — totiž o vojne medzi
               Rakúskom na jednej, Sardínskom a Francúzskom na druhej strane (r. 1859). Vtedy sa
               formovala uhorská (vlastne maďarská) légia v Taliansku, ale do bojov už nemala
               príležitosť zasiahnuť, lebo sa vojna zakrátko skončila.
     </p>
    </div>
    <div class="footnote">
     <p>
      <sup>
       [
       <a class="para" href="#id2506392" name="ftn.id2506392">
        16
       </a>
       ]
      </sup>
      <span class="emphasis">
       <em>
        dvojhlavej potvore v Lombardsku je úzko
       </em>
      </span>
      — totiž rakúskemu
               dvojhlavému orlovi. Lombardsko (horná čiastka Talianska) bolo vtedy obsadené
               Rakúskom.
     </p>
    </div>
    <div class="footnote">
     <p>
      <sup>
       [
       <a class="para" href="#id2506414" name="ftn.id2506414">
        17
       </a>
       ]
      </sup>
      <span class="emphasis">
       <em>
        Chorváti prijmú Kossutha
       </em>
      </span>
      — Ľudovíta Kossutha (1802 — 1894) —
               vodcu maďarskej revolúcie v r. 1848 — 49, politicky činného i vtedy (v
               emigrácii)
     </p>
    </div>
    <div class="footnote">
     <p>
      <sup>
       [
       <a class="para" href="#id2506432" name="ftn.id2506432">
        18
       </a>
       ]
      </sup>
      <span class="emphasis">
       <em>
        tá odplata, akú dostali vo Viedni
       </em>
      </span>
      — vzťahuje sa to na
               Chorvátov, ktorých absolutizmus po r. 1849 práve tak dusil, ako i odbojných Maďarov,
               hoci Chorváti pomáhali za revolúcie dynastii
     </p>
    </div>
    <div class="footnote">
     <p>
      <sup>
       [
       <a class="para" href="#id2506459" name="ftn.id2506459">
        19
       </a>
       ]
      </sup>
      <span class="emphasis">
       <em>
        k obsadeniu úradov Čechmi
       </em>
      </span>
      — totiž za Bachovho absolutizmu v
               Uhorsku
     </p>
    </div>
    <div class="footnote">
     <p>
      <sup>
       [
       <a class="para" href="#id2506526" name="ftn.id2506526">
        20
       </a>
       ]
      </sup>
      <span class="emphasis">
       <em>
        prokurátor Dechtiar
       </em>
      </span>
      — autor ho modeloval podľa generálneho
               prokurátora Jána Hlaváča. V Uhorsku (bez Sedmohradska a Vojvodiny), rozdelenom na päť
               dištriktov, bol v každom dištrikte apelačný súdny dvor (asi ako hlavný súd v
               Bratislave do januára r. 1949) a generálny prokurátor (najvyšší predstaviteľ verejnej
               obžaloby v dištrikte). Hlaváč býval v Prešove a bol generálnym prokurátorom pre
               košický dištrikt. Bolo to za absolutizmu (po r. 1849).
     </p>
    </div>
    <div class="footnote">
     <p>
      <sup>
       [
       <a class="para" href="#id2506636" name="ftn.id2506636">
        21
       </a>
       ]
      </sup>
      <span class="emphasis">
       <em>
        na mape Illincovej zrejmej
       </em>
      </span>
      — posmešok, lebo akýsi Illine len
               sľuboval vydať mapu Slovenska, aj zinkasoval peniaze od predplatiteľov, ale ušiel s
               peniazmi a nič nevydal. (Píše o tom Gustáv K. Zechenter vo vlastnom životopise, Slov.
               pohľady XXXIII, 1913, 514.)
     </p>
    </div>
    <div class="footnote">
     <p>
      <sup>
       [
       <a class="para" href="#id2506691" name="ftn.id2506691">
        22
       </a>
       ]
      </sup>
      <span class="emphasis">
       <em>
        kýsi pán Sláv
       </em>
      </span>
      — takto si vysvetľoval nevzdelaný Kotrbac slovo
               „pansláv“, ktorým častovali maďarónski farári Žarnoviča
     </p>
    </div>
    <div class="footnote">
     <p>
      <sup>
       [
       <a class="para" href="#id2506754" name="ftn.id2506754">
        23
       </a>
       ]
      </sup>
      <span class="emphasis">
       <em>
        role, lúky mal pozastavované
       </em>
      </span>
      — bola to záložná držba, dočasný
               prevod nehnuteľnosti z vlastníka-dlžníka na veriteľa, ktorý Kotrbacovi požičal
               peniaze. Ak dlžník nevyplatil svoj dlh do určeného termínu, veriteľ sa stal pre
               budúcnosť právoplatným vlastníkom založenej nehnuteľnosti, ktorou od jej dania do
               zálohu už i tak disponoval ako svojou.
     </p>
    </div>
    <div class="footnote">
     <p>
      <sup>
       [
       <a class="para" href="#id2506824" name="ftn.id2506824">
        24
       </a>
       ]
      </sup>
      <span class="emphasis">
       <em>
        „Nech si ide na svoju kúriu“
       </em>
      </span>
      — tak kričali v Turci, keď sa
               tam v jednom cirkevnom sbore uchádzal Záborský (vtedy ešte evanjelický kňaz) o miesto
               farára. Spomína to sám vo Vlastnom životopise (§ 12, Katolizovanie).
     </p>
    </div>
    <div class="footnote">
     <p>
      <sup>
       [
       <a class="para" href="#id2507194" name="ftn.id2507194">
        25
       </a>
       ]
      </sup>
      <span class="emphasis">
       <em>
        rokovinu dávať
       </em>
      </span>
      — Tak sa nazývala na východnom Slovensku
               povinná každoročná práca (ručne alebo so záprahom) so strany farníkov pre farára
               alebo učiteľa.
     </p>
    </div>
    <div class="footnote">
     <p>
      <sup>
       [
       <a class="para" href="#id2504927" name="ftn.id2504927">
        26
       </a>
       ]
      </sup>
      <span class="emphasis">
       <em>
        „szabad“
       </em>
      </span>
      (maď.) — slobodno
     </p>
    </div>
    <div class="footnote">
     <p>
      <sup>
       [
       <a class="para" href="#id2505032" name="ftn.id2505032">
        27
       </a>
       ]
      </sup>
      <span class="emphasis">
       <em>
        bohoslužby kanibalskými hodmi
       </em>
      </span>
      — kanibal je obvyklý názov
               divochov-ľudožrútov. Baraňanský touto jedovatou zmienkou narážal na katolícku omšu a
               hostiu pri nej.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2505134">
       </a>
       Časť druhá
      </h2>
     </div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      I
     </strong>
    </span>
   </p>
   <p>
   </p>
   <p>
    Dva staré sivky kĺzajú pred vozíkom hore skalnatou dolinou, po neschodnej ceste. Kolesá
         hneď skáču s kameňa na kameň, hneď padajú do hlbokých koľají. Na vozíku hegá sa za
         kočišovým chrbtom pár ľudí, pán a pani. Vysoký pán sedí shrbený, v rovnošate vyšívanej
         zlatom, aká bola pod Bachom predpísaná z Viedne štátnym úradníkom. Má šedivé fúzy, ale tvár
         rumennú ako malina. Pani je obstarná a maličká. Lahodný májový vetrík pohráva jej ľahkým
         čiernym pláštikom so žltou stužkou na prsiach. Pán má na hlave vysoký pinč ako dáky mažiar,
         pani malinký nízky klobúčik s pštrosím perom. Je to Dechtiar, cisársko-kráľovský generálny
         prokurátor zo stoličného mesta Krivošian a jeho manželka.
   </p>
   <p>
    „Či ozaj,“ povie táto, „nový farár bude lepší ako ten starý lakomec?“
   </p>
   <p>
    „Keby nebol zeman, hej,“ mrdol Dechtiar plecom. „Ja by som vôbec žiadneho zemana k
         oltárom nepripustil. Potom je streštený pansláv, hej. Chcel by, aby sme hovorili a písali
         ešte i v ,amtoch‘
    <sup>
     [
     <a class="footnote" href="#ftn.id2505200" name="id2505200">
      28
     </a>
     ]
    </sup>
    slovensky.“
   </p>
   <p>
    „Pozatvárať by,“ povedala pani, napravujúc si komprd na hlave, „všetkých takých
         streštencov do blázinca.“
   </p>
   <p>
    Nezadlho zbadali pred sebou vozík, na ktorom sedeli dvaja duchovní v reverendách a
         nízkych klobúčikoch.
   </p>
   <p>
    „To je náš krivošiansky farár, a vicearchidiakon Huňás,“ poznával ich Dechtiar, „druhý
         bude Virasztó.“
   </p>
   <p>
    Tento sa práve obzrel a úškľabne riekol: „Veľká pocta pre Žarnoviča. Ide i jeho patrón
         Dechtiar s manželkou.“
   </p>
   <p>
    Ohliadol sa i Huňás a riekol: „Ten čiernožltý verne poddaný Rakúšan. Všetko na ňom i na
         nej je čiernožlté, ešte i ten vozík. Z jeho úst na prvý pohľad takú reč môžeš očakávať ako
         z úst haličských sedliakov. Poliak ty? Nie. Rus teda? Nie. A čože? Austriak.“
   </p>
   <p>
    „Ale so Žarnovičom,“ rehotal sa Virasztó, „Dechtiar sa srovná. Obaja sú panslávi.“
   </p>
   <p>
    „Zo samej lásky zjedia jeden druhého,“ utiahol svoju širokú rapavú tvár Huňás a zhíkol.
   </p>
   <p>
    Lebo jedno koleso na vozíku sa zlomilo. Farári sa skydli nabok a vyskočili.
   </p>
   <p>
   </p>
   <p>
    <span class="bold">
     <strong>
      II
     </strong>
    </span>
   </p>
   <p>
   </p>
   <p>
    „No, nič to,“ potešil ich Dechtiar, keď ich dohonil. „Presadnite, páni, na môj vozík.
         Váš sa dáko len dovlečie. V Baraňom vám dám iné koleso.“
   </p>
   <p>
    Farári prijali ponúknutie. Kočiš odťal brezu, podviazal miesto kolesa a tak vliekol
         prázdny vozík.
   </p>
   <p>
    Stisnutí cestovatelia predchádzali sa vo zdvorilostiach. Dechtiar, znajúc ich maďarónsky
         vkus, počal hovoriť maďarsky: farári, majúci Dechtiara za strešteného pansláva, obrátili
         rozmluvu na slovenskú.
   </p>
   <p>
    Jej predmetom bol hlavne Žarnovič.
   </p>
   <p>
    „Vy ho znáte, páni?“ riekol Dechtiar.
   </p>
   <p>
    „Ja veľmi dobre,“ prisvedčil Virasztó. „Bol mojím spolužiakom na stredných školách. V
         semeništi sme sa rozlúčili. Ja som študoval doma, jeho poslal biskup do viedenenského
         Pázmanea.“
   </p>
   <p>
    „Musel byť dobrým žiakom, hej,“ poznamenal Dechtiar.
   </p>
   <p>
    „Môže obstáť,“ kývol Virasztó plecom, „hoci ten viedenský tovar nie vždy sa zdarí.
         Dakedy sú to najväčšie teľatá, tie vo Viedni vychované. Len pýchu majú velikú. A tú si
         odniesol Žarnovič už z domu. S nikým sa v škole neznášal. Pohŕdal všetkými a ním všetci.“
   </p>
   <p>
    „A nie všetci postupujú potom, hej,“ uškrnul sa Dechtiar, „ako práve vidíme. Viedenský
         chovanec a doktor do Baranieho!“
   </p>
   <p>
    „Sám si je na príčine,“ riekol Huňás a vyrozprával, aké úmysly mal s ním biskup, prečo
         ho povolal pred časom nazpät a zavrhol.
   </p>
   <p>
    „A so svojou neznesiteľnou pýchou,“ dodal Virasztó. „Uvidia, domine illustrissime,
    <sup>
     [
     <a class="footnote" href="#ftn.id2504446" name="id2504446">
      29
     </a>
     ]
    </sup>
    že ani v Baraňom lásku požívať nebude. Neprejde rok, už budú chodiť jeho
         farníci so žalobami.“
   </p>
   <p>
    „Sám sa bojím, hej,“ prisvedčoval Dechtiar. „Jeho predchodca bol pokorný starúšik a
         predsa sa vadil, strkal s ľuďmi v kostole. Čo ešte len pyšný mladý človek, doktor a zeman!
         Ale to povedám, kto sa povyšuje, bude ponížený, hej!“
   </p>
   <p>
    S takýmito klebetami a hrozbami blížili sa hostia k Baraniemu.
   </p>
   <p>
   </p>
   <p>
    <span class="bold">
     <strong>
      III
     </strong>
    </span>
   </p>
   <p>
   </p>
   <p>
    Dávno pred nimi prišli na faru jediní priatelia Žarnovičovi, farár Kmeť a kaplán Rubec.
         Kmeť bol muž starý, viac latinák než Slovák, ale ošklivil si ozornú odrodilosť mladšieho
         duchovenstva a s radosťou vítal v dištrikte Žarnoviča. Rubec bol už v škole jeho srdečným
         priateľom, mal slovenskú vzdelanosť, ale nevystupoval tak smelo a zjavne, podobný
         Nikodémovi.
   </p>
   <p>
    Vediac, že celé ostatné duchovenstvo v nesmiernej nenávisti má Žarnoviča a ostrí si zuby
         na neho, riekol starostlivo: „Či sa ozaj dostavia všetci bratia z dištriktu?“
   </p>
   <p>
    „Dúfam,“ odvetil Žarnovič, „že ich donúti na to dištriktuálna schôdzka, spojená s mojou
         inštaláciou. Mne kvôli sotva by dajeden prišiel. Zjedli by ma očami, tí renegáti.“
   </p>
   <p>
    „Neblahé následky maďarizmu,“ vzdychol Rubec.
   </p>
   <p>
    „Áno,“ prisvedčil Žarnovič. „Táto jedovatá pena zlobivej nenávisti proti Slovanstvu,
         ktorú Nemci preniesli na Maďarov, rozdvojila nás, priviedla do kvasenia, splodila medzi
         nami nesmiernu rozhorčenosť. Nepoznávame sa viac po viere, lež po reči; a čo jednému sväté,
         to druhému ohavnosť.“
   </p>
   <p>
    „A Baraňanského si zavolal?“ tázal sa Kmeť, smrknúc si žltého tabaku.
   </p>
   <p>
    „Toho?“ mrštil Žarnovič rukou. „To je aristokrat neznesiteľnej pýchy a besný protivník
         cirkvi aj duchovenstva. Pohovorili sme si pretrpké pravdy hneď pri prvom i poslednom
         stretnutí. Učinil som mu zdvorilú poklonu a on ma prijal ako zločinca.“
   </p>
   <p>
    „To je zle!“ pokrútil Kmeť starostlivo hlavou. „Bude popudzovať ľud oproti tebe.“
   </p>
   <p>
    „Toho sa nebojím,“ potešil sa Žarnovič. „Ľud nemá k nemu dôvery, ba pŕchne od neho ako
         od moru.“
   </p>
   <p>
    „Škodiť ti vždy môže,“ smrkol Kmeť, „ale viac ešte máš sa obávať Dechtiara, teraz tvojho
         farníka. Robí sa velikým ctiteľom duchovenstva a je predsa naším najsrditejším vrahom.
         Žiada i on, ako vôbec všetci svetskí ľudia, nemožnosti. Chcel by, aby sme jedným okamžením
         premenili všetkých sedliakov na filozofov. Keď nie, sme mu pohanskí žreci. ,Čím sa delí náš
         ľud od pohanov?‘ táže sa a vidí v tom nedbanlivosť, kára nás ako bruchopasníkov, tučiacich
         sa nezaslúžene na mozoľoch ľudu. Ľud má k nemu neobmedzenú dôveru ako k sedliackemu synovi.
         Zvlášť tvoji Baraňanci behajú podchvíľou k nemu, radia sa s ním o každej maličkosti. Pri
         prvej najmárnejšej príležitosti pobežia na žalobu a on im hneď poradí podľa svojej obyčaje
         písať inštancie na tvojho dobrého priateľa biskupa.“
   </p>
   <p>
    „Dúfam,“ hodil Žarnovič hlavou, „že nedám k tomu príležitosť.“
   </p>
   <p>
    „Tá príde ľahko,“ strašil Kmeť. „Ľud je nevďačný. Váž zaň životom, zradí ťa. A ten
         sedliacky prorok…“
   </p>
   <p>
    „Pansláv ako ja,“ pretrhol mu reč Žarnovič.
   </p>
   <p>
    „Eh, takých panslávov!“ mrštil Kmeť rukou. „Je pravda, že roku 1849, keď myslel, že
         Slovania, ktorí ochránili Rakúsko,
    <sup>
     [
     <a class="footnote" href="#ftn.id2504603" name="id2504603">
      30
     </a>
     ]
    </sup>
    dôjdu zvláštnej uznalosti, a roku 1850, keď sa práve o korunnej zemi slovenskej
         naoko vyjednávalo,
    <sup>
     [
     <a class="footnote" href="#ftn.id2504626" name="id2504626">
      31
     </a>
     ]
    </sup>
    robil sa horlivým Slovákom. Kde aký dýchal pansláv, Dechtiar ho vyhľadal, aby
         ho odporúčal za slovenského vojvodu. Čítal vtedy aj ,Slovenské Noviny‘
    <sup>
     [
     <a class="footnote" href="#ftn.id2504653" name="id2504653">
      32
     </a>
     ]
    </sup>
    a skutočne obdržal, len z tej príčiny, že je akýsi Slovák, pretože sa vtedy
         Maďarov báli, generálne prokurátorstvo. Nemci mu sverili ten úrad ako bezcharakternému
         Slovákovi a nezmýlili sa v ňom. Pansláv Dechtiar schvaľuje teraz celou silou svojho čistého
         presvedčenia viedenskú centralizáciu a germanizáciu. Všetci rázni Slováci sú mu blázniví
         streštenci. On sám nadáva nám do panslávov. Nič nie je u neho opravdivého, ako, aby do
         úradov prišli sedliacki synovia a predovšetkým, aby on sám sa udržal a postupoval. Do počtu
         panslávov vstúpil ten sebec, hotový na všetko, ako Pilát do Verímboha.“
   </p>
   <p>
    „Badám to už i sám,“ prisvedčil Žarnovič, „ale mne je zaviazaný osobným velikým
         dobrodením. Obetoval som sa za neho. Na rumoch môjho šťastia vzbudoval svoje.“
   </p>
   <p>
    „Ako to?“ tázal sa zadivený Rubec.
   </p>
   <p>
    „Prišla,“ hovoril Žarnovič, „keď som ešte meškal v Presbyteriu, na ministerstvo tak
         vážna žaloba na Dechtiara, že uzavreli odstrániť ho bez výsluchu. Váhy dodávalo žalobe to,
         že pochádzala od magnátov a týmto vo Viedni vždy fatinkujú. Dechtiar bol by býval zavrhnutý
         naveky. Ja som sa doznal o tom od Chorváta Ožegoviča.
    <sup>
     [
     <a class="footnote" href="#ftn.id2504720" name="id2504720">
      33
     </a>
     ]
    </sup>
    Tento horlivý Slovan oslovil každého, koho znal vo Viedni ako osvedčeného
         Slováka, aby písal Dechtiarovi, ktorého Slováci považovali za svojho. Lež bál sa toho
         každý, len ja som vzal nebezpečnú vec na seba. Dechtiar pribehol, očistil, udržal sa. Ale
         povstalo potom vyšetrovanie pre zradenie štátneho tajomstva, načo tam veľmi mnoho držia.
         Akosi sa doznali, že ja som písal Dechtiarovi. Obžalovali ma u predstaveného ako
         nebezpečného pansláva. Predstavený mocne dotieral na mňa, odkiaľ som vzal zprávu? Ale ja
         som Ožegoviča nezradil. Prezerali všetky moje písma a knižky a tu im padly do ruky knižky
         ruské. Aha, tu to máme! Zločin hotový. Obžalovali ma u biskupa. Tak som klesol pre
         Dechtiara.“
   </p>
   <p>
    „A on ťa i prezradil,“ tvrdil Kmeť, „ukázal tvoje písmo. Tys’ mu zachoval mastný úrad,
         on teba, možno, zbaví biedneho.“
   </p>
   <p>
    „Toľkú podlosť,“ vetil Žarnovič, „takú nevďačnosť nepokladám za možnú. Ba verím, že on
         privedie mätežných sedliakov k rozumu, ak začnú dáke nezdoby.“
   </p>
   <p>
    „No, no, no,“ kýval Kmeť rukou. „Poviem ti na to príklad, aký to nevďačný a neuznalý
         človek. Jeho pripravil do vyšších škôl tu v Baraňom, kde sa farári ustavične menia, všetci
         s hanbou, tvoj šiesty predchodca. Učil ho zadarmo. Ako sa mu potom odslúžil? Prišli, keď už
         bol fiškálom, sedliaci k nemu, odjakživa nepokojní ľudia, s pokryteckými žalobami. Dechtiar
         ich poľutoval, kázal písať inštancie, biedny starec musel s hanbou do deficiencie.
    <sup>
     [
     <a class="footnote" href="#ftn.id2504751" name="id2504751">
      34
     </a>
     ]
    </sup>
    To jeho zásluha, že v Baraňom, odkedy tu jestvuje fara, ešte žiaden farár
         neumrel.“
   </p>
   <p>
    „Viac sa bojím,“ doložil Žarnovič, „toho rapavého. Sedliaci vždy s ním šuškajú. Má akúsi
         diabolskú radosť z toho, keď popudzuje ľud proti farárom a týchto odpravuje. I môjho
         predchodcu on tu na posmech obrátil.“
   </p>
   <p>
    „K tebe snáď bude láskavejším,“ ozval sa Rubec, „bo obaja ste zemani.“
   </p>
   <p>
    „Čo teraz zemanstvo?“ hodil Žarnovič rukou. „Výsady stavovské zmenily sa na národné.
         Maďar alebo renegát to je teraz jediný privilegovaný človek v Uhrách.“
   </p>
   <p>
    „A tu ho máš!“ pukol Kmeť na svoju tabačnicu, dívajúc sa oknom. „Vezie sa na jednom voze
         s Dechtiarom, s nimi i Výrostko.“
   </p>
   <p>
    „Ten baraní roh musí sa všade pripliesť,“ vyzrel i Žarnovič oknom a ponáhľal sa von
         uvítať hostí.
   </p>
   <p>
    S Dechtiarom, ktorý kráčal ako bocian na vysokých nohách, a s jeho maličkou manželkou si
         stisol prívetive ruky, s rapavým Huňásom a Výrostkom sa pobozkal pre obyčaj.
   </p>
   <p>
    Vo dverách nutkali sa hostia, kto má skorej vkročiť. „Ja sa držím,“ hovoril Dechtiar,
         „toho starého pravidla: Duchovenstvo vedie predok.“ „A my toho: Dáma má prednosť,“ riekol
         Huňás, vopchal napred paniu, potom vkročil sám s Výrostkom.
   </p>
   <p>
    Do čeľadnej chyže odniesol kočiš dve sklenice červeného vína, dar Dechtiarov.
   </p>
   <p>
   </p>
   <p>
    <span class="bold">
     <strong>
      IV
     </strong>
    </span>
   </p>
   <p>
   </p>
   <p>
    Po chvíli ponadchodili iní bratia, spolu všetkých dvanásť, a zvonilo sa do kostola.
   </p>
   <p>
    Žarnovič učinil všetko jednoducho, primerane okolnostiam. Nemal ani kvety, ani stužky,
         ani družičky. Bol len stolík vo svätyni pred oltárom, s dvoma stolkami, pre inštalanta a
         pre inštalovaného. Ostatní duchovní zaujali miesto v prvých stoliciach na jednom boku, na
         druhom Dechtiar s manželkou. Zadné priestory maličkého, drevenou vežičkou opatreného
         chrámika zaujímal nie veľmi početne shromaždený ľud, pretože bol deň robotný, o domácom
         panstve ani slychu.
   </p>
   <p>
    Huňás, v košieľke so širočiznými čipkami a červenou stužkou, len čítal svoju reč
         sedliacky, ale ľud ho predsa počúval s napätou bedlivosťou. Ako by nie? Veď to nie je taký
         obecný farár, čo len čierny pás nosí, lež pán veľkomožný s červeným pásom. Povstal a
         vzpriamil sa i ten mužík s maličkou tváričkou a vyčnievajúcou briadkou, ktorý kľačal v
         koženej bundičke pri chrámových dverách, modliac sa ruženec a bozkávajúc podlahu, známy nám
         svätúško Capinos.
   </p>
   <p>
    Rečník vylíčil, ako veliké šťastie je pre obec dobrý, nešťastie zlý farár. „Boh nemôže,“
         riekol, „ťažšie navštíviť stádo božie, ako keď mu pošle zlého duchovného pastiera.“ Potom
         hovoril o povinnostiach farárových. A tu vplietol i politiku a národnosť. Hromžil na hurbanistov,
    <sup>
     [
     <a class="footnote" href="#ftn.id2578217" name="id2578217">
      35
     </a>
     ]
    </sup>
    na zradcov milenej vlasti uhorskej, na takých farárov podľa radu Melchizedechovho,
    <sup>
     [
     <a class="footnote" href="#ftn.id2578236" name="id2578236">
      36
     </a>
     ]
    </sup>
    ktorí držia s luteránskymi bajtkami,
    <sup>
     [
     <a class="footnote" href="#ftn.id2578256" name="id2578256">
      37
     </a>
     ]
    </sup>
    radovali sa Rusom a nekážu Krista, lež národnosť. Ale najväčšiu váhu kládol na
         bezžištnosť. Vylíčil, aké to špatné, keď je farár nemilosrdný lakomec, keď vymáha s
         bezohľadnou prísnosťou svoje práva, zdiera ovečkám, drahou krvou Kristovou vykúpeným, s
         vlnou i kožu.
   </p>
   <p>
    Ľud prisvedčoval so vzdychmi a achkaním. Opilý Kotrbac riekol polohlasite: „Sám Boh
         hovorí ich ústami.“
   </p>
   <p>
    Žarnovič oproti tomu trnul. „Takáto reč,“ myslel si, „bola by na svojom mieste pri
         kňazských konferenciách; pred ľudom hovorená je najväčšou neopatrnosťou.“
   </p>
   <p>
    A vtedy ešte len ho preniklo, keď rečník vyslovil svoje neočakávané „amen“. „To je
         zjavné, zlovoľné popudzovanie ľudu,“ myslel si teraz. Lebo Huňás vyčítal len farárovi
         kapitolu, o povinnostiach farníkov neriekol nič, neodporučil nového pastiera ovečkám čoby
         jedným slovom.
   </p>
   <p>
    Farári a Dechtiar sa usmievali, Žarnovič, ktorý nezvykol zostávať dlžným komukoľvek, dal
         sa odplatiť rovným škodníkovi a zahladiť, nakoľko možno, dojem zradnej reči.
   </p>
   <p>
    Nechajúc, čo mal napísané, stranou, spustil, čo mu slina priniesla na jazyk: „Počuli ste
         pána vicediaka. On vám vyložil povinnosti farárove; mne ponechal vyložiť vám povinnosti
         farníkov.“
   </p>
   <p>
    Zamiešal tiež i politiku a národnosť. „Vedzte,“ hovoril, „že my kňazi sme dvojakí.
         Rozpoltilo nás nové evanjelium samospasiteľnej reči, ktorá zaujala miesto samospasiteľnej
         viery. Jedni z nás sú takí, ktorí pošli z vás, ale zriekli sa vás, zapreli vás, zmaďarčili
         svoje mená, chcú i vás učiniť Maďarmi, potupujú reč vašu, chcú ju priviesť v zabudnutie,
         schvaľujú to, že sa musíte pravotiť maďarsky, prijímať zo stolice písma maďarské. Druhí sme
         takí, ktorí držíme s vami, bojujeme za vás, za vašu reč, vaše práva, vašu osvetu.“
   </p>
   <p>
    O duchaplnej reči Žarnovičovej vyznali aj sami farári opačných zásad, že bola znamenitá:
         ale nie tak farníci. Svojmu farárovi neprisvedčovali, ani neachkali pri jeho slovách. Ba
         opilý Kotrbac potriasol hlavou: „My nikdy nemáme farára ako iní ľudia; nám len takých
         ledajakých posielajú.“
   </p>
   <p>
    Víťazom teda v neopatrnej borbe pred ľudom zostal Huňás. Kmeť a Rubec nahovárali
         Žarnoviča, aby poburovateľa vzal na otázku pred bratmi: ale Žarnovič uznal za múdrejšie
         mlčať vediac, že by sa len ešte viac vydal do jazykov.
   </p>
   <p>
    To sa ho veľmi nemilo dotklo, že Dechtiar ďakoval vo svojom prípitku pri stole Huňásovi
         za jeho vzdelávateľnú reč. „I ty, Brute?“
    <sup>
     [
     <a class="footnote" href="#ftn.id2578382" name="id2578382">
      38
     </a>
     ]
    </sup>
    pomyslel si a pozrel významne na Kmeťa.
   </p>
   <p>
    Keď teda tenže Dechtiar zdvihol pohár na neho a zaželal mu biskupskú tiaru, zaplatil mu
         rovným peniazom, zaželajúc mu ministerské kreslo.
   </p>
   <p>
   </p>
   <p>
    <span class="bold">
     <strong>
      V
     </strong>
    </span>
   </p>
   <p>
   </p>
   <p>
    Po obede pošiel Dechtiar s manželkou do svojho sedliackeho murovaného domu, farári
         odbavovali dištriktuálne porady.
   </p>
   <p>
    Porady takéto bývajú často celkom jalové. Jeden prečíta dáku latinskú oráciu,
    <sup>
     [
     <a class="footnote" href="#ftn.id2578439" name="id2578439">
      39
     </a>
     ]
    </sup>
    vicearchidiakon oznámi, čo jeho biskupská excelencia žiadať ráči, a s tým je
         koniec poradám, nasledujú fajčenie a obed.
   </p>
   <p>
    Teraz sa oráciou nenudili, biskupského rozkazu nebolo, ale mal sa voliť dištriktuálny
         pisár. To sa odbavilo nakrátko. Huňás zaujal miesto za vrchstolom, povedal pár slov o tom,
         čo každý vedel, potom riekol: „Navrhujem Virasztóva. Éljen!“
   </p>
   <p>
    „Éljen!“ vyvolali prítomní a bolo po voľbe.
   </p>
   <p>
    Žarnovič, ktorý chcel navrhnúť Kmeťa, šepol tomuto: „Tá voľba podobá sa tak vymenovaniu,
         ako oko oku.“
   </p>
   <p>
    „Naša sloboda,“ odvetil tento. „Každý chce byť vo svojom okrese neobmedzeným pánom.“
   </p>
   <p>
    Keď úradné jednanie prešlo zase v nenútené súkromné obcovanie, pustil sa Huňás so
         Žarnovičom do reči o farských dôchodkoch. Vyslovil obavu, že Dechtiar bude sa usilovať
         vytiahnuť svoje osminy zpod farských bremien. „Ale netreba popustiť,“ radil, „od
         prvopočiatku ani v najmenšom. Zaviazaný ste prísahou brániť farské práva. Držme sa aspoň
         toho, čím je povinovatý chotár urbársky, keď panský nedá nič.“
   </p>
   <p>
    To bola chytrá nástraha a bystrý Žarnovič ju videl; preto ju prijal s trpkým uškrnutím.
         Chytrák, ktorý na kázni káral farársku lakomosť a prísne vymáhanie podlžností, chcel
         nahuckať panslávov, vzbudiť Žarnovičovi nebezpečného nepriateľa domu.
   </p>
   <p>
    Pri tej príležitosti prišiel na pretras Dechtiar. Zle nedobre na neho. Klebetníci
         strojili si z neho posmechy, že inú zásluhu nemá, ako zradu krajiny; že jeden poriadny
         prosbopis nedokáže napísať, že len chytrosť v ňom je veliká, že ešte ako len tým sa
         pretĺkol, keď iných používal, aby pracovali za neho.
   </p>
   <p>
    „Terajší úrad,“ riekol jeden, „vcele sa pre neho nehodí.“
   </p>
   <p>
    „Ba práve sa hodí,“ poznamenal druhý. „Bo nepotrebuje nič iného, ako podpísať svoje
         vzácne meno.“
   </p>
   <p>
    Veštili mu blízky pád a hroznú pomstu, keď sa krajina vymaní;
    <sup>
     [
     <a class="footnote" href="#ftn.id2578535" name="id2578535">
      40
     </a>
     ]
    </sup>
    a to že je blízko, lebo už Kossuth blíži sa k hraniciam.
   </p>
   <p>
    Huňás a Virasztó nemiešali sa do týchto klebiet, lež ani nebrali do ochrany ohováraného,
         len sa usmievali zlovoľne.
   </p>
   <p>
   </p>
   <p>
    <span class="bold">
     <strong>
      VI
     </strong>
    </span>
   </p>
   <p>
   </p>
   <p>
    Na fare otrepávaného Dechtiara posudzovali súčasne sedliaci, shromaždení na jeho dvore.
   </p>
   <p>
    Títo, hoc doňho skladali neobmedzenú dôveru a mnohí boli s ním i v rodine, predsa mali
         na neho zub od čias scelistvovania chotára. Dechtiar bol vtedy grófskym fiškálom a dal
         svojmu otcovi, hoci ešte vtedy nikto nemal tušenie o zrušení panštiny, vymerať v hromade
         dvadsať i štyri osminy. „To sebe krivdili páni bratia,“ o tom prišeptávali si aj teraz.
   </p>
   <p>
    „Eh! Mal ten starý Dechtiar rozum, mal,“ vzdychol si richtár Belko. „To tu celé
         panstvo.“
   </p>
   <p>
    „Ba mal rozum jeho syn,“ podhodil Capinos na pleci bundičkou. „Vedel on dobre, že nám
         páni už nemôžu ďalej zadržať cisárom darovanú slobodu, keď sme my sprostáci o tom ešte ani
         tušenia nemali.“
   </p>
   <p>
    „Nech mu zhoria na duši moje dve osminy,“ mykol si široký klobúk na hlave Kotrbac. „Je
         mi ujec, moja matka bola jeho sestra, ale to vždy povedám, že nás oklamal, obohatil sa
         našou krivdou.“
   </p>
   <p>
    Sedliaci zapískali, aby mlčal a složili klobúky, bo vyšiel vo vysokom pinči Dechtiar.
   </p>
   <p>
    „Ako sa máte, moje milé deti?“
   </p>
   <p>
    „Po biede, prosím ponížene, ako pána veľkomožného,“ poškrabal sa richtár Belko za uchom.
         „Nestačíme platiť veľké dane.“
   </p>
   <p>
    „A pán cisár nám všetky odpustili,“ ozval sa Kotrbac.
   </p>
   <p>
    „Moje deti,“ pokrútil Dechtiar hlavou, „to sú nebezpečné reči. Kto vám to povedal?“
   </p>
   <p>
    „Múdri ľudia,“ riekol smelo Kotrbac.
   </p>
   <p>
    „Ba hlúpi, ty lajdák. I teraz si spitý, hej. Dajte pozor, aby ste neprišli s vašou
         múdrosťou do želiez. Neviete, čo povedá písmo? Dávajte, čo je cisárovo cisárovi a čo božie
         Bohu.“
   </p>
   <p>
    „Pravda, pán veľkomožný,“ podhodil Capinos bundičku na pleci a utrel si nos päsťou.
   </p>
   <p>
    Kotrbac riekol šeptom: „I on už pán, ta drží s pánmi.“
   </p>
   <p>
    Nahlas sipel: „Keby sme už len aspoň od toho plebána mali pokoj.“
   </p>
   <p>
    „No, čože je?“ pozrel na neho Dechtiar.
   </p>
   <p>
    „Plebánov platia pán cisár,“ vetí Kotrbac; „a naši žiadajú od nás robotu i rokovinu, aby
         sme boli ich poddaní.“
   </p>
   <p>
    „Čo pán cisár platia, to je málo,“ poučil ho Dechtiar. „Musíme i my na udržovanie
         plebánov prispievať.“
   </p>
   <p>
    „Ale darmo robiť a dávať prestalo,“ nástojil Kotrbac a sedliaci prisvedčovali.
   </p>
   <p>
    „Moje deti,“ ohliadol sa po nich Dechtiar, „farské dačky stoja,
    <sup>
     [
     <a class="footnote" href="#ftn.id2578689" name="id2578689">
      41
     </a>
     ]
    </sup>
    nie sú zrušené, hej.“
   </p>
   <p>
    „Prosím ponížene, ako pána veľkomožného,“ predstúpil striezlivý Capinos, utierajúc si
         nos. „Či pán Baraňanský nie je tak katolík ako ja? Keď ja platím a robím od svojich
         prašivých osmín, prečo on nič od takého panstva? To nemôže pochopiť náš sprostý sedliacky
         rozum.“
   </p>
   <p>
    „Zbytok dávnej nespravodlivosti,“ kývol Dechtiar plecom. „Ale my to premeniť nemôžeme.
         Napraví aj to časom pán cisár, hej. Nateraz len robte a dávajte, čo ste povinní.“ S tým sa
         vzdialil od pokušiteľov.
   </p>
   <p>
    „Uvidíme,“ riekol po jeho odchode Kotrbac, „čo dá farárovi on. Ja sa budem spravovať
         podľa neho. Ak on nič, ani ja nič.“ — To sa potom všeobecne uzavrelo v krčme.
   </p>
   <p>
   </p>
   <p>
    <span class="bold">
     <strong>
      VII
     </strong>
    </span>
   </p>
   <p>
   </p>
   <p>
    Tam porovnávali sedliaci s velikým krikom počuté kázne. Žarnovičova neľúbila sa nikomu,
         Huňásovu oproti tomu chválili všetci: To bola kázeň!
   </p>
   <p>
    „To verím,“ oblizol sa Kotrbac. „Pozlátiť ústa tomu vicediakovi, ako vraj bol kedysi
         kdesi akýsi svätý so zlatými ústami.
    <sup>
     [
     <a class="footnote" href="#ftn.id2578758" name="id2578758">
      42
     </a>
     ]
    </sup>
    Len jednej veci škoda,“ odpľul. „Biskupom nebude. A veru by ho neminulo.“
   </p>
   <p>
    „Nuž čo?“ tázali sa zvedave spolupijúci. „Snáď preto, že je taký ohyzdný?“
   </p>
   <p>
    „Čert mlátil na ňom hrach,“ ozval sa Truľo.
   </p>
   <p>
    „A tie dolinky,“ dodal richtár Belko, „majú ešte akúsi farbu ako staré sklo.“
   </p>
   <p>
    „Ba celé akési škvrny po tvári,“ riekol iný.
   </p>
   <p>
    Kotrbac glgol pohárik pálenky. „Vy neviete nič, ja viem, čo viem.“
   </p>
   <p>
    „Čo vieš? Čo vieš?“ naliehali na neho so všetkých strán pijani, ale Kotrbac len krútil
         hlavou, usmievajúc sa.
   </p>
   <p>
    „Vieš toto,“ ukázal mu Truľo prstmi figu.
   </p>
   <p>
    „Ba, prisahám Bohu, viem,“ trepol Kotrbac päsťou o stôl.
   </p>
   <p>
    „A čože teda?“
   </p>
   <p>
    „Nuž to, že si múdre i s mladým Výrostkom nahradzuje to, čo popovia nemajú. Viete?“
         glgol zase pohárik pri surovom smiechu, ktorý nastal.
   </p>
   <p>
    „Nech im Pán Boh pomáha,“ rehotali sa sedliaci.
   </p>
   <p>
    Ale Truľo riekol: „Tys’ utrhač, tvoj doskočný jazyk nájde každého.“
   </p>
   <p>
    „Ba, prisahám Bohu, je pravda,“ dotvrdzoval Kotrbac. „Ale nepovedzte nikomu.“
   </p>
   <p>
    „Ako si ty nepovedal,“ zavrátil ho Truľo. „Tebe by tylom vytiahnuť tvoj utrhačský
         jazyk.“
   </p>
   <p>
    „A takého kostolného gazdu ako ty za rebro obesiť,“ navrátil mu Kotrbac. „Ty, čo spolu s
         farárom klameš kostol, ozbíjaš meštek.“
   </p>
   <p>
    „Ja?“ vyťal mu Truľo na pysk.
   </p>
   <p>
    „Ty!“ prevalil mu Kotrbac hlavu sklenicou.
   </p>
   <p>
    Lapili sa. Koniec hnusnému zlorečeniu a zápasu učinil Belko, keď vyzutínal Kotrbaca
         lieskovicou a vysotil von.
   </p>
   <p>
   </p>
   <p>
    <span class="bold">
     <strong>
      VIII
     </strong>
    </span>
   </p>
   <p>
   </p>
   <p>
    Z krčmy vysotený nestydatec kam bežal? Nie domov, lež prosto na faru. A načo? Nie
         žalovať sa, lež pokušovať farára.
   </p>
   <p>
    Tento už nemal viac iných hostí, ako Kmeťa a Rubca, ktorí zostali na noc, keď sa vrátil
         ožralý Kotrbac.
   </p>
   <p>
    Započal, chytrý a lživý aj v ožralstve, lichotením, vychvaľoval farárovu kázeň. „To bola
         kázeň!“ pozrel so cmuknutím do neba. „Ani sám Kristus Ježiš nekázal tak dojímavo. Reč
         Huňásova ani smeť. Každé slovo ako meč na obe strany ostrý. Nemohol som zadržať slzy v
         jamkách. A ja veru nie tak ľahko plačem. Ten neborák starý bol dobrý človek, ale kazateľ,
         nič. Šťastní my teraz ľudia, že takého sme dostali kazateľa. Boh sám nám ich poslal z neba.
         A pred oltárom! Ó keď ja vidím kňaza pred oltárom, ako by som Boha samého videl,“ spustil
         sa na kolená.
   </p>
   <p>
    „Majte slovo božie vždy v úctivosti a plňte ho,“ odmáhal sa od pijana Žarnovič, „bo ono
         nekáže sa ani na parádu, ani pre obyčaj. Blahoslavení nie tí, ktorí slyšia slovo božie, lež
         ktorí ním riadia mravy a krotia svoje zlé náklonnosti.“
   </p>
   <p>
    Kotrbac pokračoval vstanúc: „Ja som bol i tomu neboráčikovi starému vždy dobrý človek,
         on ma tiež rád mal, boli sme priatelia, ale u nás, prisahám Bohu, planí ľudia, neuctili by
         ani samého Boha. Na mňa povedajú, že som korheľ, oni sú korheli a lotri. Richtár Belko je
         zbojník, sedel už i v okovách, ozbíjal panský sypanec. Ten Capinos lapá Pána Boha za nohy,
         ale lepší visia, samý klam a podvod, smrdí ako dudok v tej svojej bundičke. A ten driečny
         Truľo, aký kostolný gazda! Povedal, že farár vyberá peniaze zo zvončeka, ten lotor. Toť
         nedávno dostal dvanásť palíc. No, ale to ich milosť nech zaopatria. Ja sa nechválim, ale
         som dôverný k domu božiemu, keby bola láska, napred u Pána Boha, potom u ich milosti. I
         richtárska palica lepšie by svedčila dakomu, keby sa prihovorili.“
   </p>
   <p>
    „Druhý raz, druhý raz,“ kýval Žarnovič netrpezlive pravicou, lapajúc sa ľavicou kľučky
         na dverách. Ale nie to tak ľahko zbaviť sa spitého galgana.
   </p>
   <p>
    Kotrbac siahol do svojho remenného opaska, vytiahol kotúč papierikov: „A tu nech
         čítajú,“ pchal ich hrubiansky temer do očú farárovi.
   </p>
   <p>
    „Samé poistenia,“ riekol Žarnovič po bežnom prehliadnutí papierikov, „že vaše listy na
         cisára do Viedne prišly.“
   </p>
   <p>
    „Prišly! Chvalabohu!“ usmieval a oblizoval sa Kotrbac. „Cisár náš otec a môj dobrý
         priateľ. Keď cestoval toť nedávno po Uhrách, viezol som ho na svojich koňoch. Hore vrchom
         sosadol, neboráčik, šli sme peši, viedli sme sa takto popod pazuchu,“ lapil farára za
         rameno a zaprisahal sa. „Od toho času sme dobrí priatelia, dopisujeme si. Ja písavám pánu
         cisárovi, pán cisár mne. To môj otec. Nech budú i oni mojím otcom a ochrancom; prosím ich
         pre Boha, pre Matku Božiu, pre päť rán Kristových,“ kľakol zase a sopäl ruky. „Mám len ich
         na svete. Nemám dobrého človeka medzi planými ľuďmi. Všetci sú zbojníci, lotri, huncúti,
         stroja mi zradu. Nech budú mojím otcom,“ bozkával mu ruku.
   </p>
   <p>
    Musel sa i Kmeť zamiešať ostrým slovom, aby sa zbavili bezočivca, ktorý pred farárom bol
         úplný opak toho, čo pred sedliakmi.
   </p>
   <p>
    Po odchode holomka riekol: „Už vidím, že nie darmo sú Baraňanci rozkričaní. To sú akési
         divé zvery, nie ľudia.“
   </p>
   <p>
    „Očlovečiť ich bude mojou snahou,“ Žarnovič na to. „Budem sa predovšetkým starať o
         mládež. Nič nestoja všetky naše kázne, keď mládež rastie bez výučby. Učiteľ je nevedomý
         paholok, budem ja sám učiť deti.“
   </p>
   <p>
    „Keby ti prišli,“ namietol Rubec.
   </p>
   <p>
    „Prísť musia!“ hodil Žarnovič hrozive rukou. „Donútim ich svetským ramenom. Zaopatrím i
         dospelejšej mládeži ušľachtilejšie zaneprázdnenie. Dám mládencom a dievkam zábavno-poučné
         knižočky, aby si nevinne a užitočne ukrátili čas v sviatočné dni a za dlhých večerov.“
   </p>
   <p>
    „A kde ich máš?“ tázal sa Rubec. „V našej literatúre niet ničoho, čo by sa naozaj hodilo
         pre ľud. Vydávajú sa knižočky, a nič z toho. Ani pre ľud, ani pre učených.“
   </p>
   <p>
    „Ja sám mám,“ vetil Žarnovič, „v rukopise rozprávočky pre ľud, vážené z jeho života,
         primerané jeho potrebám. Dám ich vytlačiť.“
   </p>
   <p>
    „A budeš si potom čítať sám,“ smrkol Kmeť tabaku, „uvidíš.“
   </p>
   <p>
    Žarnovič pokračoval ďalej: „Mužov priučím čítaniu novín. Vyhľadám si napred
         jedného-dvoch schopnejších, títo budú potom rozširovať vec ďalej. Zprvu im dám noviny
         zadarmo; keď sa navňadia, budú si ich kupovať sami.“
   </p>
   <p>
    „Tvoji pijani?“ zasmial sa Kmeť.
   </p>
   <p>
    „Túto nákazu vyliečim,“ zastrojil sa Žarnovič, „spolkom striezlivosti.“
   </p>
   <p>
    „Oh! Ty horúca hlava!“ položil mu Kmeť ruku na temeno. „Vidno, že si ešte v ľude a s
         ľudom nežil. Len by si ty sám mohol tu obstáť.“
   </p>
   <p>
    „Veru, veru, vstúpil si do povážlivých okolností,“ ozval sa i Rubec. „Ľud je nadmieru
         pokazený, na vyhadzovanie farárov navyknutý, a popudzovatelia na všetky strany hojní a
         mohutní.“
   </p>
   <p>
    „Priatelia!“ položil si ruky na prsia Žarnovič. „Čo by to bol za biedneho chlebára, kto
         by ani zpočiatku žiadnych ušľachtilejších úmyslov do úradu nepriniesol? Predvidím sám, že
         búrky ma tu ohlušovať budú, ale budem stáť v nich, s nevinnosťou v duši, ako skala v mori,
         a budem konať svoju povinnosť v nádeji, že utíšia sa naposledok všetky vlny hlúpstva, ktoré
         podliactvo rozdúvaly oproti mne.“
   </p>
   <p>
    „To je hovorené mužne,“ pochválil ho Kmeť. „Búrky neminú, ale nikdy nezúfať!“
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2505200" name="ftn.id2505200">
        28
       </a>
       ]
      </sup>
      <span class="emphasis">
       <em>
        v „amtoch“
       </em>
      </span>
      (nem.) — po úradoch
     </p>
    </div>
    <div class="footnote">
     <p>
      <sup>
       [
       <a class="para" href="#id2504446" name="ftn.id2504446">
        29
       </a>
       ]
      </sup>
      <span class="emphasis">
       <em>
        domine illustrissime
       </em>
      </span>
      (lat.) — najosvietenejší pane
     </p>
    </div>
    <div class="footnote">
     <p>
      <sup>
       [
       <a class="para" href="#id2504603" name="ftn.id2504603">
        30
       </a>
       ]
      </sup>
      <span class="emphasis">
       <em>
        Slovania, ktorí ochránili Rakúsko
       </em>
      </span>
      — za revolúcie r. 1848 — 9,
               keď na ochranu dynastie povstali Chorváti, Srbi, slovenskí dobrovoľníci a keď i Česi
               bojovali na parlamentárnej pôde proti veľkonemeckým túžbam vo frankfurtskom
               parlamente
     </p>
    </div>
    <div class="footnote">
     <p>
      <sup>
       [
       <a class="para" href="#id2504626" name="ftn.id2504626">
        31
       </a>
       ]
      </sup>
      <span class="emphasis">
       <em>
        roku 1850, keď sa práve o korunnej zemi slovenskej naoko
                  vyjednávalo
       </em>
      </span>
      — Poznáme hodne podobných snáh z r. 1849, keď vynikajúci
               Slováci memorandami, deputáciou u cisára, ale i jednotlivé slovenské obce žiadaly to
               isté: oddeliť Slovensko od Uhorska a urobiť z neho osobitnú korunnú zem. Vo Viedni
               boly v septembri 1849 aj porady, ale tiež už maly hodne akademický charakter. Roku
               1850 podľa Hurbanovho denníka minister Bach už odmietal podobné požiadavky.
     </p>
    </div>
    <div class="footnote">
     <p>
      <sup>
       [
       <a class="para" href="#id2504653" name="ftn.id2504653">
        32
       </a>
       ]
      </sup>
      <span class="emphasis">
       <em>
        Slovenské noviny
       </em>
      </span>
      — boly to v češtine (čiže v tzv.
               „staroslovenčine“) písané a vládou vo Viedni vydávané noviny (1849 — 1861). Od konca
               r. 1850 do začiatku r. 1853 bol ich redaktorom i sám autor.
     </p>
    </div>
    <div class="footnote">
     <p>
      <sup>
       [
       <a class="para" href="#id2504720" name="ftn.id2504720">
        33
       </a>
       ]
      </sup>
      <span class="emphasis">
       <em>
        od Chorváta Ožegoviča
       </em>
      </span>
      — Bol to Metel Ožegović (1814 — 1890),
               chorvátsky politik, od r. 1851 člen hlavného a kasačného súdu a člen štátnej rady vo
               Viedni.
     </p>
    </div>
    <div class="footnote">
     <p>
      <sup>
       [
       <a class="para" href="#id2504751" name="ftn.id2504751">
        34
       </a>
       ]
      </sup>
      <span class="emphasis">
       <em>
        s hanbou do deficiencie
       </em>
      </span>
      — Deficient je katolícky kňaz, ktorý
               pre starobu alebo chorobu nemôže vôbec alebo aspoň za istý čas konať svoje
               povinnosti. Miesto predošlých dôchodkov dostáva preto zákonom vymeranú ročnú sumu.
               Deficientom byť je to isté, ako ísť do penzie. (Deficient je z lat. deficio,
               onemocnieť, soslabnúť.)
     </p>
    </div>
    <div class="footnote">
     <p>
      <sup>
       [
       <a class="para" href="#id2578217" name="ftn.id2578217">
        35
       </a>
       ]
      </sup>
      <span class="emphasis">
       <em>
        na hurbanistov
       </em>
      </span>
      — roduverných Slovákov, prívržencov Jozefa M.
               Hurbana. Slovákom nadávali v r. 1848 — 9 tak do hurbanistov, ako Maďarom v tom istom
               čase nadávali do košutistov.
     </p>
    </div>
    <div class="footnote">
     <p>
      <sup>
       [
       <a class="para" href="#id2578236" name="ftn.id2578236">
        36
       </a>
       ]
      </sup>
      <span class="emphasis">
       <em>
        podľa radu Melchizedechovho
       </em>
      </span>
      — biblický výraz. Melchizedech,
               kráľ Sálema za čias patriarchu Abraháma, bol kňaz silného boha najvyššieho. V Novom
               zákone sa Ježiš Kristus nazýva kňazom na veky, podľa poriadku
               Melchizedechovho.
     </p>
    </div>
    <div class="footnote">
     <p>
      <sup>
       [
       <a class="para" href="#id2578256" name="ftn.id2578256">
        37
       </a>
       ]
      </sup>
      <span class="emphasis">
       <em>
        ktorí držia s luteránskymi bajtkami
       </em>
      </span>
      — táraninami
     </p>
    </div>
    <div class="footnote">
     <p>
      <sup>
       [
       <a class="para" href="#id2578382" name="ftn.id2578382">
        38
       </a>
       ]
      </sup>
      <span class="emphasis">
       <em>
        „I ty, Brute?“
       </em>
      </span>
      — Výrok ten povedal vraj Gaius Julius Caesar
               (100 — 44 pr. n. l.), najväčší štátnik a vojvodca rímsky, keď zazrel medzi svojimi
               vrahmi Bruta (Marcus Junius Brutus), syna svojej prvej lásky Servilie. Mnohí považujú
               Bruta za skutočného syna Caesarovho.
     </p>
    </div>
    <div class="footnote">
     <p>
      <sup>
       [
       <a class="para" href="#id2578439" name="ftn.id2578439">
        39
       </a>
       ]
      </sup>
      <span class="emphasis">
       <em>
        latinskú oráciu
       </em>
      </span>
      (lat.) — reč
     </p>
    </div>
    <div class="footnote">
     <p>
      <sup>
       [
       <a class="para" href="#id2578535" name="ftn.id2578535">
        40
       </a>
       ]
      </sup>
      <span class="emphasis">
       <em>
        keď sa krajina vymaní
       </em>
      </span>
      — totiž Uhorsko z moci rakúskeho
               absolutizmu
     </p>
    </div>
    <div class="footnote">
     <p>
      <sup>
       [
       <a class="para" href="#id2578689" name="ftn.id2578689">
        41
       </a>
       ]
      </sup>
      <span class="emphasis">
       <em>
        farské dačky stoja
       </em>
      </span>
      (východoslov.) — dávky
     </p>
    </div>
    <div class="footnote">
     <p>
      <sup>
       [
       <a class="para" href="#id2578758" name="ftn.id2578758">
        42
       </a>
       ]
      </sup>
      <span class="emphasis">
       <em>
        akýsi svätý so zlatými ústami
       </em>
      </span>
      — Kotrbac myslel na Jána
               Zlatoústeho (Chrysostomus, 347 — 407), carihradského patriarchu, nazvaného tak pre
               výrečnosť.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2579125">
       </a>
       Časť tretia
      </h2>
     </div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      I
     </strong>
    </span>
   </p>
   <p>
   </p>
   <p>
    O pár dní po inštalácii Žarnovičovej postúpil v hodnosti ten Dechtiar, ktorého tak
         veľkomyseľne zachoval pri šťastí svojím úpadkom. Viedenská vláda vymenovala ho za župného
         predstatu s udelením radu Fraňa Jozefa.
    <sup>
     [
     <a class="footnote" href="#ftn.id2579159" name="id2579159">
      43
     </a>
     ]
    </sup>
    Hneď obsadil všetky župné úrady ľuďmi rovnakého smýšľania, čiernožltými
         Austriakmi a svojou perepuťou. Čo najviac nenávidel pri aristokracii, to samé prvšie
         učinil, náhle prišiel k moci. Tesťa, zaťov, blbého syna, všetko on to vopchal do úradov.
   </p>
   <p>
    Žarnovič už videl, akej vďačnosti sa môže nadiať, dostavil sa však predsa s povinným
         blahoželaním, aby pri tejto príležitosti povedal, kde ho omína nová čižma.
   </p>
   <p>
    Žaloval sa, že mu sedliaci odopreli povinný deň.
   </p>
   <p>
    „A tí mätežníci!
    <sup>
     [
     <a class="footnote" href="#ftn.id2579202" name="id2579202">
      44
     </a>
     ]
    </sup>
    “ hodil rukou predstata, ozdobený hviezdou na prsiach. „Svojej povinnosti musia
         učiniť zadosť. Donútime ich, hej.“
   </p>
   <p>
    „Nerád by som,“ odvetil Žarnovič, „započať úradovanie s prísnosťami. Odpor by sa dal
         snáď prevýšiť dobrým spôsobom.“
   </p>
   <p>
    „To i ja chcem,“ položil si sediaci Dechtiar dlane na lýtka, „lež akým?“
   </p>
   <p>
    „Tí ľudia,“ uklonil sa v kresle Žarnovič, „odvolávajú sa vo všetkom na príklad vašej
         veľkomožnosti. Vedú takú reč, že vtedy odrobia povinný deň, keď uvidia príklad. Prosil by
         som teda —“
   </p>
   <p>
    „Rozumiem,“ nedal mu dopovedať Dechtiar. „Čo sa tam platí za deň so záprahom?“
   </p>
   <p>
    „Dva zlaté,“ sklopil oči Žarnovič.
   </p>
   <p>
    „Tu teda,“ vytiahol Dechtiar pugilár, „nájmite si. Ja som sedliak ako druhý. Chcem niesť
         i ja bremeno, ležiace na urbárskom majetku; len kone poslať nemôžem, bo mne nestačia.“
   </p>
   <p>
    Žarnovič, vidiac pri ochote nechuť, peniaze neprijal, lež predložil inú sťažnosť, na
         pána Baraňanského. Tento besný protivník zaťal mu do živého. Žarnovič mal len jeden prístup
         k farskej roli a lúke, cez široký obecný výhon. Tento zaujal Baraňanský a oddal do užívania
         svojim chalupníkom, ktorí si to spravili, priekopy ťahali a farárovi zastali, ako zbojníci,
         cestu s velikým krikom a hrubianskym nadávaním. Jeden zvlášť vrešťal na celú dedinu, že
         farár lakomec nemá ani kúštička svedomia, keď chudobným ľuďom ani tej piade zeme nepraje.
         Na farárovu otázku: „Kade teda pôjde?“ odsekol zlostne: „Nech idú, kade chcú, mňa nič do
         toho; tadeto mi nepôjdu, bo mi to dal pán veľkomožný.“ Žarnovič nahováral sedliakov, aby si
         nedali zaujať obecný majetok a silu postavili oproti sile; ale sedliaci odvetili, že oni sa
         nebudú uháňať s panstvom, tešiac sa z nesnádze farárovej. Toto predniesol Žarnovič s
         prosbou o vrchnostenskú záštitu.
   </p>
   <p>
    Aby trochu popudil Dechtiara, ktorého znal ako protivníka spupnej a násilnej
         aristokracie, dodal: „Neviem, ako je to, že páni teraz v dobe rovnoprávnosti počínajú si
         tak po turecky. Baraňanský, keď som mu pohrozil pravotou, osvedčil hrdo: ,A myslí ten
         bedár, že vyhrá proti Baraňanskému?‘ To je reč tureckého effendiho proti biednej ráji.
    <sup>
     [
     <a class="footnote" href="#ftn.id2579284" name="id2579284">
      45
     </a>
     ]
    </sup>
    “
   </p>
   <p>
    Vtom vstúpil malý tučný židík, krčmár a gazda Baraňanského. „Pán veľkomožný,“ hovoril,
         „dá sa porúčať. Kuriálni chalupníci nechcú robotovať. Dá prosiť, aby ich donútili k
         povinnosti.“
   </p>
   <p>
    „Pošlem slúžneho,“ odvetil obidvom Dechtiar. „Pokoná tam všetky spory dľa
         spravodlivosti.“
   </p>
   <p>
   </p>
   <p>
    <span class="bold">
     <strong>
      II
     </strong>
    </span>
   </p>
   <p>
   </p>
   <p>
    Slúžny prišiel skutočne do Baranieho s hajdúchom a sosadol v panskom dvore.
   </p>
   <p>
    Napred chcel pokonať otázku cesty. Vyšiel na dotyčné miesto s farárom a židom poslaným
         od panstva.
   </p>
   <p>
    Tento tvrdil, že to majetok panský, že však panstvo predsa je hotové vypustiť z lásky
         farárovi cestu tadeto, ukázal na neprístupný močiar, a slúžny pochválil veľkomyseľnú
         dobrotivosť panstva.
   </p>
   <p>
    Ale farár sa osvedčil, že mosty stavať ani nemôže, ani nechce a žiadal, aby celý výhon
         zostal otvoreným.
   </p>
   <p>
    „Preukážte, že to výhon,“ namietol slúžny, ktorý bol i sudcom i advokátom v jednej
         osobe.
   </p>
   <p>
    „Nech preukáže pán,“ odvetil farár, „že to pozemok jeho. Má zemevid.“
   </p>
   <p>
    „Svoj súkromný,“ ozval sa žid, „nie je povinný ukazovať, stoličný v listárni zhynul.“
   </p>
   <p>
    „Pravda,“ prisvedčil slúžny. „Hľadal som ho, ale márne.“
   </p>
   <p>
    „Postavím teda svedkov,“ súril Žarnovič, „že to bolo na výhon vymerané pri scelistvovaní
         chotára.“
   </p>
   <p>
    „To vám nič nespomôže,“ zavrátil ho slúžny. „Vy máte právo žiadať len cestu a tá sa vám
         vykazuje tadeto,“ ukázal močiar.
   </p>
   <p>
    Farár krútil síce hlavou, ale musel prijať nespravodlivý výrok. Bo kto mu spomôže?
   </p>
   <p>
    Predniesol potom svoju sťažnosť proti tomu chalupníkovi, čo ho tak na cti obrazil.
   </p>
   <p>
    „Ako si sa opovážil?“ okríkol tohto slúžny. „Či farár s tebou svine pásol?“
   </p>
   <p>
    Potom sa obrátil k tomuto: „Od vás závisí jeho pokutovanie. Ak chcete, tu ho dám
         stiahnuť. Chcete? Či mu ako duchovný otec odpúšťate?“
   </p>
   <p>
    Farár musel ustúpiť mravnému nátlaku a odpustiť. Potom predniesol sťažnosť proti
         sedliakom, ktorí konečne povinný deň robiť nechceli. Farár musel za nich najať vozy a pluhy
         zo susednej obce.
   </p>
   <p>
    „Čo ste platili?“ tázal sa slúžny. A richtárovi prísne naložil vybrať to hneď a priniesť
         mu do kaštieľa.
   </p>
   <p>
    Tam sa žaloval panský kočiš, že mu jeden sedliacky syn nadal do huncútov. Kočiša sa
         nespytoval slúžny, či chce odpustiť, či nie? Hneď dal vyťať všetečníkovi dvanásť palíc, aby
         vedel, čo to znamená, panského kočiša obraziť.
   </p>
   <p>
    Ani pána sa netázal, či chce odpustiť chalupníkom. Vyjdúc k nim, keď sa navrátili na
         poludnie z kosby, okríkol ich: „A prečo vy nechcete robiť veľkomožnému panstvu?“
   </p>
   <p>
    „Prosíme ponížene, ako pána veľkomožného,“ ozval sa za všetkých jeden, „my odrobíme, čo
         sme povinní od tej biednej chalupy, ale každý deň za štrnásť krajciarov robiť nemôžeme, keď
         inde platia šesťdesiat i osemdesiat.“
   </p>
   <p>
    „Musíte, kujoni,“ dupol slúžny a dal hneď každému z nich zaradom vyčítať na zemi po šesť
         palíc.
   </p>
   <p>
    „Ďakujeme,“ riekli pri odchode, „za také posilnenie pri našich ťažkých prácach.“
   </p>
   <p>
    Ale viac si ťažobili na Dechtiara, ktorému všetko pripisovali.
   </p>
   <p>
    „Vyhrali sme,“ reptali, „že sedliacky syn dodriapal sa na tak vysoký stupeň. Tak by s
         nami ani jeden gróf nemohol zaobchádzať. Aby sa udržal, činí všetko po vôli pánom.“
   </p>
   <p>
    A ich podozrenie nebolo márne. „Môže teraz byť pán Baraňanský so mnou spokojný,“ uškrnul
         sa Dechtiar, keď mu slúžny zvestoval, čo dostali.
   </p>
   <p>
    Chalupníci boli potom pokorne poslušní panstvu, ale sedliaci zanevreli na farára. „Či
         sme my jeho poddaní, či čo? Hľaď len! Teraz prišiel a už ti nám dáva žilu rúbať na mešci,
         ten odkiaľnoha, odkiaľruka. Koniec mu, vyženieme ho!“
   </p>
   <p>
   </p>
   <p>
    <span class="bold">
     <strong>
      III
     </strong>
    </span>
   </p>
   <p>
   </p>
   <p>
    To bolo len márne vyhrožovanie, pretože hlavná spruha baraňanského mätežníctva práve
         teraz oslabla. Večný pudivietor Kotrbac prišiel do velikej nesnádze, v ktorej hľadal a
         našiel pomoc u farára.
   </p>
   <p>
    Dostavil sa totiž neočakávane jeho brat, kolársky majster v Arade. Šlo mu remeslo, ako
         mohlo ísť najlepšie bezdetnému človeku pri pijatyke; predsa však prišiel pre svoju čiastku
         do Baranieho a nahnal brata do veľkej úzkosti. „Zaplatíš mi hneď a hneď štyristo zlatých,
         alebo svoje osminy predám!“
   </p>
   <p>
    Naplašený Kotrbac pribehol podľa svojej obyčaje na faru. S celou obcou nemal Žarnovič
         toľko súkromnej roboty, ako s týmto ožralým podliakom. Pri každej najmárnejšej veci už bol
         na fare. Farára to síce mrzelo, ale nechcel sa ukázať pyšným a nedostupným. Ani ešte
         nevedel, že keď mu v oči lichotí, za chrbtom proti nemu poburuje, hotoví mu osud
         predchodcov. „Nech sa zmilujú,“ vrhol sa pred farárom na kolená, „nech obmäkčia toho
         zatvrdilého Kaina.“
   </p>
   <p>
    Žarnovič učinil, čo mohol, pozval kolára, dohováral mu, kládol mu na srdce bratskú
         lásku, ale kolár málo bol odchodný od brata sedliaka. Vtáčiky z jedného hniezda rovnaké
         vsaly zásady, maly vcele podobné mravy.
   </p>
   <p>
    „Nech mi veria, pán farár,“ chválil sa kolár, „že na ceste strovím viac, než čo tu
         dostanem, ale svoje nenechám. Musí, musí ma vyplatiť!“ tĺkol si do dlane päsťou so zaťatými
         zubmi.
   </p>
   <p>
    „Nemáte sa čím chváliť,“ zahanbil ho Žarnovič. „Vidíte, i ja mám brata a predsa čiastku
         a výplat od neho nežiadam, hoc by sa mi pridalo.“
   </p>
   <p>
    „To sú oni,“ odpichol domluvu kolár, „ja nie som ten človek. Mne brat musí dať moju
         čiastku. Svoje neopustím pre takého korheľa. Prepije i tak všetko. Bol huncút od narodenia.
         Žilky v ňom dobrej niet. Ak má on osminy moje prehnať cez hrdlo, radšej ich prepijem ja!“
   </p>
   <p>
    Mnohé nástojenie farárovo predsa však nezostalo bez výsledku. Kolár sa zjednal, pristal
         na poldruha sta a dal zo seba písmo, že nič viac požadovať nebude.
   </p>
   <p>
    Od toho času stal sa Kotrbac farárovým priateľom. „To dobrý popík,“ hovoril o ňom
         „dobrého sme dostali kňaza.“
   </p>
   <p>
   </p>
   <p>
    <span class="bold">
     <strong>
      IV
     </strong>
    </span>
   </p>
   <p>
   </p>
   <p>
    Miesto udobreného Kotrbaca povstal Žarnovičovi nový, a to nebezpečnejší, nepriateľ v
         osobe Capinosovej.
   </p>
   <p>
    Tohto mužíka v bundičke, s malou tváričkou a vyčnievajúcou briadkou, návidel Žarnovič
         preto, že bol úplne triezvy, žiadneho opojného nápoja nepil. Z dôvery potreboval ho k
         statku a šibalský svätúško nadužíval pekne-krásne jeho neskúsenosť.
   </p>
   <p>
    Tak bol s ním kupovať kone. Capinos sa sriekol tajne na ceste s jedným sedliakom, že
         predá jeho staré škapy za dvesto zlatých, ak jemu dá päťdesiat. Kupec mal byť Žarnovič.
         Nepáčili sa mu kone, hľadal na trhu druhé, ale Capinos ho od každých odstrašil, a vždy
         nazpät priviedol k vychváleným škapám, až ho i chytráci ošialili.
   </p>
   <p>
    Capinos vzal svojich päťdesiat a predsa mu ešte i doma za trud chcel Žarnovič zaplatiť.
         „Vďačne som poslúžil,“ odmáhal sa od prijatia pláce Capinos, „ale ruka ruku umýva a obe sú
         čisté, ja tiež mám poníženú prosbu, keby ráčili učiniť milosrdnú lásku. Vyťahujú teraz z
         matriky vojakov, keby ráčili môjho Janka vynechať.“
   </p>
   <p>
    „To nemožno,“ potľapkal ho po pleci Žarnovič. „Matriku porušiť je veľká vec. Prišiel by
         som za to do žalára, čo mi len nedoprajete.“
   </p>
   <p>
    „I veď sa o tom cisár vo Viedni nedozvie,“ škrabal sa Capinos za uchom.
   </p>
   <p>
    „Darmo,“ odsekol Žarnovič, „to vám učiniť nemôžem.“
   </p>
   <p>
    Miesto žiadaného vynechania z matriky ponúkol mu úrad kostolného gazdu. Za to zase
         poďakoval sa Capinos.
   </p>
   <p>
    Núkal mu i noviny zadarmo. To ani prijať nemohol, lebo čítať nevedel.
   </p>
   <p>
    Odišiel z fary ako nepriateľ farárov, mysliac si: počkaj!
   </p>
   <p>
   </p>
   <p>
    <span class="bold">
     <strong>
      V
     </strong>
    </span>
   </p>
   <p>
   </p>
   <p>
    Skoro i smierený Kotrbac prestal chváliť svojho „popíka“ a znovu sa rozžiaril na farára.
         Rodinná záležitosť ho udobrila, a zase rodinná záležitosť rozpeprila.
   </p>
   <p>
    V noci mal akúsi nepríjemnosť so ženou a už ráno bežal ako oparený, bez klobúka hore
         farským dvorom vykrikujúc a vrútil sa ožratý do farárovej chyže so žalobou, že jeho beštia
         žena od neho bočí a so sluhom psy pasie.
   </p>
   <p>
    „Máte na to svedkov?“ pokrútil Žarnovič hlavou.
   </p>
   <p>
    „Naskutku ich zastihol sused na humne,“ bil sa Kotrbac v prsia s prísahou.
   </p>
   <p>
    Farár predvolal suseda, a vyložil mu vec s otázkou, či to pravda?
   </p>
   <p>
    „Moje svedectvo,“ zapálil sa povolaný, „vyzerá takto,“ a prask! Kotrbaca po líci s
         jednej i s druhej strany. S tým sa vzal a pošiel.
   </p>
   <p>
    Kotrbac za ním na dvor s krikom: „Ty zbojník! Ty, čo si siahovinu pokradol!…“
   </p>
   <p>
    Svedok sa navráti a lap, Kotrbaca za vlasy. Mrštil ho o zem, a tam ho tak bil po hlave,
         že ho vcele dokrvavil, i košeľu na ňom rozdriapal.
   </p>
   <p>
    Takýto sa vrátil Kotrbac do chyže. „Či vidia, ich milosť pán farár, čo mi ten zbojník
         narobil? Nech hneď pošlú po žandárov, nech dajú odviesť zbojníka na stoličný dom.“
   </p>
   <p>
    Miesto poľutovania dupol hnevivo Žarnovič: „Nechoďte mi viac na oči ožratý. Považujem to
         za zneváženie svojej osoby, že vždy vtedy sa na faru pritetelíte, keď by ste sa mali skryť
         pred každým poctivým človekom. Practe sa!“ otvoril mu dvere.
   </p>
   <p>
    S tým bolo po priateľstve. Kotrbac pošiel dolu dvorom vyhrožujúc, že sa o tom dozvie i
         cisár vo Viedni, a hneď počal búriť sedliakov, aby písali inštanciu na odstránenie farára.
   </p>
   <p>
    „To hlúpo,“ odvetil Capinos na to ochotným sedliakom, keď jeho mienku chceli počuť. „Len
         chcieť, to nie je dosť a príčiny na odstránenie niet. Ale viete čo? Farár drží kostolnú
         lúku len toľko, že nie zadarmo a užíva tisíczlatový kapitál, ktorý náleží kostolu. O to
         písať inštanciu.“
   </p>
   <p>
    „Ty si predsa múdra hlava,“ podskakoval od radosti Kotrbac. „Smrdíš ako dudok, ale rozum
         máš ako Šalamún.“ Od toho času boli priatelia, bo predtým sa nenávideli.
   </p>
   <p>
    Capinos sám nemyslel tak vysoko o sebe. Aby rana bola istá, navrhol poradiť sa predbežne
         s múdrymi ľuďmi, menovite s Huňásom a Dechtiarom. Toto vzal na seba všetečný Kotrbac.
   </p>
   <p>
    Podliak tento smieril sa i s tým svedkom, čo ho dokrvavil: ale farárovi nemohol
         odpustiť, že nezmlátil svedka, ani nedal zatvoriť, čo by vraj bola bývala jeho povinnosť.
         Ba vŕtalo mu v kotrbe, že sa farár pritom usmieval, mnul si s radosťou dlane. Čakaj!
   </p>
   <p>
   </p>
   <p>
    <span class="bold">
     <strong>
      VI
     </strong>
    </span>
   </p>
   <p>
   </p>
   <p>
    Vzal na seba ukrvavenú, rozdretú košeľu a ťažkú gubu a poď do Krivošian.
   </p>
   <p>
    Napred vošiel ku svojmu ľubučičkému Huňásovi.
   </p>
   <p>
    „Tu vidia, pán veľkomožný, čo sa mi stalo na fare. Takého my máme teraz farára, dobre
         ráčili povedať v kázni u nás (nikdy ju nezabudnem), že zlý farár je najväčšie nešťastie pre
         obec.“
   </p>
   <p>
    Rapavému Huňásovi až srdce strepotalo od radosti, že tak skoro prišlo, čo dychtive
         očakával.
   </p>
   <p>
    „Pokrvavil ťa farár?“ tázal sa naradovaný.
   </p>
   <p>
    „Nie,“ odvetil Kotrbac svojím chripľavým hlasom, „ale stalo sa mi to na fare. Pred očami
         farárovými skrvavil ma takto planý človek.“
   </p>
   <p>
    „A čože to bolo?“ pátral ďalej Huňás.
   </p>
   <p>
    „Nuž hanba, posmech,“ odpľul Kotrbac. „Mám planú ženu, beštiu. A farár nie, žeby ju
         sťahoval, potrestal, ale mňa dá biť a skrvaviť na fare, rád je tomu, smeje sa. Nech sa
         zmilujú nado mnou, prosím ich pre Boha, pre Matku Božiu, pre päť rán Kristových,“ vrhol sa
         na kolená. „Už musím utiecť z toho Baranieho, a to pre farára. Všetkých nás vyženie. Ach,
         škoda starého! To bol anjel oproti tomuto tyranovi. Drží s planými ľuďmi, s tým kostolným
         gazdom. Obaja sú zbojníci. Ozbíjajú spolu dom boží, a mňa bijú, krvavia, že som dôverný k
         domu božiemu.“
   </p>
   <p>
    „To teda dáke otázky o kostolnom imaní,“ kročil mu v ústrety Huňás, aby v spúste márnych
         rečí dačoho podstatného sa domakal.
   </p>
   <p>
    „Nespravodlivosť, hriech, až hanba,“ odpľul zase Kotrbac. „Chcel by byť velikým pánom.“
   </p>
   <p>
    „Teda neverne gazduje s kostolným imaním,“ zakresal ešte raz Huňás, aby iskra vypadla.
         Lebo videl, že zo žaloby proti osobe nič.
   </p>
   <p>
    „Áno,“ prisvedčil Kotrbac, „ozbíja kostol, drží kostolný kapitál a lúku zadarmo. Ja som
         dôverný k domu božiemu. Nech píšu o tom osvietenému biskupovi. My chceme kostol náš brániť,
         farár je zbojník.“
   </p>
   <p>
    „To je už dačo,“ pomyslel si Huňás. Aby dodal oplanovi a mätežným Baraňancom ochoty,
         riekol blahosklonne: „Zaujímať sa za dom boží je povinnosťou každého katolíckeho kresťana.
         Že farár váš obohacuje sa kostolným imaním, to je mrzko od neho. Ale písať o tom biskupovi
         musíte vy sami. On prosbu vašu vyslyší, bo jeho povinnosť je zastávať svätý kostol proti
         lakomým farárom.“
   </p>
   <p>
    Kotrbac bol s tou odpoveďou tak spokojný, že pánu veľkomožnému nielen ruku, lež i nohu
         by bol pobozkal.
   </p>
   <p>
    Od Huňása šiel k svojmu ujcovi Dechtiarovi. Ale tu už celkom iné struny natiahol. Pred
         ujkom, dobre o všetkom poučeným, bál sa tak makave luhať. Potom on len s popmi rád hral
         svoju komédiu. Pohŕdajúc vlastne všetkými, huckal ich spolu, ako sa chlúbil, používal
         jedného proti druhému.
   </p>
   <p>
    Pred ujcom hovoril o všeličom, až sám zaviedol reč na farára, tážuc sa, ako sú s ním
         spokojní?
   </p>
   <p>
    „Hja! Taký pálenčený farár,“ mrdol Kotrbac plecom. „Už ľudia ani do kostola nechodia.
         Nekáže o Kristu Pánu, ako ho židia mučili, lež vždy len o tej pálenke a o tom pijanstve.“
   </p>
   <p>
    „Dobre má, že vás sťahuje,“ hodil Dechtiar rukou. „Všetci ste korheli, hej, v krátkom
         čase i úroky prepijete. Škoda bolo dať vám tú slobodu. Z panského jarma ste vyšli, hej, a
         leziete do jarma židovského. Vy bezumci! Chcete, aby vám farár kázal, ako židia Krista Pána
         mučili. Budú oni mučiť vás, hej, nie za deň za dva, lež po všetky veky vekov, keď
         preženiete cez hrdlo, čo vám pán cisár daroval. Či myslíte, že vždy bude pánom odnímať a
         vám dávať, aby ste mali čo prepíjať? Farár dobre mieni s vami, hej!“
   </p>
   <p>
    „Sdiera nás,“ mrdol Kotrbac plecom, „dáva nám brať zálohy, ten zeman.“
   </p>
   <p>
    „O sdieraní netáraj,“ zavrátil ho Dechtiar. „Ten jeden deň roboty a korec zrna v roku
         vás neožobráči, hej. Toľko prepijete cez deň.“
   </p>
   <p>
    „Ale ukrivďuje dom boží,“ odkašľal Kotrbac. „Užíva kostolný kapitál a kostolnú lúku
         zadarmo.“
   </p>
   <p>
    „To mu odňať nemôžem,“ osvedčil sa Dechtiar. „Biskup je v tom pánom, hej, píšte
         inštanciu.“
   </p>
   <p>
    Kotrbacovi nebolo viac treba. Pošiel s radostnou zvesťou do Baranieho, že i Huňás i
         Dechtiar kážu písať inštanciu.
   </p>
   <p>
    Sedliaci to prijali s jasotom; len trochu bojazlivý richtár a Truľo krútil hlavou.
         Richtár Belko hovoril: „Len toť sme vyhodili farára a už zas inštancie!“ Truľo tvrdil, že
         dotyčný kapitál nikdy nebol kostolný a lúky že kostol nikdy nemal, lež len chatrnú roličku.
   </p>
   <p>
    Naposledok však ustúpili aj oni všeobecnej žiadosti. Lebo z otázky olúpenia farára stala
         sa otázka náboženská. Šlo o to, kto je dôverný k plebánovi, kto ku kostolu, Bohu, Kristu a
         Márii? Huncút, kto by držal s farárom.
   </p>
   <p>
    Uzavrelo sa vydať dedinskú pečiatku, ktorej pripisovali neodolateľnú moc, šialenému
         Kotrbacovi. Usniesli sa na Capinosov návrh i na tom, že Truľo úrad kostolného gazdu složí a
         nikto ho neprijme, pokiaľkoľvek kostolu nebude navrátené, čo mu náleží.
   </p>
   <p>
    Toto Truľo učinil bez meškania, a farár sa čudoval, že nikto nechce prijať úrad.
   </p>
   <p>
    Kotrbac bežal s pečiatkou k svojmu riadnemu pisárovi, čo mu všetky listy a inštancie
         písaval. A to bol pijanský jeden pecúch pri „amte“. Složil mu obyčajnú taxu, zlatovku, a
         odniesol hneď nikým menovite nepodpísanú inštanciu na poštu.
   </p>
   <p>
   </p>
   <p>
    <span class="bold">
     <strong>
      VII
     </strong>
    </span>
   </p>
   <p>
   </p>
   <p>
    Sedliaci to držali proti svojej obyčaji v takej tajnosti, že farár ani tušenia nemal o
         dajakých inštanciách. Preto sa i zaujímal za nich horlivo pri pravote o les, neváhal sa
         učiniť ešte viac nenávideným pred panstvom, ako už okrem toho bol.
   </p>
   <p>
    O pár dní potom, čo pošta odniesla inštanciu na biskupa, prišlo do Baranieho vyslanstvo
         od urbárskeho súdu
    <sup>
     [
     <a class="footnote" href="#ftn.id2580162" name="id2580162">
      46
     </a>
     ]
    </sup>
    k vyslúchaniu svedkov o tom, či Baraňanci boli v úžitku drevobrania, či nie?
         Dechtiar, ktorý mal pritom mnoho očakávať a bol práve hlavou stolice, nechcel ani znať o
         celej veci. Sedliaci si prišeptávali, že on už svoj les nosí vo vrecku. Žarnovič oproti
         tomu, hoc nevidel žiadnu výhru pre seba, predsa sa dostavil i do Baraňanského domu medzi
         panstvo a fiškálov, ako šľachetný bojovník za svojich farníkov.
   </p>
   <p>
    Bola to už tretia lehota od šiestich rokov v tej istej záležitosti. Pri stranníckosti
         súdu, složeného zo samých zemských pánov, preťahovali šibalskí advokáti vec tak, že sa
         nikdy nič nedokončilo. Vždy len pri tej prvej otázke ostalo, či boli v úžitku drevobrania a
         či majú právo dvíhať pravotu? Hneď pod tou, hneď pod inou zámienkou odložilo sa jednanie na
         neskorší čas.
   </p>
   <p>
    Tohto fígľa lapil sa i teraz panský advokát. Predložil, že vyslúchanie svedkov diať sa
         nemôže, lebo istý pán neprišiel.
   </p>
   <p>
    Žarnovič pozrel na advokáta, daného sedliakom z úradu, a keď tento stále mlčal, ozval sa
         on: „Keďže tak, teda tejto pravote ani do príchodu židmi čakaného Mesiáša konca nebude.
         Netreba nič iné, ako keby sa vždy dakto z povolaných nedostavil.“
   </p>
   <p>
    „Ale ten pán prísť nemohol, lebo si nohu zlomil,“ bránil svoj návrh panský advokát.
   </p>
   <p>
    „Prijmeme to za pravdu,“ lapil ho za slovo Žarnovič, „ak plnomocný pán advokát dá to
         osvedčenie do protokolu, že v prípade nepravdy pravotu prehral.“
   </p>
   <p>
    „S vami nemám žiadne konanie,“ hladil si panský advokát bradu.
   </p>
   <p>
    Žarnovič riekol ďalej: „Ináč patent z 2. marca 1853,
    <sup>
     [
     <a class="footnote" href="#ftn.id2580242" name="id2580242">
      47
     </a>
     ]
    </sup>
    ktorý je tu jediným merítkom práva, predišiel takýmto úskokom, určujúc, aby
         vtedy, keď dakto vyslaný sa nedostaví, súd menoval zástupcu.“
   </p>
   <p>
    Čím väčšia to bola pravda, tým živšie sa dotkla prítomných.
   </p>
   <p>
    Strhlo sa veliké mrmranie proti Žarnovičovi. Panský fiškál chcel ho doprosta vyhnať. Iní
         sa srdili, že načo hovorí on, keď zástupca sedliakov mlčí?
   </p>
   <p>
    Tento sa videl naposledok donútený lapiť stránku Žarnovičovi a žiadať vypočúvanie
         svedkov, čo sa i stalo.
   </p>
   <p>
    Lež tu zase, pri zrejmej stranníckosti, len Žarnovič ozvať sa musel.
   </p>
   <p>
    Ozval sa však menovite pritom, že to, čo svedkovia hovorili slovensky, zapisovalo sa
         maďarsky. „Vyznanie svedka,“ hovoril, „má sa zapísať v jeho reči a potom sa mu to má
         prečítať; inak môžeme zapísať, čo chceme.“
   </p>
   <p>
    Potom sa ozval, keď slúžny okrikoval svedkov s hrozbami. „Vaša vec, pane, je len verne
         napísať, čo vyzná svedok.“
   </p>
   <p>
    To všetko zapríčinilo takú rozhorčenosť, že keď istá žena z filiálky prišla oznámiť
         pohreb a richtár vyvolal Žarnoviča von, slúžny vybehol za ním: „Pán farár, tu nie je miesto
         pre spoveď.“
   </p>
   <p>
    Musel sa hneď navrátiť a nesmel viac von. Myslelo sa, že vyšiel dávať radu na dvore
         shromaždeným sedliakom.
   </p>
   <p>
    Panstvo sa mýlilo. Sedliaci mali medzi sebou reč o tom, že farárovi z lesa nedajú.
   </p>
   <p>
    Nevďačníkov harušila, vidiac, čo sa deje tu i tam, jedna stará babička, ktorá chodievala
         prosiť plebánka, aby jej už len pekný pohreb zrobil, keď ju Pán Boh povolá. „Iďte, iďte,
         nemáte svedomia za psa. Vždy ste si žiadali plebána, ktorý by s nami držal. Tento drží a vy
         čo? Keď ho páni za vás pečú, vy ho oblievate zimnou vodou.“
   </p>
   <p>
   </p>
   <p>
    <span class="bold">
     <strong>
      VIII
     </strong>
    </span>
   </p>
   <p>
   </p>
   <p>
    V krátkom čase potom dostal Žarnovič úradné písmo od Huňása, aby ho v istý deň očakával
         spolu s čo najpočetnejšie shromaždeným ľudom, bo že príde jemu a ľudu vyhlásiť biskupský
         výrok.
   </p>
   <p>
    „Čo za výrok?“ premýšľal Žarnovič a trnul.
   </p>
   <p>
    Jednako oznámil sedliakom príchod vicediakov a kázal im prísť v ustanovený deň na faru.
   </p>
   <p>
    Sedliaci šuškali radostne medzi sebou na farskom dvore. Kotrbac ich uisťoval, že
         vyhrali. A predsa tázali sa vychodiaceho Žarnoviča so lživým úsmevom: „Načo to príde pán
         veľkomožný z Krivošian?“
   </p>
   <p>
    Prišlého složili s voza na rukách, tisli sa jeden pred druhým bozkávať mu ruky. Kotrbac
         vzdychal s prevracovaním očú: „Boh sám prichádza medzi nás.“
   </p>
   <p>
    Usmievajúci sa pán veľkomožný s červeným pásom zavolal všetkých do farárovej chyže a tam
         im predovšetkým ďakoval menom biskupovým za dokázanú horlivosť pri veciach cirkevných.
         „Osvietený pán biskup,“ hovoril, „teší sa z toho, že sa staráte o dom boží; chváli vás, že
         netrpíte, aby kto ukrivďoval svätý kostol, dôchodky jeho privlastňoval nespravodlivo sebe.
         Bo darmo, už to raz každé hrable k sebe hrabú. Často tí, ktorí by mali brániť práva svätého
         kostola, sami ich porúšajú z lakomosti.“
   </p>
   <p>
    So Žarnovičom krútil sa svet, Huňás pristúpil po úradnom popudení ľudu k veci.
         „Osvietený biskup,“ hovoril, „ako pán kostolného imania vyslyšal vašu spravodlivú sťažnosť,
         prisúdil dosiaľ farármi užívaný kapitál svätému kostolu a súčasne ráčil prikázať, aby
         kostolná lúka dala sa do prenájmu cestou dražby.“
   </p>
   <p>
    Uradovaní sedliaci ďakovali osvietenému biskupovi, bozkávali pánu veľkomožnému ruky, ale
         farára ako by na oheň vrhol.
   </p>
   <p>
    „Čo?“ riekol latinsky, vzmužiac sa, „výrok pred výsluchom? A hneď to i oznámiť ľudu s
         nesmiernym zľahčením farárovým a zrejmým popudzovaním? Tak duchovenstvo najlepšie dokáže
         zničiť sa samo.“
   </p>
   <p>
    Sedliakom riekol: „Pokračujete nečestne, proti svedomiu, vy nevďačníci. Kedy to bol
         kapitál kostolný? Kedy kostol mal dáku lúku?“
   </p>
   <p>
    „Pri scelistvení chotára,“ odvetil mu Capinos, „dostal miesto role lúčku.“
   </p>
   <p>
    „Čo by i tak,“ hovoril Žarnovič, „ja ju užívam ako iní farári, za stálu cenu z moci
         kanonickej vizitácie, ktorá je jediným základom práv našich i kostola samého.“
   </p>
   <p>
    Huňás postavil sa vážne: „Dohadujte sa o tom s biskupom. Ja plním uloženú mi povinnosť.
         Kapitál nech tam stojí v budúcich účtoch, lúka dá sa hneď do prenájmu.“
   </p>
   <p>
    „Nie je odlúčená od farskej,“ namietol Žarnovič.
   </p>
   <p>
    „Odlúčime ju,“ odsekol Huňás a uviedol to hneď šelmovsky v skutok. Úrodnú časť lúky
         vylúčil pre kostol a dal do prenájmu židovi; farárovi zanechal len mechom prikrytý štrk,
         kde ani kosiť, ani orať.
   </p>
   <p>
    Učinil to v Žarnovičovej neprítomnosti, ktorý na lúku nevyšiel a šiel potom na obed k
         richtárovi. Tam popudil sedliakov ešte viac, hromžil na farárovu lakomosť, sám povestný
         lakomec, a kázal upotrebiť násilie, ak by sa snáď protivil.
   </p>
   <p>
    Sedliaci potom bočili od olúpeného farára, len pôvodca všetkého Kotrbac prišiel ho
         tešiť. „To ten a ten,“ bozkával mu ruky. „Tí závistníci, tí zbojníci. Ich milosť, pán
         farár, nemajú tu dobrého človeka, okrem mňa. I ten Huňás, to sa nesvedčí, mne sa až plakať
         chcelo. I pán biskup mal by mať ohľad na duchovnú osobu. Ja keď kňaza vidím, ako by som
         Boha videl.“
   </p>
   <p>
    Tak tešil na fare plebána. V krčme sa vystatoval: „Dal som tomu zemanovi! Nech ide v
         čerty na svoju kúriu. Všetko mu odoberiem a potom i jeho samého vyženiem. Nemá dobrého
         človeka medzi farármi, i biskup hnevá sa na neho.“
   </p>
   <p>
    K tomu šiel Žarnovič osobne, aby mu vec vysvetlil a posťažoval si na Huňása. Ale biskup,
         ktorému vrčaly v maďarónskej hlave akési panslavistické agitácie, to sám tak chcel, aby ľud
         stratil dôveru k Žarnovičovi. Stál pred ním ako Jupiter olympský,
    <sup>
     [
     <a class="footnote" href="#ftn.id2580540" name="id2580540">
      48
     </a>
     ]
    </sup>
    prijal ho ako zločinca, vyctil ho ešte i za to, že nestojí pred ním dosť
         pokorne, oboslal ho so žalobou do Viedne,
    <sup>
     [
     <a class="footnote" href="#ftn.id2580559" name="id2580559">
      49
     </a>
     ]
    </sup>
    ak sa mu neľúbi súd biskupský.
   </p>
   <p>
    Oproti tomu Huňása, na ktorého Žarnovič prišiel žalovať, práve vtedy biskup za abasa
         povýšil. Pretože však infulovaný abas
    <sup>
     [
     <a class="footnote" href="#ftn.id2580588" name="id2580588">
      50
     </a>
     ]
    </sup>
    už nechcel viac vicearchidiakoniť, sosňal mu biskup bremeno, ale ponechal i
         ďalej titul vicearchidiakona. Povinnosti úradu preniesol na Virasztóva s názvom
         podvicearchidiakona. To znamenalo toľko, že Huňás je nenahraditeľný.
   </p>
   <p>
    Tak prešiel zase na úhlavného Žarnovičovho nepriateľa pre farárov veľmi vážny úrad
         vicearchidiakonský. Oni zaiste už tým premnoho môžu i pomôcť i škodiť, že dávajú ročné
         tajné zprávy o farároch. Tu mnohí nakladajú potme podľa ľúbosti s dobrým menom a pohrávajú
         sa šťastím spolubratov.
   </p>
   <p>
   </p>
   <p>
    <span class="bold">
     <strong>
      IX
     </strong>
    </span>
   </p>
   <p>
   </p>
   <p>
    Ani Huňás neprestával byť nepriateľom, ba i svoje nové vyznačenie použil k Žarnovičovému
         zľahčeniu pred ľudom.
   </p>
   <p>
    V jeho podružnej cirkvi nachádzala sa zámožná bezdetná sedliačka, osoba poverčivá. Aby
         obdržala orodovaním večnej Devy dietky, umienila si postaviť do kostolíka oblečenú sochu
         Panny Márie. Nečinila to však s povedomím svojho farára, lež bežala do Krivošian k mužovi
         božiemu s vysokou čiapkou a velikánskou krivou palicou, čomu ľud zázraky pripisuje. Taký
         muž je tretí po Pánu Bohu, ako hovoril Kotrbac. Preto i pobožná ženička sverila svoj úmysel
         abasovi. S jeho odobrením dala za drahé peniaze zhotoviť drevený špalok, obliecť do
         ženských šiat a muž divov mal jej to vysvätiť.
   </p>
   <p>
    Vzdelaného vkusu a horliaci za kresťanské osvietenie ľudu, Žarnovič nebol milovníkom
         takýchto sôch, ktoré katolícky ľud kde tu nosí na drúkoch po odpustkoch. Potom ho mrzelo,
         že nie k nemu obrátila sa jeho farníčka. Keď mu teda prišlo do ušú, čo sa hotuje, písal
         opátovi, aby sa neopovážil siahať do jeho práv. On, ako farár, že chce napred vidieť
         podobizeň, či zaslúži miesto v chráme, a potom oznámiť to podľa predpisu biskupovi; náš
         osvietený vek že požaduje odstránenie i tých podobizní, ktoré teraz znešvarujú chrámy,
         nieto uvádzanie nových! Jeho chrám že má iné potreby, nie takéto sochy, pri ktorých o dákom
         umení ani reči.
   </p>
   <p>
    Ale Huňás mal inakší vkus a zakladal si na tom, aby jeho sväté ruky čím viac kostolov
         zaopatrily sochami dľa jeho vkusu, ktoré jeden jeho príbuzný tesár zhotovúval. A odstrašiť
         sa nedal, bo vedel, čo si môže dovoliť oproti Žarnovičovi. Vylíčiac ho farníkom ako
         nepriateľa Panny Márie, zlého katolíka, luterána, hurbanistu, vysvätil bezodkladu škaredú
         podobizeň, ba poslal s ňou k slávnemu doprevadeniu kaplána s bubnami a trúbami.
   </p>
   <p>
    Žarnovič kázal učiteľovi zatvoriť kostolík, ale ľud sa vzbúril: „Kto nám rozkáže? To náš
         kostol,“ hrozil vylámaním dverí, učiteľ musel popustiť. Bez prítomnosti farárovej, proti
         jeho zákazu, vniesol podobizeň do jeho chrámu cudzí kaplánik, zaspieval „Te Deum“ a potom
         obedoval u nábožnej ženičky. Tam bolo pretriasanie bezbožného nepriateľa Panny Márie.
   </p>
   <p>
    „Hľa, akého my máme farára! Páni mu ani deti svoje krstiť nedajú,“ mrmral ľud, ktorí
         pánov nenávidí a predsa vo všetkom spravuje sa podľa ich príkladu, rád napodobňuje ich
         mravy.
   </p>
   <p>
    Nanajvýš tým zľahčený Žarnovič sa nežaloval, nežiadal od biskupa zadosťučinenie, vediac
         dobre, že nedosiahne žiadne. Ale biskupovi, pravda, písal po skutku Huňás a Žarnovič tam
         dostal svoje. Vylíčil ho ako nebezpečného osvietenca.
    <sup>
     [
     <a class="footnote" href="#ftn.id2580749" name="id2580749">
      51
     </a>
     ]
    </sup>
   </p>
   <p>
    Písal súčasne, že pán Baraňanský z nenávisti proti panslávovi necháva už pol roka bez
         krstu svojho syna a biskup mu naložil, aby on šiel decko pokrstiť.
   </p>
   <p>
    Bolo skutočne tak, lež pán Baraňanský odporoval i opátovi. On že hlavu svojho syna nedá
         do výrobku popom, aby ju ohlúpili. Ustúpil len tomu, že by to malo zlé občianske následky
         pre chlapca. Pokrstil ho teda opát, s novým zľahčením farárovým.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2579159" name="ftn.id2579159">
        43
       </a>
       ]
      </sup>
      <span class="emphasis">
       <em>
        za župného predstatu s udelením radu Fraňa Jozefa
       </em>
      </span>
      — za
               náčelníka, šéfa župy. (Netreba zabúdať, že išlo o časy absolutizmu.) Rytiersky rad
               Fraňa Jozefa, založený r. 1849, dostávali domáci aj zahraniční ľudia za významné
               zásluhy.
     </p>
    </div>
    <div class="footnote">
     <p>
      <sup>
       [
       <a class="para" href="#id2579202" name="ftn.id2579202">
        44
       </a>
       ]
      </sup>
      <span class="emphasis">
       <em>
        mätežníci
       </em>
      </span>
      — buriči
     </p>
    </div>
    <div class="footnote">
     <p>
      <sup>
       [
       <a class="para" href="#id2579284" name="ftn.id2579284">
        45
       </a>
       ]
      </sup>
      <span class="emphasis">
       <em>
        to je reč tureckého effendiho proti biednej ráji
       </em>
      </span>
      — Effendi má
               pochádzať z novogréckeho authentis a znamenalo „pán“. Názov rája (arab. rájáh, stádo)
               dávali Turci nemohamedánom, najmä kresťanským poddaným sultánovým.
     </p>
    </div>
    <div class="footnote">
     <p>
      <sup>
       [
       <a class="para" href="#id2580162" name="ftn.id2580162">
        46
       </a>
       ]
      </sup>
      <span class="emphasis">
       <em>
        vyslanstvo od urbárskeho súdu
       </em>
      </span>
      — Urbárske súdy boly až do r.
               1871 osobitné súdy, ktoré v Uhorsku rozhodovaly v urbárnych sporoch, totiž takých,
               cieľom ktorých bolo usporiadať majetkové otázky, vyplývajúce z urbáru. (Bol to súhrn
               plnení a tiarch, ktoré mal niekdajší poddaný oproti niekdajšiemu zemepánovi.)
     </p>
    </div>
    <div class="footnote">
     <p>
      <sup>
       [
       <a class="para" href="#id2580242" name="ftn.id2580242">
        47
       </a>
       ]
      </sup>
      <span class="emphasis">
       <em>
        patent z 2. marca 1853
       </em>
      </span>
      — bolo to nariadenie, vydané za
               absolutizmu a upravujúce konečné odškodnenie niekdajších zemepánov, postihnutých
               oslobodením niekdajších poddaných (r. 1848)
     </p>
    </div>
    <div class="footnote">
     <p>
      <sup>
       [
       <a class="para" href="#id2580540" name="ftn.id2580540">
        48
       </a>
       ]
      </sup>
      <span class="emphasis">
       <em>
        stál pred ním ako Jupiter olympský
       </em>
      </span>
      — Zeus, totožný s rímskym
               Jupiterom, bol najvyšší boh grécky a sídlil na vysokom pohorí Olympe
     </p>
    </div>
    <div class="footnote">
     <p>
      <sup>
       [
       <a class="para" href="#id2580559" name="ftn.id2580559">
        49
       </a>
       ]
      </sup>
      <span class="emphasis">
       <em>
        oboslal ho so žalobou do Viedne
       </em>
      </span>
      — celkom posmešne, lebo tam
               nebolo nijakej cirkevnej vrchnosti, ktorá by sa bola mohla zastať ukrivdeného
               Žarnoviča. Biskup zmienkou o Viedni cielil i na to, že sa Žarnovič dostal z hlavného
               mesta ríše do bedárskeho Baranieho, kde s ním mohol nakladať podľa vôle.
     </p>
    </div>
    <div class="footnote">
     <p>
      <sup>
       [
       <a class="para" href="#id2580588" name="ftn.id2580588">
        50
       </a>
       ]
      </sup>
      <span class="emphasis">
       <em>
        infulovaný abas
       </em>
      </span>
      — opát, oprávnený nosiť biskupskú
               čiapku
     </p>
    </div>
    <div class="footnote">
     <p>
      <sup>
       [
       <a class="para" href="#id2580749" name="ftn.id2580749">
        51
       </a>
       ]
      </sup>
      <span class="emphasis">
       <em>
        vylíčil ho ako nebezpečného osvietenca
       </em>
      </span>
      — akí boli za cisára
               Jozefa II. (1780 — 1790). Boli to nepriatelia ohromného vplyvu, ktorý mala dotiaľ na
               celý verejný život v Rakúsku katolícka cirkev, a zároveň prívrženci Jozefových
               reforiem.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2580796">
       </a>
       Časť štvrtá
      </h2>
     </div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      I
     </strong>
    </span>
   </p>
   <p>
   </p>
   <p>
    Druhý bol by sa pri takých skúsenostiach, pri takej ozornej nevďačnosti a všeobecnej
         zloprajnosti ľudu obmedzil na prísne úradné povinnosti, bol by zanechal všetkým
         ušľachtilejšie snahy. Ale dobrosrdečný Žarnovič, akékoľvek trpké veci skúsil a ešte
         trpkejšie očakával, znajúc, že tak pobúrený ľud už nezastane, až príde ku krajnosti, predsa
         neobľavil v ničom, neprestal konať i ďalej všetko, čo len mohol, pre osvietenie, vzdelanie
         svereného stáda. Jeho hnev bol namierený len na zlostných popudzovateľov, ľud ľutoval ako
         žiaľneho slepca, ktorý k nikomu nemá dôveru a nevie, koho nasledovať.
   </p>
   <p>
    Keď teda jeho rozprávky boly vytlačené, daroval jeden silne sviazaný výtlačok jednému z
         najporiadnejších a najlepšie vycvičených mládencov s tým, aby to čítal mládeži na
         priadkach. „Najtiaž ich nalakomiť,“ myslel si, „potom budú zábavno-poučné knižočky hľadať
         sami.“
   </p>
   <p>
    S novinami už predtým oproboval. Dával ich, keď Capinos čítať nevedel, Truľovi, ale
         zbadal, že to tam všetko na hromade leží nečítané. To isté zbadal i pri organistovi.
         Povolal gazdov na faru, že im sám v nedeľu čítať bude, ale len sa smiali z neho, neprišiel
         nikto. Len Kotrbac sa dostavil s otázkou, či dačo nevyšlo od cisára o lesoch? Oproboval
         tedy pri mládeži so svojimi rozprávkami.
   </p>
   <p>
    Nakoľko jeho očakávaniu odpovedala skutočnosť, uvidíme v kúdeľnej chyži na priadkach.
   </p>
   <p>
    V kozube horia nakríž kladené triesky. To bolo drahšie svetlo, ako by boly bývalý
         najlepšie sviece, ale Slovák neráta. Okolo stien a teplej pece sedia na laviciach a pradú
         najstaršie dievky. Parobci, ktorý sa tisne medzi priadky, ktorý sedí na nizunkom stolku a
         na kláte, ktorý si zapaľuje kratučkú dymku, ktorý stojí vprostriedku a vystrája fígle,
         vyciera zúbky na dievčatá. Tieto sa rehocú, škádlia, strhujú klobúky, pospevujú. Chachot,
         krik, divá lárma.
   </p>
   <p>
    „Bavte sa ticho,“ hovorí gazdiná vdova. „Zahádam vám hádky.“
   </p>
   <p>
    „Dobre, ale nech budú nové,“ vreštia parobci. „Z takých nič, čo už známe.“
   </p>
   <p>
    „Novučičké nové,“ vetí gazdiná, „počúvajte.“
   </p>
   <p>
    Nastalo mlčanie, gazdiná zahádala: „Šesť nôh má a na hlave chodí — čo to?“
   </p>
   <p>
    „To nemožno,“ hovoria parobci. „Takého zvieraťa niet, čo by chodilo na hlave.“
   </p>
   <p>
    „A voš kde chodí?“ táže sa gazdiná.
   </p>
   <p>
    „Prisahám Bohu, pravda,“ chachocú sa parobci.
   </p>
   <p>
    „Počúvajte druhú,“ hovorí gazdiná. „Dvakrát sa rodí, raz umiera, chodí rukami. Čo to?“
   </p>
   <p>
    „Dvakrát sa rodí vták,“ ozve sa jedna z priadok, „ale rukami nechodí.“
   </p>
   <p>
    „A čo iného sú krídla?“ opravila ju gazdiná. „Poviem vám ešte jednu. Žena je, rastie jej
         brada, čím dlhšia, tým lepšia; holia ju dva razy v roku. Čo to?“
   </p>
   <p>
    „Tú by ani čert neuhádol,“ hovorili parobci.
   </p>
   <p>
    „A predsa vy sami,“ vetila gazdiná, „máte britvy a holíte ju.“
   </p>
   <p>
    „Aha! Viem už,“ riekol jeden, „to je lúka.“
   </p>
   <p>
    Táto lúka ľúbila sa najviac parobkom. Smiali sa, chválili, prisvedčovali s prisahaním,
         žiadali o nové hádky.
   </p>
   <p>
    Ale chlapec zpoza pece sa ozval: „Rozprávajte radšej rozprávky, mamo.“
   </p>
   <p>
    „Rozprávky, rozprávky!“ prisvedčovaly mu dievky, potom i parobci.
   </p>
   <p>
    Ale jeden z týchto vytiahol knižku: „Nie to, budem vám dačo čítať.“
   </p>
   <p>
    „Tu nie je kostol,“ ozval sa druhý, surový hlas, „aby sme sa modlili,“ a strhol sa
         smiech.
   </p>
   <p>
    „To nie sú modlitby,“ opravil ich majiteľ červenej knižky, „lež rozprávky od nášho
         farára.“
   </p>
   <p>
    „Čo by farár vedel?“ chrešťal zase hrubý hlas. „Ja znám inakšie rozprávky ako farár,
         také, prisahám Bohu, že ich nikdy nepočul.“
   </p>
   <p>
    Ale iní mysleli, že by tam predsa mohla byť dáka nová rozprávka a žiadali čítanie.
   </p>
   <p>
    Majiteľ knižky sadol ku kozubu, otvoril knižku, kde sa práve nahodilo, a začal
         slabikovať: „Mar-tina pokaz-ili sami rod-ičovia. Sotva pre-stal pr-prsia požívať, už mu
         dáv-ali pálenku.“
   </p>
   <p>
    „To bol dobrý chlapec,“ smiali sa parobci.
   </p>
   <p>
    Čitateľ vychopil inde: „Celá o-ob-obec bola poh-rúžená do hnu-sné-ho pijanstva.“
   </p>
   <p>
    „Dobre mala,“ rehotali sa zase parobci.
   </p>
   <p>
    Čitateľ pokračoval: „Tak vyšli všet-ci na miz-inu, len krčmár žid zbo-zbohatol.“
   </p>
   <p>
    „Iď s tým!“ vytrhol mu hrubohlasý surovec knižku a hodil o zem. Druhý riekol: „Ja som
         myslel, že to bude o dákých kráľovičoch a zakliatej princezne.“ Tretí riekol: „Alebo o sani
         s dvanástimi hlavami.“ Štvrtý riekol: „Alebo o ježibabe a Laktibradovi.“ Všetci sa
         osvedčili jednohlasne, že také rozprávky nič nestoja; ba jeden hodil práve knižku do ohňa a
         navrhol, aby sa skladali na pálenku, čo sa ihneď uskutočnilo.
   </p>
   <p>
    Tak obstál Žarnovič so svojou knižkou doma. Nedivil sa potom tomu, čo skúsil inde. Jedni
         z národovcov mu ani neodpovedali, druhí poslali balíky nazpät, najlepší poslali aspoň cenu
         pre seba podržaného výtlačku. Lebo tak sa to vodí s tými pospolitými dielcami. Píšu sa pre
         ľud a kupujú ich len daktorí horlivci bez potreby, len aby sám vydavateľ neniesol škodu.
         Žarnovič stratil pri svojom podniku na poldruha sta zlatých, čo sa mu však až pozdejšie
         objavilo.
   </p>
   <p>
   </p>
   <p>
    <span class="bold">
     <strong>
      II
     </strong>
    </span>
   </p>
   <p>
   </p>
   <p>
    V úradných veciach tiež neochaboval. Vypracoval celý rad výtečných kázní o škodlivosti
         pijanstva, rozšíreného ohavne medzi Slovákmi a v jeho obci zvlášť. Aby nevedomým vec
         náležite vysvetlil, ukázal im z ohľadu zdravotného, gazdovského, mravného, ako šľahajú
         samých seba, miesto rozkoše objímajú nekonečné neresti. Strašil ich, že idú v ústrety
         hroznej budúcnosti, že sa stanú všetci holomkami a otrokmi židov. Rečnil o tom cez viac
         nedieľ jedno za druhým a potom chcel farníkov pozvať do spolku striezlivosti.
   </p>
   <p>
    Ale nevyrečnil ešte ani polovicu prihotovených kázní, keď sa odohral tento krčmový
         výjav.
   </p>
   <p>
    Okolo dlhého špinavého stola sedia sedliaci vo sviatočných gubách. Jedni fajčia
         smradľavý dohán z dymiek tak krátkych, že sa im temer nosa dotýkajú, iní majú hlavy
         nedbanlivo podopreté o lakeť, iní držia oba lakte na stole, iní sú obrátení k stolom
         chrbtom, iní vyťahujú nohy a odpľúvajú, iní pijú, trepú pohármi, rozkazujú si, všetci
         shovárajú sa hlasne, rozprávajú, prisahajú, nadávajú, zlorečia. Vrava, krik, lárma až hlava
         hučí.
   </p>
   <p>
    Práve vstúpi vytiahly muž s vysokým opaskom a vrhnúc sa nedbanlivo na posekanú lavicu,
         skričí: „Žide, holbu!“
   </p>
   <p>
    „To je mnoho odrazu,“ poznamenal na to druhý.
   </p>
   <p>
    „Farárovi navzdory,“ trepol vytiahly päsťou o stôl.
   </p>
   <p>
    „Keby nekázal o pálenke, obišlo by sa na žajdlíku; teraz i zato holba!“
   </p>
   <p>
    „A ja ti kúpim druhú,“ ozval sa Kotrbac, „žes’ taký rozumný človek. Ten pálenčený farár
         chcel by urobiť z nás Poliakov, zriadiť taký spolok striezlivosti, ako majú v Poľsku, vziať
         nás pod prísahu. Ale my nie sme Poliaci a nie blázni. Nech ide za mňa kosiť a do fúry, ja
         jeho tisíc farahúnskych duší, ešte i jeho huncútsky…“
   </p>
   <p>
    Trnie pero, keď má položiť na papier tie satanské, bohorúhavé kliatby, ktoré už i náš
         ľud od Maďarov prejíma. Čím viac sa rúha Bohu, tým viac myslí zneuctiť toho, komu nadáva. A
         že metá takéto kliatby aj na osoby duchovné, tomu sa bude diviť, kto myslí, že čím
         sprostejší ľud, tým väčšiu chová úctu k farárom. Naopak, čím väčší divoch, tým je i proti
         farárom neúctivejší.
   </p>
   <p>
    Panský lesník pokrútil pri pľuhavej kliatbe Kotrbacovej hlavou: „Ej, ej! Zato bys’ mohol
         i zle obstáť.“
   </p>
   <p>
    „Ja?“ mykol sebou surovo Kotrbac, „ja za jedného popa zle obstáť? Keby som nadal tu
         Čmuľovi do huncútov, prišiel by som do chládku, ale popovi čo? Môžem mu dať i pri oltári na
         pysk, ta čo? Páni povedia: To múdry človek. Popom teraz odhúdli, ja ich stotisíc duší.
         Kopni do neho, musí ťa ešte odpýtať. Ja všetko viem. Teraz páni popom právo nesúdia.“
   </p>
   <p>
    „Zdá sa tak,“ prisvedčil lesník. „Za urazenie kočiša dvanásť palíc: za zneuctenie
         farárovo sotva jedno teremtette.“
   </p>
   <p>
    Žid s malinkou remennou čiapočkou na temeni ozval sa z nalievárne: „Then váš farár
         ničoho nepraje chudobnému židovi. Krčmára chcel by vcele vyhnať z obce.“
   </p>
   <p>
    „Ale pôjde on,“ trepol vytiahly o stôl sklenku, ktorú mu teraz Čmuľ nalial plnú. Bo iní
         mávajú časom hrdlo, len do nepoznania tenšie od brucha, vždy prázdne.
   </p>
   <p>
    „Sto farárov sa prejde,“ dodal Kotrbac, „pokiaľ jeden žid. Židov nech Boh živí,“ glgol
         pohárik.
   </p>
   <p>
    „A hej, že židia dobrí ľudia?“ upravil si Čmuľ čiapočku na temeni. „Tho sa veru nesvedčí
         kázať o pálenke v kostole. My by sme nášho rabína samotného nechali na kazateľnici, keby
         nám počal kázať o pijanstve a pálenke.“
   </p>
   <p>
    „To i my urobíme, prisahám Bohu!“ buchol sa Kotrbac v prsia. „Huncút, kto nie,“ dodal,
         keď mu pijani prisvedčovali.
   </p>
   <p>
    Bol by sa Žarnovič i tohto posmechu dožil, keby ho nebol zavčasu upozornil striezlivý
         Capinos. Tomuto sa ľúbily farárove kázne proti pijanstvu, znal ich všetky nazpamäť. Keď
         teda počul, čo nenapraviteľní pijani kujú, šiel to oznámiť farárovi.
   </p>
   <p>
    „Hm!“ pokrútil tento hlavou, „teda murína umývam. Ale aspoň počiatok spolku
         striezlivosti musí byť v mojej fare.“
   </p>
   <p>
    „A kto vstúpi do neho?!“ utrel si Capinos malý noštek päsťou. „Ja, ktorý beztoho
         nepijem, a dakoľko nešťastných ženičiek, ktoré sa pri korheľských mužoch oplakávajú. Pijan
         žiaden nie! Vykonáme teda len toľko, že nás vysmejú.“
   </p>
   <p>
    „Tak je, tak,“ prisvedčil i sám Žarnovič a prestal sa pľuhať s nenapraviteľnými otrokmi
         židov. Len príležitostne pozdvihol proti nezhojiteľnej nákaze hlas volajúci na púšti.
   </p>
   <p>
   </p>
   <p>
    <span class="bold">
     <strong>
      III
     </strong>
    </span>
   </p>
   <p>
   </p>
   <p>
    Vidiac, že so starými zakosnelými hriešnikmi nedá sa počať nič, staral sa tým viac o
         školské vyučovanie detí. „Tí odchovanci panštiny a dereša,“ hovorieval, „musia vymrieť, ako
         židia uprchlí z egyptského otroctva. Pre nich už pomoci niet, len ich potomstvo musí sa
         zošľachtiť.“
   </p>
   <p>
    Kázal i o tomto často, horlil, žehral, napomínal, poučoval, núkal sa, že sám bude deti
         učiť; ale všetko márne pri divých hrdláčoch, škola zostávala prázdnou. Siahol teda k
         prísnosti, udal nedbanlivých rodičov a slúžny ich z naloženia Dechtiarovho citeľne
         pokutoval, ktorých na peniaze, ktorých telesne.
   </p>
   <p>
    S akými následkami pre farára, poznáme z rečí tých, ktorí po vystálej pokute vracali sa
         do Baranieho.
   </p>
   <p>
    „Ale ti vyzdvihli kitličku, Zuzka?“ smeje sa územčistý mužík s opaskom siahajúcim až po
         prsia.
   </p>
   <p>
    „A tebe stiahli nohavičky?“ táže sa ho nazpät žena v hrachovej letnici.
   </p>
   <p>
    „Z púhej gazdovlivosti,“ rehoce sa onen, „bo drelich teraz drahý. Preto i tvoju hrachovú
         kitličku chránili viac, než biele lýtka.“
   </p>
   <p>
    „Nikdy to nezabudnem a neodpustím tomu farárovi,“ siahla si k lýtkam žena. „Tak človeka
         skatovať! Až že som hrýzla od bolesti. A prečo? Či som dačo pokradla? Pre ničomného
         pankharta. Zabijem ho, keď prídem domov!“
   </p>
   <p>
    „Mohla si sa odkúpiť, ako ja,“ riekol úškľabne ten vytiahly, chudorľavý muž, ktorý v
         krčme pil navzdory farárovi.
   </p>
   <p>
    „Fujarou,“ nadvihla si ženská hrachovú kitľu. „Bo mne, chudobnej chalupníčke, tak
         desiatky vyhadzovať, ako tebe, čo ich za dva dni zarobíš.“
   </p>
   <p>
    „Žart na stranu,“ hovorí vytiahly, „ale to predsa hanba, či my za to platíme plebána,
         aby nás dal katovať? To nerobí žiaden, čo on.“
   </p>
   <p>
    „A inde majú inakších farárov,“ prejal územčistý, „nie takých akýchsi Slávov. Mne
         odvrhli na stolici jeho písmo a napísali druhé, že to nič nestojí. Čo vraj máte za farára?
         Nedarmo, že býva v Baraňom. Ešte ani písať nevie, ako treba.“
   </p>
   <p>
    „Preto nedrží s pánmi ani plebánmi,“ žehral vytiahly, „bo to len taký sprostý chlap.
         Ráno vstáva na svite, ako pastier, a kedykoľvek lapí na lúke vidly; i kosiť som ho videl.“
   </p>
   <p>
    Ostatní pľuvali na to, ako čo by práce ich vykonávať bol dáky hanobný zločin.
   </p>
   <p>
    Územčistý dodal ešte: „Pravdu mal šialený Kotrbac, keď už popredku vyhlasoval o ňom, že
         to pán Sláv, ktorý ani slovensky nezná.“
   </p>
   <p>
    Tieto klebety zakladaly sa na pravde. Žarnovičovo písmo skutočne odvrhli na stolici
         preto, že bolo správne písané a aby mu narobili ostudu. Vstával skutočne ráno na svite,
         chopil dakedy aj vidly a kosu, lebo mu prekypujúca mladá sila nedala pokoj, chcel sa
         rozrušať a súčasne poctiť roľnícke zaneprázdnenie, ako cisár Jozef.
    <sup>
     [
     <a class="footnote" href="#ftn.id2581391" name="id2581391">
      52
     </a>
     ]
    </sup>
    Z toho mu prevrátený sedliacky rozum učinil zločin.
   </p>
   <p>
    „Nebude on dlho u nás sa vypínať,“ tešili sa opalicovaní.
   </p>
   <p>
    Chodili potom, pravda, všetky povinovaté deti do školy, ale farárovi beda! Celá obec
         vrela proti nemu, hovorilo sa o inštancii na odstránenie.
   </p>
   <p>
    Bola by aj skutočne pošla, ale náčelníci všetkých baraňanských pohybov nedržali teraz s
         ostatnými. Capinos posielal svoje deti do školy pilne a tešil sa z pokárania iných. Kotrbac
         tiež posielal svoje dievčatko a zvlášť teraz potreboval farára, ktorý ho ešte vždy neznal.
   </p>
   <p>
    Preto i behal pilne na faru, bozkával farárovi ruky, kľakal pred ním, žaloval na
         nevďačných huncútov, ktorí si nikdy takého farára nezaslúžili. Len pod rukou púšťal do
         obehu povesti o nastávajúcom preložení farára na inú faru. Tento sa len divil, keď sa ho
         tázali podchvíľou ľudia, kam odchádza?
   </p>
   <p>
   </p>
   <p>
    <span class="bold">
     <strong>
      IV
     </strong>
    </span>
   </p>
   <p>
   </p>
   <p>
    Čo si sľuboval od neho Kotrbac, to sa objavilo po zľahnutí jeho ženy.
   </p>
   <p>
    „Nech píšu do Viedne, pán farár,“ pribehol vydesený.
   </p>
   <p>
    „Komu?“
   </p>
   <p>
    „Pánu cisárovi, môjmu ľubučičkému otcovi a dobrému priateľovi.“
   </p>
   <p>
    „Ach, ach! A čo mu písať?“
   </p>
   <p>
    „Že sa mi narodil syn.“
   </p>
   <p>
    „A to tak vážna udalosť, že o tom i cisár vo Viedni vedieť musí?“
   </p>
   <p>
    „On bude môjmu synovi krstným otcom, mne ľubučičkým kmotrom,“ oblizoval sa Kotrbac.
   </p>
   <p>
    „Jako ste prišli na takú myšlienku?“ pokrútil Žarnovič hlavou.
   </p>
   <p>
    „Sám sa mi ponúkol,“ zaprisahal sa Kotrbac. „Keď som ho viezol na svojich koňoch a
         viedol som sa s ním popod pazuchu hore vrchom, máte, hovorí, syna? Nemáme, reku, jasnosť
         cisárska. No, keď vám Pán Boh požehná, píšte mi, ja mu budem krstným otcom. Ale mi píšte,
         pohrozil; zrobím potom z neho človeka. Prisahám Bohu, nech ma tu čert vezme, nech oslepnem,
         ak to tak nebolo. Nech budú i oni otcom synovi môjmu, nech píšu cisárovi.“
   </p>
   <p>
    „Na to musíte upotrebiť svojho obyčajného pisára,“ zasmial sa Žarnovič.
   </p>
   <p>
    „Prosím ich pre Boha, pre Matku Božiu, pre päť rán Kristových,“ vrhol sa Kotrbac na
         kolená. „Oni sú môj otec, môj jediný ochranca. Bez nich bol by som dávno musel zutekať. A
         oni tiež nemajú dobrého človeka. Keby vedeli, čo pre nich vystojím, nahryziem sa s planými
         utrhačmi a buričmi. Nech pokrstia chlapca a zapíšu za krstného otca pána cisára a dajú mu
         to potom na známosť.“
   </p>
   <p>
    „Naopak,“ vetí Žarnovič. „Napred vy mne musíte ukázať písomné privolenie cisárovo.“
   </p>
   <p>
    „Nech teda píšu popredku, s krstom počkáme.“
   </p>
   <p>
    „Musel by som mať menej rozumu než vy,“ odsekol Žarnovič.
   </p>
   <p>
    Kotrbac vrhol sa znovu na kolená a vzpínal ruky: „Pre Boha, pre Matku Božiu, pre päť rán
         Kristových, nech neprekazia šťastie môjmu synovi. Pán cisár sľúbili mu dva milióny dukátov
         a že ho urobia generálom, alebo biskupom, čo bude chcieť. Nech sa zmilujú, nech píšu. Veď
         cisár dobrý pán, náš otec, môj dobrý priateľ. My sme spolu proti pánom, tým rebeliášom!“
   </p>
   <p>
    „Dosť tých hlúpostí!“ odvrátil sa Žarnovič. Nevedel, či má človeka držať za krajne
         nestydatého luhára, či za blázna.
   </p>
   <p>
    Vidiac nepremožiteľný odpor, žiadal Kotrbac, aby aspoň meno cisárovo Franc Jozef dané
         bolo jeho nešťastnému synovi, ktorý zlou vôľou farárovou prichádza o generálstvo alebo
         biskupstvo a dvamilióny dukátov.
   </p>
   <p>
    „To sa vám môže stať po vôli,“ lapil sa Žarnovič kľučky, aby nezbedníka ponúkol k
         odchodu.
   </p>
   <p>
    Vytratil sa síce s obyčajným pobozkaním ruky, ale dolu dvorom pospiechal mrmrajúc. Doma
         si trhal vlasy, klial Boha, Krista, Máriu, kríž i všetkých svätých tomu hladošovi zemanovi.
         „Čakaj, vykúrim ja ho!“
   </p>
   <p>
   </p>
   <p>
    <span class="bold">
     <strong>
      V
     </strong>
    </span>
   </p>
   <p>
   </p>
   <p>
    Súril potom písanie inštancie na odstránenie a „prečaranie“ farára, ale sám prišiel do
         kaše, z ktorej ho len farár vytiahol.
   </p>
   <p>
    Neprestával poburovať i proti pánom, nenávideným z celej duše. Chodil, všade
         roztrusujúc, že pán cisár žiadnu daň nepotrebuje, lebo si narobí peňazí, koľko sám chce; že
         odpustil verným sedliakom, na ktorých jedine sa spolieha, všetku porciu, len kujoni páni že
         sdierajú ľud pre seba, tučia sa na mozoľoch chudoby. „Cisár,“ hovoril, „náš otec! Dá on tým
         sdiercom, tým rebeliášom! Ja znám, čo znám. ,Nič sa nebáť, môj drahý priateľ Kotrbac, my
         sme chlapi, složíme my tých pánov,‘ potľapkal ma po pleci, keď sme sa viedli hore vrchom
         popod pazuchu. ,Nič nedať tým sdiercom, tým huncútom, tým zbojníkom.‘“
   </p>
   <p>
    Tieto, často opätované, slová našly vieru. Sprostač prijme akékoľvek hlúpstvo, len nech
         lahodí. Keďže Kotrbac ukázal i príklad, daň nesplácal a vrchnosť zhovievala, počali všetci
         v celom okolí zapierať dane a odvolávali sa na Kotrbaca. Následkom toho Kotrbaca zajali a
         odviedli pred súd.
   </p>
   <p>
    Obec sa zaujala za neho, ako už to oni majú obyčaj. Vydali mu svedectvo pod pečaťou, že
         Kotrbac je bezúhonný, pokojný človek, ktorý nikdy ani kurčaťu neublížil. Behali aj na faru,
         aby sa i farár zaujal za nešťastného. „Oni sú otec náš, ku komu sa máme utiekať?“ Najmä
         žena prosila s plačom. „Čo budem robiť so sirotami? Nech sa zmilujú!“
   </p>
   <p>
    Farár sa skutočne zmiloval a len to pomohlo oplanovi. Šiel osobne pred súd a vyslovil,
         ako bol presvedčený, že Kotrbac je človek pomäteného rozumu. Z tejto príčiny bol
         prepustený.
   </p>
   <p>
    Ale nezískal tým vďačnosť, lež opak. Kotrbac hneval sa náramne na to, že ho farár
         vyhlásil za blázna a tým mu zamedzil cestu k richtárstvu, po ktorom dychtil. Huncútoval ho
         teda, nadával, zlorečil mu; a ak predtým poburoval oproti nemu, činil to potom ešte viac.
         „Von s tým huncútom zemanom, tým nepriateľom sedliakov!“
   </p>
   <p>
    Chcel, aby sa hneď písala inštancia na odstránenie. A sedliaci boli by pristali, keby
         nie striezlivý Capinos. Tento odporoval. „Zostaneme v hanbe,“ hovoril, „bo nemáme príčinu.“
         Bezcharakterný richtár Belko vzdával sa na vôľu väčšiny. „Ako chcete,“ hovoril, a sedliaci
         váhali.
   </p>
   <p>
   </p>
   <p>
    <span class="bold">
     <strong>
      VI
     </strong>
    </span>
   </p>
   <p>
   </p>
   <p>
    K čomu nemohol nakloniť obec mätežný Kotrbac, k tomu dala rozhodný popud náhoda. Staré
         farské chlievy spadly, vetchá strecha sa zalomila, hnilá povala preborila. Pretože
         krajinská cirkevná pokladnica nedáva na gazdovské stavania nič, Žarnovič kúpil sám hrady,
         krokve, laty, dosky a platil tesárov; len slamu na prikrytie žiadal od farníkov. „To nie sú
         moje budunky,“ hovoril richtárovi a prísažným. „Keď odídem od vás, alebo umriem, všetko tu
         zostane, ani mi nikto útraty moje neprinavráti. Neľutujte teda tých pár snopov slamy.“
   </p>
   <p>
    „Musíme sa o tom poradiť,“ odvetili predstavení a svolali obec. Tu nielen Kotrbac
         odporoval celou silou, lež i Capinos, na ktorého všetci hľadeli, postavil sa rozhodne proti
         žiadosti farárovej. „Farára platí kráľ,“ hovoril mudrc tento vo vetchej bundičke, „nech si
         stavia, ako chce, to jeho vec, nám nič do toho. Farár nás len skusuje. Ak dáme raz, dáme
         vždy! Nedáme ani steblo,“ osvedčili sa svorne všetci.
   </p>
   <p>
    „Dám radšej pohorelcovi,“ riekol jeden.
   </p>
   <p>
    „A kto vystaví mne chlievy, keď mi spadnú?“ tázal sa druhý. „Ja nebudem vtedy pýtať od
         farára, nech ani on nepýta odo mňa.“
   </p>
   <p>
    Kotrbac vrešťal: „Nech si stavia, keď chce: a keď nie, nech ide v čerty.“
   </p>
   <p>
    Richtár oznámil farárovi, že gazdovia nechcú dať nič.
   </p>
   <p>
    Žarnovič, akokoľvek nerád, musel ísť na žalobu k Dechtiarovi.
   </p>
   <p>
    „Máte pravdu, hej,“ odvetil tento na jeho sťažnosť. „Dať musia a ja sám dám im príklad,
         hej, bo i ja som sedliak. Ak sa budú spierať, pošlem im žandárov.“
   </p>
   <p>
    Hovoril to s veselou tvárou, ale Žarnovič spozoroval tajnú nechuť a nemýlil sa v tom.
   </p>
   <p>
    Po jeho odchode vošla pani predsedníčka: „Čo hľadal tu ten doktor? Zase dáka žobračka, a
         hej? Ten človek neprestáva znepokojovať. Vždy má dáke sťažnosti a žiadosti.“
   </p>
   <p>
    „Bo i my sme sedliaci,“ uškrnul sa trpko predseda. „Opilý pansláv!“ hodil rukou.
   </p>
   <p>
    „Taký hrubian,“ dodala pani. „Nestydí sa žiadať od nás povinný deň a rokovinu.“
   </p>
   <p>
    „Príde mu to draho,“ zaškaredil sa Dechtiar. „Žiada slamu na chlievy a sedliaci nechcú
         dať. Ja už vidím, čo z toho bude, hej. Sedliaci dostanú žandárov a farár svedectvo, že bol
         v Baraňom.“
   </p>
   <p>
   </p>
   <p>
    <span class="bold">
     <strong>
      VII
     </strong>
    </span>
   </p>
   <p>
   </p>
   <p>
    Sedliaci skutočne museli byť donútení k povinnosti žandármi.
   </p>
   <p>
    „Dávame, dávame,“ hovorili, keď snášali slamu a platili, „ale pre druhého farára. Teraz
         koniec. Zeman musí von!“ To bol jeden hlas v Baraňom.
   </p>
   <p>
    Bez Dechtiara však nechceli zaťať do toho. On im síce dal žandárov, ale vedeli dobre, že
         to učinil proti vôli. Usniesli sa teda ísť k nemu na poradu a ešte prvej vyskúmať myseľ
         nového vicearchidiakona Výrostku.
   </p>
   <p>
    Toto vzali na seba Kotrbac a Capinos. Pošli obaja, jeden v gube, druhý v svojej vetchej
         bundičke.
   </p>
   <p>
    „Nohy, ruky bozkávame, ako pánu veľkomožnému,“ hovoril Capinos, utrúc si malý noštek
         päsťou, „nech sa zmilujú nad nami, nech nám prečarajú plebána. Nenažíva s nami, ako Boh
         prikázal, vodí na nás žandárov, dáva nás biť.“
   </p>
   <p>
    „Hm! Po zemiansky!“ pokrútil hlavou uradovaný Výrostko.
   </p>
   <p>
    „Nech nám ho vezmú preč,“ vrhol sa na kolená podľa svojej obyčaje Kotrbac, „prosíme pre
         Boha, pre Matku Božiu, pre päť rán Kristových. Oni sú na to pán. Nech nám prečarajú
         plebána, bo všetci zutekáme!“
   </p>
   <p>
    „Moje deti,“ odvetil Výrostko láskavo, „ľutujem vás, že vás takým plebánom Boh
         navštívil, ale prečarať vám ho len osvietený biskup môže. Musíte písať inštanciu. Ja potom
         učiním všetko za vás, čo v mojej moci bude.“
   </p>
   <p>
    Chytrí prosebníci odišli s potešením. „Už je dobre,“ oblizoval sa Kotrbac.
   </p>
   <p>
    Odvážili sa i k pánovi Baraňanskému, akokoľvek sa ho ináč hrozili.
   </p>
   <p>
    „Plebán náš nedobrý,“ slovil Capinos. „Umienili sme si vyhnať ho. Čo myslia, pán
         veľkomožný? Veď sú tiež katolík.“
   </p>
   <p>
    „Vyžeňte ho, ja jeho krvavého…“ zaklial Baraňanský. „Preč s tým panslávom!“
   </p>
   <p>
    K Dechtiarovi šli hromadne temer všetci, s richtárom na čele.
   </p>
   <p>
    „Čo tam, moje deti?“ tázal sa blahosklonne Dechtiar, hoc dobre vedel, načo idú.
   </p>
   <p>
    „Ta veru, prosím ponížene, ako pána veľkomožného a otca nášho láskavého,“ riekol za
         všetkých richtár, „radi by sme prečarať plebána, bo ten terajší je nedobrý.“
   </p>
   <p>
    „Ja plebánov nemôžem vyháňať, hej,“ osvedčil sa Dechtiar. „To môže len biskup. Musíte
         písať inštanciu a udať príčiny. Bo len tak na púhu žiadosť vám ho neodstránia, hej.“
   </p>
   <p>
    „Príčin máme dosť,“ ozval sa mužík v bundičke, s maličkou a vyčnievajúcou briadkou.
   </p>
   <p>
    „Ale nech budú podstatné,“ poučoval ich Dechtiar, „aby ste v hanbe nezostali, hej. Lebo
         vy ste zvykli cigániť. Myslíte, že čím viac naluháte, tým lepšie, a potom vás len vysmejú,
         hej.“
   </p>
   <p>
    „Len svätú pravdu dáme napísať,“ oblizol sa Kotrbac.
   </p>
   <p>
    „Ty, ty si samá pravda,“ pozrel nevrle na neho Dechtiar. „Tebe dal Boh jazyk len na
         luhanie.“
   </p>
   <p>
    „V rok jeho narodenia,“ uškrnul sa Capinos a utrel si noštek päsťou, „musela panovať
         planéta Šimúna čarodejníka.
    <sup>
     [
     <a class="footnote" href="#ftn.id2581999" name="id2581999">
      53
     </a>
     ]
    </sup>
    Ale my sme poctiví ľudia. Všetko, čo dáme napísať, dokážeme.“
   </p>
   <p>
    „Keďže tak,“ sklonil sa k nim vytiahly Dechtiar vo svojej zlatom vyšívanej úradnej šate,
         „dajte si teda napísať jednu poriadnu inštancijku na osvieteného biskupa. Nech tam budú
         vyložené všetky vaše sťažnosti, hej. Ja sám budem písať, aby vzali od vás toho zemana, hej,
         keď tak zle zachádza s vami.“
   </p>
   <p>
    Sedliakom nebolo viac treba. Pošli hneď s hlučným shovorom do krčmy, ktorú zvykli v
         Krivošanoch navštevovať, a posadali okolo dlhého stola.
   </p>
   <p>
    Predvolaný Kotrbacov pisár, pecúch od „amtu“, priniesol so sebou papier a černidlo a
         písal na špinavom stole, medzi pohármi a lármou, inštanciu na „prečaranie“ farára. Čo len
         ktorý napovedal z opilých sedliakov, to všetko pecúch napísal verne, jeho slovami, v
         najhrubších, najsprostejších výrazoch. Nazval obžalovaného farára i lotrom a zbojníkom.
         Potom sa udrela nad sviecou očadená obecná pečať, podpísalo sa len obecne „celá obec“ a
         inštancia oddala sa na poštu.
   </p>
   <p>
    Odstránenie Žarnovičovo mali žalobníci za tak isté, že si už i druhého farára hľadali,
         hoci nemali na to právo. Pošli opilí, ako boli, na krivošiansku faru a ponúkli úrad tomu
         kaplánovi, čo im tú sochu bol doprevadil. Sľúbili mu, že si ho vypýtajú od biskupa a kaplán
         im vyhodil zlatovku na oldomáš.
   </p>
   <p>
    „To bude popík!“ cmukal Kotrbac pri návrate do krčmy a keď ostatní pošli tackajúc sa
         domov, on ešte dlho chodil po meste za svojimi záležitosťami. Chlúbil sa všade, že on
         farára vyhodil; nadával mu do zbojníkov, nazýval ho nepriateľom Márie, kacírom. Ba
         rozprával i to, že s potupou vyhodený farár obesil sa na povale.
   </p>
   <p>
   </p>
   <p>
    <span class="bold">
     <strong>
      VIII
     </strong>
    </span>
   </p>
   <p>
   </p>
   <p>
    Povesť o tomto tragickom konci Žarnovičovom rozniesla sa rýchlosťou blesku, napred po
         Krivošanoch, potom široko-ďaleko, keď on sám ani o inštancii ešte nič nevedel. Lebo jedni
         sa ostýchali, druhí nechceli mu povedať, čo sa snuje, a Žarnovič nebol ten človek, ktorý by
         bol úmyseľne pátral po novinkách a držal si vyzvedačov. Nemajúc nič zlého na svedomí, žil a
         konal svoje povinnosti bezpečne, kázal, učil deti, gazdoval, čítal. Na to sa nikdy
         neohliadol starostlive, čo hovoria po krčmách pijani, ktorými pohŕdal. Nemal teda ani
         tušenia, že už prišlo, čo očakával, keď sa už rozširovala úžasná povesť o ňom. „Vieš čo
         nového?“ tázali sa ľudia jedni druhých. „Baraňanský farár sa obesil.“
   </p>
   <p>
    Bol to potom zvláštny výjav, keď prišiel v trhový čas do Krivošian. Ľudia zastávali na
         ulici, hľadeli na neho s podivením, ako na čudo, ukazovali prstom, šeptali. Známi ho
         stretávali s prekvapením, ba s akýmsi strachom, tázali sa ho, či žije? „Čo sa stalo týmto
         ľuďom?“ myslel si zadivený Žarnovič. „Či som dáky zázrak, či čo? Divia sa mi ako
         vzkriesenému Lazárovi, kladú mi nesmyselné otázky.“
   </p>
   <p>
    Až vtedy mu vzišlo svetlo, keď sa stretol s milovaným priateľom Rubcom. Tento zbledol a
         len toľko vypravil zo seba: „Ha!“
   </p>
   <p>
    „Čo si sa tak zarazil,“ táže sa s podivením Žarnovič. „Ofúklo i teba akési čudo? Zdá sa,
         že sa máš premeniť na soľný stĺp ako Lótova žena.“
   </p>
   <p>
    „Živý si mi teda!“ oboril sa mu na prsia Rubec. „A ja som ťa už oplakal.“
   </p>
   <p>
    „To je teda príčina,“ zasmial sa Žarnovič, „všeobecného podivenia. Povesť ma učinila
         mŕtvym.“
   </p>
   <p>
    „Ale bolo snáď predsa dačo vo veci,“ skusoval priateľa Rubec. „Snáď sa len nepreviedlo,“
         dodal smutne. „Nebol by div! Tvoje utrpenie a krivdy sú veľké!“
   </p>
   <p>
    „Že som onemocnel?“
   </p>
   <p>
    „Eh! Na povale,“ ukázal si Rubec na hrdlo.
   </p>
   <p>
    „Ak ti rozumiem,“ zapýril sa Žarnovič, „chceš sa ma tázať, či som sa neobesil?“
   </p>
   <p>
    „Nuž, tá povesť je o tebe,“ podal mu Rubec pravicu. „Ale nič to, čoby i pravdivá bola,
         keď si len zostal pri živote.“
   </p>
   <p>
    „Prekliate jazyky!“ dupol Žarnovič. „Prial by som, aby sám takou nečestnou smrťou zošiel
         zo sveta, kto prvý tú povesť vyrihol.“
   </p>
   <p>
    „Tak snáď ani to nebude pravda,“ lapil ho za plece Rubec, „že si zbavený fary následkom
         inštancie.“
   </p>
   <p>
    „O žiadnej neviem,“ uisťoval ho Žarnovič.
   </p>
   <p>
    „Chvalabohu!“ pobozkal ho Rubec. „Spadlo mi so srdca bremeno. Ak dovolíš, idem s tebou
         do Baranieho.“
   </p>
   <p>
   </p>
   <p>
    <span class="bold">
     <strong>
      IX
     </strong>
    </span>
   </p>
   <p>
   </p>
   <p>
    Priatelia meškali spolu, keď Žarnovič dostal úradný list od Výrostka, že príde
         slávnostné vyslanstvo s archidiakonom Kacinčiakom na čele, vyšetrovať žaloby, zdvihnuté
         proti nemu farníkmi.
   </p>
   <p>
    Teraz mu poslali aj špinavú inštanciu, aby zvedel predbežne, o čo ide, a mohol sa
         brániť. Biskup sa trochu zdesil svojho diela. Chcel len odňať panslávovi všetok vplyv na
         ľud; ale nechcel obremeniť novým údom deficienciu, ani vydať v porúhanie celé duchovenstvo.
         „Čo to bude,“ pomyslel si, vidiac márne pecúchove čarbaniny, „keď ošemetný ľud takto počne
         vyháňať farárov? Čo osožia farári obciam, ak sa stanú hračkou najpodlejších korheľov?“
   </p>
   <p>
    Bol by vcele zahodil špinavý plod krčmy, keby nie Dechtiara. Ale tento písal biskupovi,
         že v zúfalstve celá obec od matky cirkvi odpadne, ak nenávideného Žarnoviča neodstráni.
         Nariadil teda vyšetrovanie, ale archidiakonovi Kacinčiakovi naložil, aby sa prísne držal
         pravdy a ak Baraňanci žiadnu kanonickú chybu nedokážu na farára, aby ich hodne vykresal. To
         že trpieť sa nemôže, aby sa farári ľubovoľne preháňali ako dáki cisársko-kráľovskí „beamtri“.
    <sup>
     [
     <a class="footnote" href="#ftn.id2582270" name="id2582270">
      54
     </a>
     ]
    </sup>
   </p>
   <p>
    Žarnovič mrštil prečítané písmo o stôl: „To sa vcele podobá tým časom, keď grécke
         pohanstvo pracovalo k smrti. Rozdiel je len ten, že vtedy šlo za vyžitým náboženstvom nové,
         teraz nejde žiadne. Ešte jedno pokolenie a môžeme chrámy zatvoriť. Žeby potom bolo lepšie
         na svete, pochybujem.“
   </p>
   <p>
    Rubec vzdychol: „Ó tí naši biskupi! Mlčia na všetko, čo vláda alebo snem nariadi; len
         pri farároch ukazujú svoju moc. Sú len biče na nás, nikdy nie záštitné pavézy. Len tam
         cítime ich moc, kde treba trestať, kde treba zaštítiť nás oproti krivdám, tam je ich ruka
         skrčená. Každý, kto žaluje na nás, môže byť istý výsluchom; ak žalujeme my, že sa nám
         krivda deje, hja! Tu biskup spomôcť nemôže. Sedí tam len, s tou vysokou čiapkou, aby hneď
         uhodil perúnom do nás,
    <sup>
     [
     <a class="footnote" href="#ftn.id2582313" name="id2582313">
      55
     </a>
     ]
    </sup>
    náhle mu dajaký podliak na nás ukáže.“
   </p>
   <p>
    „S rozdielom,“ riekol Žarnovič. „Jednému všetko slobodno, druhého vešajú za nič.“
   </p>
   <p>
    „Áno,“ prisvedčil Rubec. „Takým niektorým abasom prehliadajú všetko, len biednych
         dedinských farárov šľahajú. Zaopatri si zavčasu priateľov!“
   </p>
   <p>
    „Nič netreba,“ hodil Žarnovič rukou. „Všetky tieto lži kydnem sám utrhačom v oči.
         Opatrný biskup nebol by ani na vedomie vzal taký nikým nepodpísaný paškvil.“
   </p>
   <p>
   </p>
   <p>
    <span class="bold">
     <strong>
      X
     </strong>
    </span>
   </p>
   <p>
   </p>
   <p>
    Že skutočne tak bolo, ukázalo sa pri zasadnutí vyslanstva, ktoré pozostávalo z
         archidiakona Kacinčiaka, vicearchidiakona Výrostka a abasa Huňása.
   </p>
   <p>
    Nápor na farára bol smelý, bezohľadný, prudký. Sedliaci stáli teraz s otvoreným čelom
         proti farárovi, pretože ho už mali za strateného. Capinos im nahovoril: „Nebojte sa, popi
         povoliť musia. Čo sme raz započali, to priveďme ku koncu. Nedobre medveďa podráždiť a potom
         pustiť. Čo by aj nevinný bol farár, už teraz von s ním! Ináč ako s ním žiť?“ Teraz i ten
         oplanský Kotrbac, ktorý predtým len za chrbtom proti farárovi huckal, do očú mu lichotil,
         vystúpil otvorene ako protivník. Výrostko a Huňás šli všemožne utrhačom na ruku, usilovali
         sa vytlačiť i z kameňa vodu.
   </p>
   <p>
    Ale čože, keď všetky obžaloby boly hnilé? Rad za radom sa objavily ako podlá a nestydatá
         lož. Daktoré nesmyselné punkty odvolali sedliaci sami. Nikto sa nechcel k nim priznať.
         Každý hovoril, že on to písať nekázal.
   </p>
   <p>
    Archidiakon Kacinčiak krútil hlavou. Bol to muž starý. Nestaval sa síce na odpor duchu
         času, neodporoval maďarizmu, ale nemal tú zlobu, čo mladšie maďarónske pokolenie. Mrštil
         čelo nad horlivosťou i maďarónskou i slovenskou. Jedných i druhých vysmieval ako
         streštencov. Nadto mal od biskupa nakázané pokračovať nestranne. Vidiac teda neprávosť
         žalobníkov, ohriakol ich: „Ako ste sa opovážili písať takú lživú inštanciu?!“
   </p>
   <p>
    Capinos vo vetchej svojej bundičke ohliadol sa po sedliakoch, mihol a postúpil trochu do
         popredia: „Prosím ponížene, ako pánov veľkomožných, my nášho farára trpieť nemôžeme, bo je
         bezbožný človek, nepriateľ Márie. Tu pán veľkomožný abas nám posvätili Máriu a náš farár ju
         prijať nechcel; nasilu sme ju vniesli do kostola.“
   </p>
   <p>
    „Tak je,“ prisvedčil Huňás.
   </p>
   <p>
    „Viem o tom,“ pozrel na neho hnevne Kacinčiak. „Ja, pane, by som vás i s vaším kaplánom
         a vašou lútkou zo svojho kostola metlou vybil.“
   </p>
   <p>
    Obžalobu doplnil Kotrbac: „Pre farára nás i Boh tresce. Chodia na nás samé neúrodné
         roky; to všetko preto, že Panna Mária hnevá sa na farára.“
   </p>
   <p>
    „Čo?“ vzplanul Kacinčiak. „Farára činíte zodpovedným za chvíľu a pohodu?!“
   </p>
   <p>
    „To je snadný spôsob,“ dodal latinsky, „všetkých nás vyhnať v čerty. Ani iné
         nezaslúžime, keď takto zachádzame jeden s druhým, predhadzujeme sa divým šelmám.“
   </p>
   <p>
    Sedliakov okríkol ďalej: „Vaša inštancia je paškvil. Nadávate farárovi do zbojníkov, ale
         vy ste zbojníci, ozbíjate na dobrom mene vášho duchovného otca. Vy zasluhujete trest, nie
         on odstránenie. Zatvoriť by vás všetkých ako zákerníkov a bezbožných buričov!“
   </p>
   <p>
    „Budeme teda všetci luteránmi,“ mrštil sebou surovo Kotrbac, obzrúc sa po sedliakoch, z
         ktorých mnohí sa už vytratili.
   </p>
   <p>
    „Hoc vy sto ráz budete luteránmi,“ vyskočil za stolom Kacinčiak, „my nebudeme svinskými
         pastiermi, aby ste nás nič po nič vyháňali, kedy zamyslíte. To neškodí, keď hnilý úd, akým
         ste vy, s tela odpadne. Vaše mravy sú beztoho už dávno pohanské!“
   </p>
   <p>
    „Načo také reči?“ sotil Kotrbaca richtár. „My sme a zostaneme katolíkmi. Inštanciu nám
         kázali písať veľkomožný pán Dechtiar.“
   </p>
   <p>
    Na neho potom složili do rožka nahnaní sedliaci všetko a rozišli sa, škrabajúc sa za
         ušami.
   </p>
   <p>
    Farárovi radil Huňás a Virasztó poďakovať sa dobrovoľne a pýtať inú faru. Ale Žarnovič
         sa osvedčil tvrdo: „Ak som vinný, nech budem odstránený súdnym výrokom, ak nevinný,
         vyplašiť sa s hanbou nedám. Že sa ľud búri, na príčine sú jeho veční popudzovatelia, lživí
         bratia, ktorí ho neprestávajú huckať, a biskup sám, ktorý posiela svoje výroky pred
         vyslyšaním a nachádza akúsi obľubu v zľahčení farára pred ľudom. Vy, pán abas, viete o
         všetkom. Vás obžalúvam doprosta ako popudzovateľa!“
   </p>
   <p>
    Tak to učinil vo svojej zpráve i Kacinčiak a zmenšil hodne lásku biskupovu k sebe. Bo
         hoc biskupovu vôľu plnil, predsa biskup počal sa akosi mrzieť na neho, keď to zle skončilo.
         Dal mu potom i pocítiť svoju nemilosť, písal mu ostrý list o čeľadných záležitostiach.
   </p>
   <p>
    Žarnovič bol vyhlásený konzistoriálnym súdom za nevinného. Malo však i to ešte svoj
         háčik. Upovedomili ho o tom archidiakonálnou cestou, ale súdny výrok mu neposlali, aby
         utrhačov nemohol hľadať právom.
   </p>
   <p>
    To bol vrchol jeho utrpení. Prišlo, čo prísť muselo, ale keď zlo najvyšší stupeň
         dosiahlo, potom sa rýchle umenšovalo. Sprostý ľud je vždy nezbedný, nemilosrdný, krutý, keď
         myslí, že to môže ísť krátkou a snadnou cestou: že na to akákoľvek inštancijka postačí, aby
         svoju vôľu uskutočňoval, domnelé krivdy pomstil. Ale náhle narazí na nesnádze, sedí ticho.
         Museli aj Baraňanci skúsiť, že ich inštancie nie sú všemocné; a keď to skúsili, uspokojili
         sa. Prestaly hrozby: „Mám ešte päť groší na inštanciu!“ Zamĺkly povesti, že vtedy a vtedy
         farár odchodí. Povstalá príkrosť trvala síce, ale pomaly slabla. Lepší počali sa s dôverou
         kloniť k farárovi, svätúškovi Capinosovi a pochabému Kotrbacovi oproti tomu sa vysmievať.
   </p>
   <p>
    Tento sproboval obnoviť svoj dávny pomer k farárovi, ale nešlo to viac. Žarnovič už
         poznal jasne všetky cesty tohoto dvojjazyčného podliaka a divil sa, čo omrzlostí jeden taký
         oplan a blázon farárovi zapríčiniť môže.
   </p>
   <p>
    Mal so dňa na deň život pokojnejší. Na Dechtiara oproti tomu, ktorý sa mu tak pekne
         odslúžil, vo všetkých búrkach mal svoju ruku, prišiel mráz s neočakávaným obratom
         krajinských vecí.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2581391" name="ftn.id2581391">
        52
       </a>
       ]
      </sup>
      <span class="emphasis">
       <em>
        poctiť roľnícke zaneprázdnenie, ako cisár Jozef
       </em>
      </span>
      — Myslí sa
               vyššie spomenutý Jozef II., ktorý 19. augusta 1769, ešte ako následník trónu, vyoral
               na Morave, pri dedine Slavikovice, dve brázdy na poli Antona Trnku. Išiel vtedy
               navštíviť pruského kráľa Fridricha II. a zastavil sa na tom mieste preto, lebo mu
               kočiar naprávali.
     </p>
    </div>
    <div class="footnote">
     <p>
      <sup>
       [
       <a class="para" href="#id2581999" name="ftn.id2581999">
        53
       </a>
       ]
      </sup>
      <span class="emphasis">
       <em>
        musela panovať planéta Šimúna čarodejníka
       </em>
      </span>
      — ktorý sa spomína
               v Novom zákone ako Šimon mágus (čarodejník), pokrstený od Filipa a pokarhaný
               apoštolom Petrom, lebo žiadal apoštolov, aby mu za peniaze dali moc udeľovať Ducha
               svätého
     </p>
    </div>
    <div class="footnote">
     <p>
      <sup>
       [
       <a class="para" href="#id2582270" name="ftn.id2582270">
        54
       </a>
       ]
      </sup>
      <span class="emphasis">
       <em>
        ako dáki cisársko-kráľovskí „beamtri“
       </em>
      </span>
      (nem.) — úradníci. Tých
               za absolutizmu naozaj preháňali, často prekladali a pod.
     </p>
    </div>
    <div class="footnote">
     <p>
      <sup>
       [
       <a class="para" href="#id2582313" name="ftn.id2582313">
        55
       </a>
       ]
      </sup>
      <span class="emphasis">
       <em>
        aby hneď uhodil perúnom do nás
       </em>
      </span>
      — Perúnom sa tu rozumie hrom,
               Perúnova strela. (Perún bol staroslovanský boh hromu.)
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2582598">
       </a>
       Časť piata
      </h2>
     </div>
    </div>
   </div>
   <p>
   </p>
   <p>
   </p>
   <p>
    <span class="bold">
     <strong>
      I
     </strong>
    </span>
   </p>
   <p>
   </p>
   <p>
    S koncom roku 1858 počali vo Viedni, po Lombardii stratenej priateľstvom Napoleonovým,
    <sup>
     [
     <a class="footnote" href="#ftn.id2582626" name="id2582626">
      56
     </a>
     ]
    </sup>
    upúštať od nemeckej centralizácie, ponúkať Maďarom nadvládu nad ostatnými
         národmi pod korunou svätoštefanskou, za cenu zákonného odobrenia toho, čo vláda doposiaľ
         konala, hľadať smierenie s advokátskym kráľom bez barly, Fraňom Deákom, ktorý sa stal
         všemohúcim všeobecnou dôverou. Miesto ponemčenia celého Rakúska postavilo sa do výhľadu to,
         čo po nešťastnej vojne „Nemcov s Nemcami“ r. 1867 sa uskutočnilo, rozpoltenie Rakúska s
         tým, aby chatrný materiál Slovanov opanovali a privtelili si v jednej polovici dŕžavy
         Nemci, v druhej Maďari. Táto myšlienka slúžila za základ už tomu prvému vyrovnaniu s Uhrami,
    <sup>
     [
     <a class="footnote" href="#ftn.id2582667" name="id2582667">
      57
     </a>
     ]
    </sup>
    ku ktorému sa odhodlali r. 1860 Nemci. Cudzozemské úradníctvo, ako bolo
         hromadne do Uhorska vpustené, tak bolo i hromadne za hranice vyhnané, s velikým žiaľom
         tisícich, všetkej živnosti pozbavených rodín. S cudzozemcami padli aj domorodci nízkeho
         pôvodu, zvlášť rozkričaní, vo Viedni teraz vcele opustení panslávi. Všetky úrady zaujali
         majetní, za Maďarov sa vydávajúci páni.
   </p>
   <p>
    Pri tomto obrate prišiel na odpočinok i nenávidený Dechtiar, ale nevzdialil sa na
         dedinu, lež dal si okná vybíjať a robiť mačacinu v Krivošanoch. Myslel, že i tieto vrtochy
         chameleonskej vlády viedenskej prejdú a Bach sa navráti.
   </p>
   <p>
    Po dvanásťročnej prestávke boly obnovené i župné shromaždenia. Tu zaznely po stoličných
         domoch ohnivé mondóky
    <sup>
     [
     <a class="footnote" href="#ftn.id2582710" name="id2582710">
      58
     </a>
     ]
    </sup>
    z celých pľúc. Hromžilo sa na bezprávne zrušenie uhorskej ústavy, na zaplavenie
         krajiny cudzozemcami, na nezákonné nakladanie daní, na takých a takých kraishauptmanov a štajerinšpektorov,
    <sup>
     [
     <a class="footnote" href="#ftn.id2582727" name="id2582727">
      59
     </a>
     ]
    </sup>
    na systematické vycicanie a úplné zrušenie zeme, obremenenej neznesiteľnými
         daňami, a na germanizáciu. Tisícoraké dane boly nám tak zošklivené, žeby sme boli hotoví
         bývali neplatiť žiadne a na Nemcov sme zatínali päste. Nenazdali sme sa vtedy, že keď Uhri
         sami prevezmú krajinský mešec, budeme pri starom. Daň krvi
    <sup>
     [
     <a class="footnote" href="#ftn.id2582754" name="id2582754">
      60
     </a>
     ]
    </sup>
    bola zvlášť vylíčená čiernymi farbami. Prísnemu súdu bola podrobená tá
         veľkosvetová politika Rakúska, ktorá sa mieša do všetkého, chce všade vplývať a preto drží
         na nohách ohromné vojská, ktoré keď susedom hrozia, doma všetko blaho pohlcujú a slúžia na
         potlačovanie jedného národa druhým. Nemysleli sme, že po uplynutí ôsmich liet Uhri sami
         premenia dŕžavu na jednu veľkú kasáreň. O tom, aká hrozná je vec, odnímať národu jeho reč,
         počuli sme také ohnivé žaloby, že sme každé pomyslenie na vykorenenie Slovákov držali
         zatiaľ za nemožné. Pozdejšie však sme sa doznali, že národná smrť je len pre Maďarov
         krivda, pre Slovákov povinnosť a skusujeme, načo Nemci ani nemysleli, hromadné
         maďarizovanie samého ľudu, uvádzanie maďarčiny do pospolitých škôl. Bolo všade plno
         hulákania, vybíjania okien, živstvovania Maďarov,
    <sup>
     [
     <a class="footnote" href="#ftn.id2582794" name="id2582794">
      61
     </a>
     ]
    </sup>
    Rákócziho maršov…
    <sup>
     [
     <a class="footnote" href="#ftn.id2582806" name="id2582806">
      62
     </a>
     ]
    </sup>
   </p>
   <p>
    Ale po dedinách stálo tichučičké ticho. Ľud mal náramný strach. „Panština zase tu,“
         prišeptávali si sedliaci. Desili sa pri zazrení uhorských zástav v meste. Prechodil ich
         mráz pri tých sviniarskych čuhách, do ktorých sa boli vtedy vrhli páni. Vo všetkom tom
         videli vznikajúci odboj proti cisárovi, darcovi slobody, panštinu, drábov, dereše. Za
         odchádzajúcimi „Nemcami“ už plakali tí, čo nedávno kvôli pánom spievali: „Huncút Nemec.“
         Vrtkavý je sedliak ako kohút na kalvínskej veži.
    <sup>
     [
     <a class="footnote" href="#ftn.id2582839" name="id2582839">
      63
     </a>
     ]
    </sup>
   </p>
   <p>
   </p>
   <p>
    <span class="bold">
     <strong>
      II
     </strong>
    </span>
   </p>
   <p>
   </p>
   <p>
    Vláda splnomocnila župy vyvoliť si župných úradníkov, od najnižších až po župana, a
         vyslancov na snem, svolaný do Pešti.
   </p>
   <p>
    Z týchto príčin bolo povolané župné shromaždenie i do Krivošian a otvorené kráľovským
         povereníkom (komisárom).
   </p>
   <p>
    Tento sa osvedčil v dvorane, preplnenej zemianstvom, duchovenstvom a pozvanými
         richtármi, že bachovskí úradníci všetci sú svrhnutí a že sa obnovuje stoličný výbor z roku
         1848.
   </p>
   <p>
    To sa prijalo s hromovitým živstvovaním, ale nie kráľa, lež vlasti a Maďarov.
   </p>
   <p>
    Pán Baraňanský vylíčil ohnivými farbami všetky krivdy, páchané doteraz na krajine
         viedenskou vládou. Rečnil tak srdito, že mu až sliny z úst fŕkaly. Za ním iní obľahčili
         svojmu srdcu, pri potlesku i mužských dolu i paní na pavlači.
   </p>
   <p>
    Povereník, keď mohol prísť k slovu, prečítal mená župných výborníkov a kázal voliť
         úradníkov.
   </p>
   <p>
    „Ale kto ich bude platiť?“ tázal sa Baraňanský.
   </p>
   <p>
    „Vláda,“ odvetil povereník.
   </p>
   <p>
    Povstal hlučný krik: „Nechceme, nechceme! My našich úradníkov budeme platiť sami, aby
         nezáviseli od vlády.“
   </p>
   <p>
    „Nech sa ľúbi,“ vetil povereník, „ale na obce dane rozvrhovať neslobodno.“
   </p>
   <p>
    „To znamená jednou rukou dávať, druhou odnímať, to je nečestné obcovanie, lož, klam,“
         vrešťalo celé shromaždenie i krásne pohlavie na pavlači. Ale povereník stál neústupne na
         svojom.
   </p>
   <p>
    Po mnohých márnych krikoch vstal Mošnický: „Ja, páni moji, budem slúžiť stolici, ak ma
         poctíte svojou dôverou, zadarmo.“
   </p>
   <p>
    „I ja, i ja,“ ozvali sa za ním mnohí.
   </p>
   <p>
    Bolo skutočne vyvolené úradníctvo bez platu, samí zemskí páni.
   </p>
   <p>
    Potom prišiel rad na volenie snemových vyslancov. Tu zase zdvihol Baraňanský otázku o
         plate. Tvrdil, že vládou platení vyslanci nie sú slobodní a žiadal, aby župa platila
         svojich vyslancov sama.
   </p>
   <p>
    „Dobre,“ privolil kráľovský povereník s úsmevom, „len rozvrhovať a silou vyberať
         nakládky neslobodno,“ stál na svojom, akokoľvek vrešťalo obecenstvo na lživosť a
         spreneverilosť vlády.
   </p>
   <p>
    Uzavrelo sa sbierať dobrovoľné príspevky. To však prinieslo napodiv málo. Najhorlivejší
         krikľúni, ako Baraňanský, nedali krajciara.
   </p>
   <p>
    Energiu nových slúžnych bez pláce zlomila vláda.
   </p>
   <p>
    Poslanými obežníkmi zakázali obciam platiť nezákonnú, snemom nepovolenú daň, vláda však
         poslala do obcí vojakov.
   </p>
   <p>
    Povereníctvo, vymenované k spravovaniu a prevedeniu volieb na snem, navrhlo samých
         plnokrvných milovníkov panskej slobody a skutočne prevedenie toho sa sverilo slúžnym.
   </p>
   <p>
   </p>
   <p>
    <span class="bold">
     <strong>
      III
     </strong>
    </span>
   </p>
   <p>
   </p>
   <p>
    Asi o mesiac po tomto župnom shromaždení obeduje spolu v krivošianskom hostinci „U
         Zajaca“ mnoho pánov, pri cigánskej hudbe a brnkote pohárov. Rozhovor sa točí, ako v takom
         nepokojnom prechodnom čase, okolo politiky, menovite okolo volieb na snem.
   </p>
   <p>
    „Budeme mať,“ riekol Virštli, „veľké nesnádze. Ľud je plný nedôvery, tiahne k Nemcom. Ak
         sa nájdu popudzovatelia, sedľač pobehne za nimi, nadužije neopatrne jej danú moc na záhubu
         krajiny, vyvolí dákych zradcov panslávov.“
   </p>
   <p>
    „Dechtiara!“ zasmial sa druhý.
   </p>
   <p>
    „A myslíš, že nie?“ utrel si Virštli servítkou mastné ústa. „Ten čiernožltý Austriak už
         chodí z dediny na dedinu odporúčať sa sedliakom a popudzovať ich proti zemianstvu.“
   </p>
   <p>
    „Toho by nám, toho!“ odsotil prísažný Folt tanier. „Ten by zradil za mastný úrad celú
         krajinu Rusom.“
   </p>
   <p>
    „Ba Nemcom,“ opravil ho iný. „Chce nás vovliecť do dŕžavnej rady viedenskej,
    <sup>
     [
     <a class="footnote" href="#ftn.id2583077" name="id2583077">
      64
     </a>
     ]
    </sup>
    aby sme sa tam dobrovoľne zriekli pravého ústavného života, pre zdanlivú, mŕtvu
         celodŕžavnú ústavu.“
   </p>
   <p>
    Hromžilo sa potom na zákonodarcov z r. 1848, že otvorili do snemu cestu nebezpečným
         živlom a vložili celú moc pri voľbách do rúk opilej sedľače. Tento mnohohlavý, pažravý
         slepec dá svoj hlas podkúpeným zradcom a lovcom úradov.
   </p>
   <p>
    „Na omyle ste, páni,“ protirečil slúžny Mošnický. „Sedliaci vyvolia, koho chceme my; len
         netreba ľutovať trochu toho smradľavého výrobku našich pálenčiarní. Všetko rozhodne
         špiritus!“
   </p>
   <p>
    „Pravda,“ riekol Virštli, „že tie vždy smädné hrdlá pôjdu za nápojom: ale piť im dá i
         Dechtiar, peniaze mu pošlú z Viedne.“
   </p>
   <p>
    „Tak je,“ prisvedčovali mnohí. „Na toho pansláva Austriaka treba obrátiť zvláštny pozor.
         Tvoja to povinnosť, Mošnický. V tvojom újezde chodí,
    <sup>
     [
     <a class="footnote" href="#ftn.id2583133" name="id2583133">
      65
     </a>
     ]
    </sup>
    poburujúc po dedinách.“
   </p>
   <p>
    „Spoľahnite sa v tom na mňa,“ odsotil Mošnický stoličku. Za ním pošli prísažný Folt a
         Virštli.
   </p>
   <p>
   </p>
   <p>
    <span class="bold">
     <strong>
      IV
     </strong>
    </span>
   </p>
   <p>
   </p>
   <p>
    Idúcky videli vychádzať hŕbu sedliakov z domu, kde býval shodený, ale v Uhorsku
         priženený, slúžny Špangler, natiahly Dajč-Čech.
    <sup>
     [
     <a class="footnote" href="#ftn.id2583173" name="id2583173">
      66
     </a>
     ]
    </sup>
   </p>
   <p>
    Sedliaci mali všetci kosmaté plavé guby, len jeden sa zavíjal do vetchej koženej bundky.
         To bol Capinos s Baraňancami.
   </p>
   <p>
    Mošnický zaklial: „Tieto ošprty snujú čosi s tým Dajč-Bémakom.“
   </p>
   <p>
    Sedliaci oproti tomu poukazovali na neho s úškľabkom: „Hľa, náš nový slúžny!“
   </p>
   <p>
    „Chýba mu len valaška na plece,“ ozval sa svojím chripľavým hlasom Kotrbac, „a hotový gondáš.
    <sup>
     [
     <a class="footnote" href="#ftn.id2583216" name="id2583216">
      67
     </a>
     ]
    </sup>
    “
   </p>
   <p>
    „Mohol by potom hneď ísť na remeslo: daj Bohu dušu a mne peniaze,“ uškrnula sa i maličká
         tvár v bunde, s vyčnievajúcou briadkou.
   </p>
   <p>
    „Spýtam sa ho,“ žartoval ďalej Kotrbac, „kedy vyženie svine?“
   </p>
   <p>
    „Ej, už ozaj,“ ozval sa i richtár Belko, „zostáva už tým pánom len odhodiť nohavice, aby
         boli naozajstní maďarskí sviniari.“
   </p>
   <p>
    Iní pľuvali a zlorečili. Lebo nemožno vysloviť, aký protivný bol slovenskému ľudu ten
         divoký úbor, do ktorého boli sa vrhli vtedy vlastenci.
   </p>
   <p>
    S príchodom pánov však zaujali sedliaci pokorné postavenie, složili širáky, keď ešte
         páni ďaleko boli a títo tiež skryli opatrne svoju nechuť.
   </p>
   <p>
    „Odkiaľ vy?“ táže sa Mošnický.
   </p>
   <p>
    „Z Baranieho, prosím ponížene, ako pána veľkomožného.“
   </p>
   <p>
    „A čo hľadáte tu u ,Nemca‘?“
   </p>
   <p>
    „Nuž, odpytujem ponížene, ako pána veľkomožného,“ ďubal richtár Belko paličkou do zeme,
         „oznámili nám pán veľkomožný Dechtiar, že zajtra prídu poradiť nám, koho máme voliť na
         snem. Ta veru prišli sme poradiť sa s pánom veľkomožným tu a, čo máme robiť?“
   </p>
   <p>
    Tu vidíme povahu sedliakov. Nemajú k nikomu dôvery; preto hapkajú všade, skusujú, kto čo
         povie. Dechtiar bol ich prorok a predsa pošli sa radiť i so Španglerom.
   </p>
   <p>
    „Lebo my by sme najradšej mali pokoj,“ dodal Capinos. „Nech tam volia páni, koho chcú;
         my sprostáci nikoho voliť nechceme.“
   </p>
   <p>
    Prisvedčovali ostatní, bo to bola naozajstná ich žiadosť. Mysleli, že je vo vzniku nová
         rebélia a že každý bude už tým samým rebelantom, kto pôjde voliť vyslanca. To im nabili do
         hlavy Kotrbac a Capinos.
   </p>
   <p>
    Mošnický riekol: „Od voľby vyslanca nemáte sa odmáhať. To je najkrajšie občianske právo,
         ktoré vám dala krajina,“ dodal s dôrazom, znajúc, že ľud všetko len cisárovi pripisuje. „To
         ale nie je v poriadku, že ste prišli radiť sa s ,Nemcom‘. On už nie je nič, ja som váš
         slúžny. Ja vám poviem, koho máte voliť.“
   </p>
   <p>
    „Dobre, prosím ponížene, ako pána veľkomožného,“ riekli sedliaci odchádzajúc a len o
         dvadsať krokov ďalej postavili si širáky.
   </p>
   <p>
    Mošnický pokrútil hlavou: „Zlý to duch v tomto ľude. Hotový by bol poškrtiť nás.“
   </p>
   <p>
    „Tak sa nám odplácajú za oslobodenie,“ dodal prísažný Folt. „Povďační sú za to —
         Nemcom!“
   </p>
   <p>
    Na svojej hospode riekol Mošnický: „Škoda, že i na fare v Baraňom sedí komisný pansláv.
         Ináč by som zajtrajšieho dňa uväznil toho buriča.“
   </p>
   <p>
    „To nech ťa nemýli,“ napravil ho Virštli. „Dvaja panslávi nenávidia sa smrteľne
         vospolok.“ Potom vyrozprával, aké neresti zapríčinil sedliacky prorok nevinnému
         Žarnovičovi.
   </p>
   <p>
    „Dobre teda,“ riekol Mošnický. „Sadáme na vozík. Okolo polnoci musíme doraziť na
         Baraňanskú faru. Lebo viem, že ta svolá Dechtiar sedliakov. Ty, Virštli, nás povedieš.“
   </p>
   <p>
   </p>
   <p>
    <span class="bold">
     <strong>
      V
     </strong>
    </span>
   </p>
   <p>
   </p>
   <p>
    Bolo skutočne okolo polnoci, keď k farskej stodole v Baraňom blížili sa zo záhumnia tri
         postavy v čiernych čuhách a jedna v bielom plášti, s červenou čiapkou na hlave. Boli to
         Mošnický, Folt, Virštli a hajdúch. Aby ich príchod nikto nezbadal, zanechali vozík ďaleko
         za dedinou a kráčali peši po čerstvo napadnutom snehu, nehovoriac ani slova.
   </p>
   <p>
    Ako už mali zahnúť okolo uhla stodoly, predok vedúci Mošnický zastane, zapstká, počúva a
         dá rukou znamenie. Cúvnu, utiahnu sa za stodolu.
   </p>
   <p>
    Kukajúc odtiaľ, videli blížiť sa od fary troch mužov v krpcoch, s hodnými nošami na
         chrbtoch. Šli, shovárajúc sa šeptom.
   </p>
   <p>
    „Ťažké je,“ povedá jeden, keď už dochádzali k uhlu, „neviem, ako to zanesiem k vozu.“
   </p>
   <p>
    „Ale to predsa pravda,“ hovoril druhý, „že tá rúčka z nenarodeného dieťaťa spomôže. Ako
         sme búchali, a predsa nikto sa nezobudil.“
   </p>
   <p>
    „A čo by sa i zobudili,“ poučil ho tretí, „nevideli by nás pre rúčku. To je vec skúsená.
         Prst zo šibenca a rúčka z nenarodeného dieťaťa činia dobrých ľudí neviditeľnými, na spôsob
         duchov.“
   </p>
   <p>
    „Zlodeji,“ šepol Mošnický. „Zavďačíme sa farárovi. Do nich! Každý svojho chlapa!“
   </p>
   <p>
    Keď sa teda skrúcali chlapi okolo uhla, priskočili znenazdajky páni aj hajdúch, a laps
         všetkých razom za prsia!
   </p>
   <p>
    „Čo to nesiete?…“
   </p>
   <p>
    „Zrno do mlyna.“
   </p>
   <p>
    „Aj, aj! O polnoci do mlyna?!“
   </p>
   <p>
    Ohmataním noše poznali, že to slanina, šunky, mäso, klobásy, šaty. Zlodeji zvrtli, že to
         pán plebán tajne posiela istej osobe.
   </p>
   <p>
    „Ha, lotri!“ vyťal Mošnický jedného cez ústa. „K ozbíjaniu ešte i utŕhanie na cti!“
   </p>
   <p>
    Museli kráčať s nošami nazpät k fare. Idúcky našli zabitého psa, potom spozorovali
         pohodené koly a vylámané okno.
   </p>
   <p>
    Virštli zaklopal ľahko na farárovo okno. Tento hneď prikvitol v župane a papučkách.
         „Ticho,“ šepol mu Mošnický, „aby sa neprebudila čeľaď. Máme pre to príčinu.“
   </p>
   <p>
    V tichosti teda voviedli zlodejov, s nošami na chrbtoch, do farárovej chyže. Jeden z
         nich bol vysoký, tučný, rapavý, druhí dvaja územčistí chlapíci v belavých kurtkách.
    <sup>
     [
     <a class="footnote" href="#ftn.id2583500" name="id2583500">
      68
     </a>
     ]
    </sup>
    Vzozrenie všetkých bolo ošklivé. Ale najväčšia zvrhlosť a podlosť zrkadlila sa
         vo vysokom, ktorý sa zdal byť vodcom spoločnosti.
   </p>
   <p>
    Farár vzkypel hnevom. „Ha! To teda vy, čo ste už celé okolie ozbíjali. Zriedka prejde
         týždeň, čo by sme nepočuli o vylámaných komorách, sypárňach, jatkách.“ Premožený citom
         vyťal vypaseného ošklivca po tučnom líci.
   </p>
   <p>
    „Nebite,“ odvrkol tento. „Teraz biť neslobodno, ani vám to, osobe duchovnej, nesvedčí.“
   </p>
   <p>
    „Na šibenicu s vami!“ dupol Virštli.
   </p>
   <p>
    „Oho!“ zlodej nato. „Bol som už neraz, kam ma pošlete, a čo? Lepšie mi tam bolo, než
         nejednému doma. Pamätajte, že sa navrátim!“
   </p>
   <p>
    „Teda ešte hrozby!“ vyťal ho po líci Folt a kopol do neho.
   </p>
   <p>
    „Nekopte,“ obrúsil sa podráždený zlodej, „ja som nie váš pes! Stál som už pred inakšími
         pánmi a nekopali ma, lež vypytovali sa pekne.“
   </p>
   <p>
    „Hľa, filantropické zákonodarstvo!
    <sup>
     [
     <a class="footnote" href="#ftn.id2583558" name="id2583558">
      69
     </a>
     ]
    </sup>
    “ búšil ho do pŕs Mošnický. „Tak to je, keď zákony píšu medzi štyrmi stenami
         ľudia, ktorí nikdy takéto zvery ani nevideli.“
   </p>
   <p>
    „Tu si máte vašu slaninu,“ riekol vyfackaný a chcel zahodiť nošu. Ale Mošnický tak
         pánovite to zakázal, že sa neopovážil.
   </p>
   <p>
    Pri mykaní sa vypadla zbojníkovi z kurtky napred sklenka s pálenkou, potom očernelá
         detská rúčka.
   </p>
   <p>
    „Hrôza!“ tleskol Mošnický do dlaní. „Rozpomínate sa, páni, že v jeseň bola nájdená v
         lese žena s rozpáraným životom a deckom pri nej s odrezanou rúčkou? To robota týchto
         lotrov. Priznávate sa?“
   </p>
   <p>
    „My len na to sa priznávame, pri čom nás lapia,“ osvedčil za všetkých náčelník.
   </p>
   <p>
    „A kde ten voz,“ tázal sa po tejto prešibanej odpovedi Mošnický, „na ktorý ste chceli
         odniesť noše? Kto vás vozí? He!!“
   </p>
   <p>
    Nemohol sa však slova dobyť na lotroch a krik robiť nechcel, aby nezmaril hlavný zámer.
         Odviedol ich teda v tichosti do pivnice, poviazal im ruky a postavil k nim hajdúcha s
         rozkazom, biť ich nemilosrdne, keď by chceli složiť noše, alebo sa s nimi zvaliť.
   </p>
   <p>
    Farárovi potom vyložili hostia príčinu svojho nočného príchodu a Žarnovič im ochotne
         prisľúbil svoju pomoc. Občerstvení trochu vínom, si políhali.
   </p>
   <p>
   </p>
   <p>
    <span class="bold">
     <strong>
      VI
     </strong>
    </span>
   </p>
   <p>
   </p>
   <p>
    Ráno čeľaď zalomila rukami nad spustošením. Gazdiná a slúžka spaly, sluha bol v noci,
         ako obyčajne, na záletoch. On zvestoval gazdinej, čo sa stalo, a gazdiná chcela to oznámiť
         farárovi. Tento však nikoho nepripustil do svojej chyže, tým menej do bočnej, kde čušali
         hostia.
   </p>
   <p>
    Po východe slnka sedliaci, shromaždivší sa na farskom dvore, ohliadali škodu, mudrovali,
         hádali. Lebo tam ich povolal Dechtiar, ktorý prišiel večer a nocoval vo svojom dome, aby,
         obrábajúc sedliakov, pôsobil súčasne na farára.
   </p>
   <p>
    „Ako sa máte, moje deti?“ tázal sa ich podľa svojej obyčaje, keď vošiel do dvora na
         čiernožltom vozíku, zaobalený do popolovastého plášťa s liščím golierom.
   </p>
   <p>
    „Tak pomaličky, pán veľkomožný,“ odvetil richtár Belko.
   </p>
   <p>
    „Smierení ste už s farárom?“ šepol ďalej nachýlený vytiahly Austriak.
   </p>
   <p>
    „Akosi nasilu,“ poškrabal sa za uchom Capinos, „keď nám ho vziať nechcú.“
   </p>
   <p>
    „Pobil nás ním Boh,“ zamiešal sa chripľavý Kotrbac, „i palicu na nás zanechal. Človek sa
         nemá ani s kým poradiť.“
   </p>
   <p>
    „Nič to,“ potešil ich Dechtiar, „dostanete vy farára dobrého, hej, len na mňa počúvajte.
         Počkajte trochu tu. Chcem napred prehovoriť s pánom farárom.“
   </p>
   <p>
    Tento prijal na dlhých nohách sa kývajúceho Austriaka s chladnou vľúdnosťou a Austriak
         vyslovil napred svoje poľutovanie nad nočným zločinom.
   </p>
   <p>
    „To,“ hovoril, „je následok večného odporu proti zákonnej vláde. Poburujeme proti
         vrchnostiam ľud a potom sa nám neľúbi jeho nemravnosť.“
   </p>
   <p>
    „Pri cirkevných vrchnostiach je to isté,“ bodol ho Žarnovič. „Popudzovanie má všade zlé
         následky.“
   </p>
   <p>
    „Áno,“ prisvedčil Austriak a zapáliac si smotku, dal sa obrábať tým horlivejšie
         Žarnoviča, ako Slováka, zemana a farára.
   </p>
   <p>
    Ako Slovákovi dokazoval, že kto je priateľom Slovákov, ten so zemianstvom držať nesmie.
         Lebo vraj šľachta uhorská a maďarizmus jedno je. Slováci nemôžu sa opierať na nikoho, iba
         na ľud.
   </p>
   <p>
    Ako drobnému zemanovi dokázal potrebu spojiť sa úzko s ľudom. „Drobné zemianstvo,“
         hovoril, „je hodené do jedného mecha so sedľačou. V každej župe je dakoľko zámožnejších
         rodín, tieto všetky úrady habú k sebe a činia, čo chcú. Vami, drobnými zemanmi, pohŕdajú
         tak, ako so sedľačou. Vy nemáte náhradu v mastných úradoch, ste už tiež len biedny poplatný
         ľud. Tých dakoľko rodín ustrojilo sa cechovne, strhlo na seba všetku verejnú moc a všetky
         spoločenské výhody. Stoličné výbory zahrňujú všetkých aristokratov; všetko drobné
         zemianstvo je z nich dočista vylúčené. Vidíte, vy ste zeman, a predsa vylúčený ste z
         výboru. Sedia tam nevedomí chlapci, pánikovia, maďarónski kapláni; vy, učený muž a doktor,
         ste bezhlasná nemina. Povedzte, čo má teraz chudobný zeman pred sedliakom? Ba blaženejší
         tento, lebo sa nehanbí za žiaden spôsob výživy. Zeman je v tom obmedzený predsudkami. Má sa
         za to, že remeslo, kupectvo, obchod mu nesvedčí. Ešte i ten váš stav duchovný považuje sa
         za neprístojný zemanovi. Všade vás odkazujú na tú biednu kúriu, t. j. k pluhu.“
   </p>
   <p>
    Ako farárovi postavil mu pred oči, z koho žije.
   </p>
   <p>
    „Čudujem sa,“ hovoril, „že duchovenstvo duje do jedného mecha s aristokraciou. Čo sú
         páni? Neznabohovia, ktorí len posmech stroja z náboženstva a jeho sluhov. Čo dajú farárom?
         Ani prútik dreva, kde nemusia. Úbohý ľud udržuje sám farára, učiteľa, chrám, školu. Mali by
         teda farári držať s ľudom, z ktorého žijú.“
   </p>
   <p>
    Všetko toto bolo vzaté z duše Žarnovičovi, ale dojem neučinilo žiadny. Bol priveľmi
         urazený nevďačným advokátom, aby si bol k srdcu pripustil jeho slová. Prijal ich s nemým
         mlčaním a Dechtiar zavolal netrpezlivých už sedliakov do chyže.
   </p>
   <p>
   </p>
   <p>
    <span class="bold">
     <strong>
      VII
     </strong>
    </span>
   </p>
   <p>
   </p>
   <p>
    „Moji milí,“ tak započal, „nastáva čas voľby vyslancov na snem a vy budete voliť, hej.
         Koho si zvolíte, ten bude vás zastupovať v shromaždení krajinskom, bude tlmočiť vašu vôľu,
         hovoriť alebo mlčať za vás, hej. Ale či páni budú zastávať vaše práva? Oni nakujú zákony,
         aké oni potrebujú, hej, a nie, aké požaduje váš prospech. A aké zákony, také potom i práva
         a súdy, rozumiete?“
   </p>
   <p>
    „Rozumieme, prosíme ponížene, ako pána veľkomožného,“ prisvedčili sedliaci. Ale horkéže
         ich rozumenie! Ten prepitý, pálenkou prebraný rozum sedliacky už ani tie najjednoduchšie
         pravdy nechápe. Potáca sa to, ako otrávené muchy, temer bez všetkého myslenia.
   </p>
   <p>
    „Vysvetlím vám to príkladom,“ pokračoval Dechtiar, nedôverujúci len rozumu. „Vy už nie
         ste viac poddaní, panstvo nič nemá do vás, hej. A predsa musíte svoje peniažky v panskej
         krčme prepiť, mäso v panskej jatke kupovať, zrno v panskom mlyne mlieť, nie?“
   </p>
   <p>
    „Veru tak, prosíme ponížene, ako pána veľkomožného, oni najlepšie znajú,“ utrel si tenký
         noštek maličký mužík v bunde, s vyčnievajúcou briadkou.
   </p>
   <p>
    Dechtiar hovoril ďalej: „Aké by mohla mať obec dôchodky, keby krčma, jatka, mlyn boly
         obecné! To môže učiniť len zákon, hej. A či takýto zákon uložia páni? Potom panstvo bralo
         pri meraní chotárov lesy podľa počtu sedliakov; a teraz vám nechce ani drevo dať, ani
         čiastku z lesa postúpiť, hej, hoc mu to už krajina zaplatila. To zase môže len zákon
         premeniť, učiniť polovičaté vymanenie celým, pomôcť obciam na nohy, hej. Ak ale samí páni
         pôjdu na snem, prinesú takéto zákony? Zrušia regálie?
    <sup>
     [
     <a class="footnote" href="#ftn.id2583873" name="id2583873">
      70
     </a>
     ]
    </sup>
    Dopomôžu vám k lesom?“
   </p>
   <p>
    „Ešte by nám i to odňali,“ odpľul Kotrbac na chyžu, „čo nám pán cisár darovali. Tajili
         dlho našu slobodu, ale predsa boli naposledok donútení. I o lesoch nám už vyšlo právo od
         pána cisára, len páni nám ho ešte zadržujú. Možno, že už prišli i tie rakálie.
    <sup>
     [
     <a class="footnote" href="#ftn.id2583907" name="id2583907">
      71
     </a>
     ]
    </sup>
    “
   </p>
   <p>
    „Čo to za rakálie?“ klmol ho Capinos.
   </p>
   <p>
    „Rakálie,“ odvetil mu opilý aj teraz Kotrbac, „sú krčmy, mlyny a jatky. To všetko odojmú
         pán cisár tým rebelantom pánom a dajú nám verným sedliakom. Rozumiete? Vy nič neviete, ja
         všetko znám.“
   </p>
   <p>
    „Nepočúvajte tohoto korheľského blázna,“ zaškúlil na neho srdite Dechtiar. „Zrušenie
         regálií a vydanie lesov závisí od zákona. Dobre ma pochopte, povedám vám ešte raz. Zákony
         kujú vyslanci na sneme.
   </p>
   <p>
    Akých vyslancov ta pošlete, také budete mať zákony, také práva; rozumiete?“
   </p>
   <p>
    „Rozumieme, prosíme ponížene, ako pána veľkomožného,“ ubezpečoval richtár.
   </p>
   <p>
    „Nedajte teda,“ učinil Dechtiar závierku, „hlas váš žiadnemu pánovi, bo každý pán
         prirodzený váš protivník. Keď vám budú núkať pálenku, takto im povedzte: Nedarujete vy nám
         z lásky ničoho, ani smädné hrdlá naše vás nepália. Keď nám núkate vašu smradľavicu zadarmo,
         to istý znak, že nás chcete oklamať. Povrhujete nám krajciar, aby ste nám nemuseli dať sto
         zlatých. Tak im povedzte, keď postavia pred vás bočku a napite sa, keď ste smädní, za svoj
         groš. Vy ste sedliaci, hej. Poctite teda svojou dôverou muža, ktorý je krv z krvi, kosť z
         kosti vašej, hej. Len takýto bude hovoriť za vás, hej, prinesie zákony vám priaznivé! O mne
         viete, že som sedliak ako vy, hoc i čierny kabát nosím. Hlasujte teda za mňa, spolu s pánom
         farárom, ktorého máte ctiť, milovať a vo všetkom nasledovať.“
   </p>
   <p>
    „Dobre, prosíme ponížene, ako pána veľkomožného,“ riekli sedliaci s polovičatou chuťou.
         Bo prišly im na myseľ slová Mošnického a napadol ich strach. „Kto vie,“ mysleli si, „ako to
         ešte bude? Páni sú páni a Dechtiar taký bedár ako my.“
   </p>
   <p>
    Kotrbac riekol po odkašľaní a odpľutí: „Nám by najmilšie bolo mať od toho vcele pokoj.“
   </p>
   <p>
    „To je tvoja hlúpa múdrosť,“ ohriakol ho Dechtiar s hnevom. „V tej tvojej opilej kotrbe
         kotia sa samé potvory. Nepočúvajte jeho ožranské hlupstvá. On i tak skoro dobačuje. Použite
         právo dané vám zákonom, ale múdre. Nevoľte si capa za záhradníka.“
   </p>
   <p>
    „Pán ta pán,“ šepol Kotrbac sedliakom. Nahlas, aby napravil chybu, riekol: „Dobre teda,
         budeme voliť, ale žiadneho huncúta zemana. Zbojníci a rebelanti sú všetci.“
   </p>
   <p>
    „Naozaj,“ prisvedčil Capinos. „Bude to ako pod Kossuthom. Pán cisár by dobre urobili,
         keby dali všetkých rebelantských pánov povešať.“
   </p>
   <p>
    „A majetky ich rozdelili nám,“ zasmiali sa ostatní.
   </p>
   <p>
    Dechtiar im nechcel chuť pokaziť, preto im primastil: „V tom máte pravdu. Páni boli a sú
         neverní cisárovi. A cisár náš otec. Dal nám — —“
   </p>
   <p>
    Tu slovo uviazlo nahováračovi v ústach, zostal ako mŕtvola. Lebo z bočnej chyže vrútili
         sa s hurtom Mošnický, Folt, Virštli, tento s papierom v ruke, na ktorom všetky reči
         Dechtiarove i sedliakov boly doslovne napísané.
   </p>
   <p>
    „Chcete teda byť vyslancom,“ postavil sa Mošnický vyzývave Dechtiarovi voči. „Povedali
         ste týmto svoje politické vierovyznanie; nuž povedzte ho i nám. Budete v prípade vyvolenia
         zastávať udržanie v platnosti, či zrušenie zákonov z roku 1848?“
   </p>
   <p>
    To bola otázka, na ktorú sa nedalo odpovedať bez nebezpečenstva. Osvedčiť sa za
         oživotvorenie zákonov znamenalo odporovať vláde; vysloviť sa za ich zrušenie značilo
         postaviť pod otázku sedliacku slobodu. Preto Dechtiar nechcel odvetiť nijako. Na mnohé však
         dotieranie osvedčil sa vyhýbave, že on je za prehliadnutie a premenenie zákonov.
   </p>
   <p>
    „Tu hľa, vidíte,“ obrátil sa Mošnický víťazne k zblednutým sedliakom, „akého by ste mali
         na sneme zástupcu. Pre priazeň nemeckú a svoje úrady chce zrušiť tie zákony, na ktorých
         jedine zakladá sa vaša sloboda, a mámi vás, že vám ju dal cisár.“
   </p>
   <p>
    „To je nestydatá lož,“ obrátil sa zúrive k Dechtiarovi. „Činím vás väzňom ako buriča
         ľudu a nepriateľa sedliackych slobôd.“
   </p>
   <p>
    Kotrbac vidiac, že je zle, cúval k dverám a už sa lapal kľučky, ale Virštli lapil ho za gubu:
    <sup>
     [
     <a class="footnote" href="#ftn.id2584075" name="id2584075">
      72
     </a>
     ]
    </sup>
    „Čakaj len, čakaj, ty si huncútoval pánov a nadával im do zbojníkov.“
   </p>
   <p>
    „Nech mu odpustia, páni veľkomožní,“ orodoval za neho Capinos. „My sprostáci nič
         nerozumieme, ta blúznime, do sveta.“
   </p>
   <p>
    „A ešte väčší kujoni, než sprostáci,“ potrhol ho za bundičku Virštli. „Ty si známy
         vtáčik. Maly už dosť roboty s tebou všetky súdy, ako s podvodníkom, a vždy sa vysekáš.
         Teraz si v pasci. Chcel bys’ pánov vešať?“
   </p>
   <p>
    Mošnický rozhodol: „Vy dvaja pôjdete na stoličný dom!“
   </p>
   <p>
    Pokiaľ ide o Dechtiara, ošemetný Virštli bol tej mienky, že by sa mu bezpečne mohlo dať
         dvanásť palíc na dvore. Slúžny však dal ho len poviazať a odviesť na vlastnom vozíku, medzi
         Kotrbacom a Capinosom, do Krivošian.
   </p>
   <p>
    Na druhom voze sedeli z pivnice vyvedení zbojníci s nošami na chrbtoch. Museli priniesť
         pred súd, čo ukradli. A to bola ich najväčšia pokuta. Nohy im strnuly, ramená zdrevenely.
   </p>
   <p>
    Pohovorené reči podpísali richtár a prísažní pri úprimnom uisťovaní všetkých sedliakov,
         že nič nechcú mať s tak planým človekom, ako je Dechtiar a sľubovali, že dajú hlasy svoje
         tomu, koho im odporučí slávna stolica.
   </p>
   <p>
    Dechtiar bol skoro na zakročenie vlády prepustený, ale Capinos a Kotrbac si posedeli a
         vydržali po častiach jeden a jedensto palíc.
   </p>
   <p>
   </p>
   <p>
    <span class="bold">
     <strong>
      VIII
     </strong>
    </span>
   </p>
   <p>
   </p>
   <p>
    Čo sa potom pamätihodného v Baraňom stalo, poznáme z nasledujúceho Žarnovičovho listu,
         ktorý písal r. 1869 priateľovi Kmeťovi:
   </p>
   <p>
    „Môj patrón Dechtiar už dávno gazduje v Baraňom. Predtým vždy dúfal, že Nemci vyhlásia
         zase vo vzdornom Uhorsku stav obleženia, preto dlho neodchádzal z Krivošian. Ale roku 1867
         opustila ho vcele nádej. Beustovsko-Deákovské vyrovnanie
    <sup>
     [
     <a class="footnote" href="#ftn.id2584176" name="id2584176">
      73
     </a>
     ]
    </sup>
    drží za stále a zúfa. Nemci vraj majú, čo si len žiadať môžu. Vojska a peňazí
         berú teraz z Uhier viac, lež pokiaľ vládli bezprostredne; a čo pritom nemilé, to ponechali
         Uhrom. Týmto porobil chytrý Deák a zradná emigrácia.
    <sup>
     [
     <a class="footnote" href="#ftn.id2584205" name="id2584205">
      74
     </a>
     ]
    </sup>
    Zaslepili oči daktorým úradmi, množstvu pochabým maďarizmom a bláznivým
         strachom pred Rusom. Deáka považuje za druhého Görgeyho.
    <sup>
     [
     <a class="footnote" href="#ftn.id2584222" name="id2584222">
      75
     </a>
     ]
    </sup>
    Čo vraj ten učinil pri Világoši s vojskom, to tento v Pešti so snemom. Zbroj
         dolu!
   </p>
   <p>
    Takto teraz hovorí bývalý Austriak a hnevá sa na celý svet. Na Nemcov, že ho odhodili
         ako vycicaný citrón; na Maďarov, že vyhnali z úradov celú jeho perepúť a odňali mu i
         penziu, dokážuc mu spotvorenie stoličnej zápisnice. Svoj dávny mundúr posekal na kláte, aby
         ho neupomínal na predošlé časy.
   </p>
   <p>
    Žije teraz výlučne len z toho gazdovstva, i to bezpochyby utratí. Zaručil sa v
         sporiteľni za akéhosi tuláka, ktorý sa vydával za nemeckého baróna. Tulák uskočil. Dechtiar
         plať šesťtisíc. Osminy prídu na bubon. A má ešte jednu nezaopatrenú dcéru a blbého syna. To
         mu robí mnoho starostí. Chodí so zvláštnou myšlienkou. Keď všetko utratí, bude dedinským
         učiteľom.
   </p>
   <p>
    Mne je ľúto starého hriešnika. Smierili sme sa. Časom si aj v šach zahráme. Mlčíme
         pritom ako Angličania. Bo mnohomluvný pán stal sa veľmi zadumaným.
   </p>
   <p>
    Veľká zmena udala sa i s Baraňanským, lenže opačného smeru. Dechtiar prestal byť,
         Baraňanský stal sa Austriakom. Nehromží viac ani na neobmedzenú vládu, ani na neznesiteľné
         bremená, ani na veliké vojsko, ani na zrušenie župnej samosprávy. Nachodí teraz všetko
         dobrým a slušným, čo mu za bachovskej vlády bolo ohavnosťou. Vtedy nebol ničím, teraz je
         slúžnym a dúfa ešte viac od terajšieho ministerstva. Hovorí sa o školskom inšpektorstve.
         Naše odľahlé hniezdo stalo sa pre neho celou Mekkou, ale otázka, či sme boli v úžitku
         drevobrania, ešte vždy zostáva nerozriešenou. Bude na to potrebné sto rokov.
   </p>
   <p>
    Moja krivda je, čo do veci, od niekoľkých rokov napravená. Pokiaľ starý bača žil, mlčal
         som a trpel, znajúc, že kapitula svoju vôľu nemá. Náhle ju na čas obdržala, vzniesol som
         sťažnosť na konzistórium a ono mi riadnym výrokom navrátilo i lúku i kapitál. Ľud, rozumie
         sa, repce. Našťastie, hlavní poburovatelia už hnijú.
   </p>
   <p>
    Svätúško Capinos prestydol na odpustkoch a sišiel náhlou smrťou. Diabolus rotae Kotrbac
    <sup>
     [
     <a class="footnote" href="#ftn.id2584333" name="id2584333">
      76
     </a>
     ]
    </sup>
    pásol dedinské kravy, keď ho žid vyhnal z úreku. Nútená striezlivosť tak sa mu
         zošklivila, že učinil to, čo Judáš po zradení majstra. Jeho generál pasie nám
         svine.“
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2582626" name="ftn.id2582626">
        56
       </a>
       ]
      </sup>
      <span class="emphasis">
       <em>
        po Lombardii stratenej priateľstvom Napoleonovým
       </em>
      </span>
      — je to
               irónia, lebo išlo o nepriateľstvo francúzskeho cisára Napoleona III. a o vojnu z r.
               1859, o ktorej už bola reč vyššie
     </p>
    </div>
    <div class="footnote">
     <p>
      <sup>
       [
       <a class="para" href="#id2582667" name="ftn.id2582667">
        57
       </a>
       ]
      </sup>
      <span class="emphasis">
       <em>
        už tomu prvému vyrovnaniu s Uhrami
       </em>
      </span>
      — myslí sa tým čiastočné
               obnovenie uhorskej ústavy z r. 1861
     </p>
    </div>
    <div class="footnote">
     <p>
      <sup>
       [
       <a class="para" href="#id2582710" name="ftn.id2582710">
        58
       </a>
       ]
      </sup>
      <span class="emphasis">
       <em>
        ohnivé mondóky
       </em>
      </span>
      (maď.) — reči
     </p>
    </div>
    <div class="footnote">
     <p>
      <sup>
       [
       <a class="para" href="#id2582727" name="ftn.id2582727">
        59
       </a>
       ]
      </sup>
      <span class="emphasis">
       <em>
        na takých a takých krajshauptmanov a štajerinšpektorov
       </em>
      </span>
      (nem.)
               — krajských náčelníkov a daňových dozorcov (úradné hodnosti za Bachovho
               absolutizmu)
     </p>
    </div>
    <div class="footnote">
     <p>
      <sup>
       [
       <a class="para" href="#id2582754" name="ftn.id2582754">
        60
       </a>
       ]
      </sup>
      <span class="emphasis">
       <em>
        daň krvi
       </em>
      </span>
      — vojenská služba mladých mužov
     </p>
    </div>
    <div class="footnote">
     <p>
      <sup>
       [
       <a class="para" href="#id2582794" name="ftn.id2582794">
        61
       </a>
       ]
      </sup>
      <span class="emphasis">
       <em>
        živstvovania Maďarov
       </em>
      </span>
      — „éljenovania“, volania na slávu
               Maďarom
     </p>
    </div>
    <div class="footnote">
     <p>
      <sup>
       [
       <a class="para" href="#id2582806" name="ftn.id2582806">
        62
       </a>
       ]
      </sup>
      <span class="emphasis">
       <em>
        Rákócziho maršov
       </em>
      </span>
      — ide o Rákócziho nôtu, z ktorej vznikol
               začiatkom 19. storočia známy Rákócziho pochod. Ten bol v revolučných rokoch 1848 — 49
               Maďarom tým, čím je Francúzom Marseillaisa, preto ho rakúska vláda za absolutizmu
               prísne zakazovala, trestala jeho hranie a spievanie.
     </p>
    </div>
    <div class="footnote">
     <p>
      <sup>
       [
       <a class="para" href="#id2582839" name="ftn.id2582839">
        63
       </a>
       ]
      </sup>
      <span class="emphasis">
       <em>
        ako kohút na kalvínskej veži
       </em>
      </span>
      — totiž plechový, ktorým môže
               vietor sem a tam okrúcať. Kalvíni si preto dávajú na veže kohúta, lebo ním znázorňujú
               potrebu bdelosti v duchovných veciach. Autor prirovnaním s takým kohútom ukazuje na
               vrtkavosť sedliackej povahy.
     </p>
    </div>
    <div class="footnote">
     <p>
      <sup>
       [
       <a class="para" href="#id2583077" name="ftn.id2583077">
        64
       </a>
       ]
      </sup>
      <span class="emphasis">
       <em>
        chce nás vovliecť do dŕžavnej rady viedenskej
       </em>
      </span>
      — svolanej
               koncom apríla r. 1861. Táto ríšska rada, ktorá mala nahrádzať celorakúsky ríšsky
               snem, sišla sa vo veľmi kusom složení. Maďari sa zasadili o to, aby na ňu nešiel
               nikto z Uhorska, lebo trvali na právoplatnosti uhorskej ústavy, vyzdvihnutej za
               absolutizmu.
     </p>
    </div>
    <div class="footnote">
     <p>
      <sup>
       [
       <a class="para" href="#id2583133" name="ftn.id2583133">
        65
       </a>
       ]
      </sup>
      <span class="emphasis">
       <em>
        v tvojom újezde chodí
       </em>
      </span>
      (rus.) — rozumie sa tým obvod
     </p>
    </div>
    <div class="footnote">
     <p>
      <sup>
       [
       <a class="para" href="#id2583173" name="ftn.id2583173">
        66
       </a>
       ]
      </sup>
      <span class="emphasis">
       <em>
        Špangler, natiahly Dajč-Čech
       </em>
      </span>
      — Štipľavé pomenovanie, ktoré
               môže rovnako znamenať Nemcov („Dajč“) z územia Čiech a Moravy, ako i tých Čechov,
               ktorí prišli za Bacha úradníčiť do Uhorska a oddane slúžili germanizácii.
     </p>
    </div>
    <div class="footnote">
     <p>
      <sup>
       [
       <a class="para" href="#id2583216" name="ftn.id2583216">
        67
       </a>
       ]
      </sup>
      <span class="emphasis">
       <em>
        hotový gondáš
       </em>
      </span>
      (maď.) — svinský pastier. Maďarskí zemani a
               páni vôbec sa r. 1861 s obľubou obliekali — aby i tým demonštrovali proti absolutizmu
               — do maďarského sedliackeho rúcha.
     </p>
    </div>
    <div class="footnote">
     <p>
      <sup>
       [
       <a class="para" href="#id2583500" name="ftn.id2583500">
        68
       </a>
       ]
      </sup>
      <span class="emphasis">
       <em>
        v belavých kurtkách
       </em>
      </span>
      — krátkych kabátoch s dlhými
               rukávmi
     </p>
    </div>
    <div class="footnote">
     <p>
      <sup>
       [
       <a class="para" href="#id2583558" name="ftn.id2583558">
        69
       </a>
       ]
      </sup>
      <span class="emphasis">
       <em>
        filantropické zákonodarstvo
       </em>
      </span>
      (z gréc.) — ľudomilné. Pravda, tu
               má slovo výsmešný význam.
     </p>
    </div>
    <div class="footnote">
     <p>
      <sup>
       [
       <a class="para" href="#id2583873" name="ftn.id2583873">
        70
       </a>
       ]
      </sup>
      <span class="emphasis">
       <em>
        Zrušia regálie?
       </em>
      </span>
      — Boly to: právo výčapu, rybolovu, mýta a
               prievozu a právo mlyna. Všetky tieto tzv. menšie regálne práva zostaly i po r. 1848 v
               rukách bývalých zemepánov a zrušily ich zväčša nové zákony (r. 1871, 1888, 1890, teda
               hodne neskoro).
     </p>
    </div>
    <div class="footnote">
     <p>
      <sup>
       [
       <a class="para" href="#id2583907" name="ftn.id2583907">
        71
       </a>
       ]
      </sup>
      <span class="emphasis">
       <em>
        rakálie
       </em>
      </span>
      — tak spotvoril Kotrbac slovo „regálie“, ktoré práve
               počul od Dechtiara
     </p>
    </div>
    <div class="footnote">
     <p>
      <sup>
       [
       <a class="para" href="#id2584075" name="ftn.id2584075">
        72
       </a>
       ]
      </sup>
      <span class="emphasis">
       <em>
        za gubu
       </em>
      </span>
      (maď.) — za halenu
     </p>
    </div>
    <div class="footnote">
     <p>
      <sup>
       [
       <a class="para" href="#id2584176" name="ftn.id2584176">
        73
       </a>
       ]
      </sup>
      <span class="emphasis">
       <em>
        Beustovsko-Deákovské vyrovnanie
       </em>
      </span>
      — obyčajne známe ako
               rakúsko-uhorské vyrovnanie z r. 1867. Pripravil ho s rakúskej strany Friedrich
               Ferdinand Beust (1809 — 1886), od r. 1866 rakúsky minister zahraničných vecí, s
               maďarskej strany Fraňo Deák (1803 — 1876), kompromisný liberál, vtedajší vodca
               maďarskej politiky. Vyrovnaním dostali v rakúskej polovici ríše moc Nemci a v
               uhorskej polovici Maďari.
     </p>
    </div>
    <div class="footnote">
     <p>
      <sup>
       [
       <a class="para" href="#id2584205" name="ftn.id2584205">
        74
       </a>
       ]
      </sup>
      <span class="emphasis">
       <em>
        zradná emigrácia
       </em>
      </span>
      — rozumej maďarská, ktorá prijala vyrovanie
               z r. 1867
     </p>
    </div>
    <div class="footnote">
     <p>
      <sup>
       [
       <a class="para" href="#id2584222" name="ftn.id2584222">
        75
       </a>
       ]
      </sup>
      <span class="emphasis">
       <em>
        za druhého Görgeyho
       </em>
      </span>
      — Rozumie sa ním Artur Görgey (1818 —
               1916), maďarský revolučný generál a od 11. augusta 1849 diktátor, ktorý, ako taký, už
               13. augusta 1849 složil so svojou armádou pri Világoši zbroj pred ruskou armádou
               generála Rüdigera. Za tento skutok ho Maďari dlho pokladali za zradcu.
     </p>
    </div>
    <div class="footnote">
     <p>
      <sup>
       [
       <a class="para" href="#id2584333" name="ftn.id2584333">
        76
       </a>
       ]
      </sup>
      <span class="emphasis">
       <em>
        Diabolus rotae Kotrbac
       </em>
      </span>
      (lat. a gréc.) — ten, kto zastáva zlú
               vec. Všeobecne taký, kto vykonáva akúkoľvek čertovinu.
     </p>
    </div>
   </div>
  </div>
 </body>
</html>
