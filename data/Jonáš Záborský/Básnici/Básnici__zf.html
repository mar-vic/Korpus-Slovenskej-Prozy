<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2506449">
       </a>
       I
      </h2>
     </div>
    </div>
   </div>
   <p>
   </p>
   <p>
   </p>
   <p>
    Zľakla sa gazdiná na tichej katolíckej fare v Brestove, keď vošiel do dvora vozík s
         troma pánmi, lebo hostia boli tam zriedkavosťou.
   </p>
   <p>
    „Doma pán farár Bratoševič?“
    <sup>
     [
     <a class="footnote" href="#ftn.id2506472" name="id2506472">
      1
     </a>
     ]
    </sup>
    <sup>
     [
     <a class="footnote" href="#ftn.id2506490" name="id2506490">
      2
     </a>
     ]
    </sup>
    tázali sa príchodzí obstarnej, čisto po mestsky oblečenej gazdinej.
   </p>
   <p>
    „Veru nie,“ pokrčila táto ramenami. „Šiel do Bohdanoviec pochovávať, ale navráti sa
         čochvíľa. S kýmže mám šťastie?“
   </p>
   <p>
    „Ja som Pavlovič, ruský pop zo Svidníka,“ odvetil muž vysoký, tlstý, s dlhými, k tylu
         začesanými vlasmi.
   </p>
   <p>
    „Ja luteránsky farár z Giraltoviec, Adam Hlovík,“
    <sup>
     [
     <a class="footnote" href="#ftn.id2506524" name="id2506524">
      3
     </a>
     ]
    </sup>
    ozval sa za ním neveliký, suchorľavý muž hnedej plete. „A tento tu môj brat Janko,
    <sup>
     [
     <a class="footnote" href="#ftn.id2506546" name="id2506546">
      4
     </a>
     ]
    </sup>
    farár kladziansky,“ ukázal na mužíka podobného sebe, ale v tvári plnšieho,
         plete bielej, s vlásenkou na lysej hlave. „Prišli sme navštíviť pána plebána.“
   </p>
   <p>
    „Bude ho tešiť,“ uklonila sa vľúdne gazdiná a odviedla hosťov do chyže, aby tam čakali
         na príchod pánov.
   </p>
   <p>
    V chyži nenašli, čo očakávali, keďže tam neboli nikdy predtým, pretože o Bratoševičovi
         šla povesť, že trčí vždy v knihách ako moľ, mysleli, že nájdu u takýchto ľudí obyčajný
         nešvár, rozhádzané knihy, neporiadok. Tu ale našli všetko v slušnom poriadku. Náradie, hoc
         nie skvostné, bolo predsa úhľadné. Dve veliké kasne so sklom obsahovaly mnohé vzácne diela
         zo všetkých hlavných rečí európskych, všetko pekne viazané. Slovanské knižníctvo bolo
         zvlášte dobre zastúpené. Čo najvýtečnejšieho v každom nárečí slovanskom, všetko sa tam
         nachádzalo. Nechybovali ani hlavní grécki a latinskí klasikovia. Na písacom stolíku ležala
         história Karamzinova,
    <sup>
     [
     <a class="footnote" href="#ftn.id2506600" name="id2506600">
      5
     </a>
     ]
    </sup>
    na inom stolíku slovenské a české noviny. Tak to vyzeralo v chyži.
   </p>
   <p>
    „Má pán farár veliké gazdovstvo?“ tázal sa Adam, keď gazdiná, ktorá sa vrtela okolo
         obeda, vbehla po kľúč do chyže.
   </p>
   <p>
    „Jedno sedliacke sedenie,“ odvetila, „ale ho dal do prenájmu. Nemá ochoty do gazdovstva,
         vždy trčí len v tých knihách, číta, píše.“ „Dôstojné zaneprázdnenie farára,“ poznamenal
         Janko. Ale gazdiná nebola s tým usrozumená. „Čo mu z toho?“ pokrčila ramenami. „Vyhadzuje
         množstvo peňazí na tie knižiská, a to mu ani len červený pás nezaopatrí. Ja by som hodila
         všetko do pece. Upiekol by sa pri tom aspoň chlieb. Ba bojím sa o neho,“ dodala s ľahkým
         poukázaním na hlavu. Chcela tým povedať, že takí ľudia radi sa pominú rozumu.
   </p>
   <p>
    Hostia sa uškrnuli a gazdiná rieknuc, čo jej na srdci ležalo, vykrútila sa s odpytovaním
         nazpät do kuchyne.
   </p>
   <p>
    Pavlovič potom, ktorý Bratoševiča dávno znal osobne, rozprával o jeho povahe. Líčil ho
         ako muža panských mravov, dôstojného sebadržania, málomluvného, len pri učených otázkach
         rečivého, prísneho, časom však i žartovného, ostrovtipného, ale pichľavého. „Temer každé
         jeho slovo,“ hovoril, „nesie kryté žihadlo.“
   </p>
   <p>
    To vysvetľoval Adam pocitom jeho duševnej prevahy nad inými, a materiálnej prevahy
         týchto nad ním. On má rozum a obšírne vedomosti; iní majú bohaté fary a sú jeho
         predstavení. To udržuje v ňom stálu rozdráždenosť.
   </p>
   <p>
    „Stojí,“ dodal Janko, „v protiklade s celým svetom, skusuje všade, tak ako my, odpor a
         nezaslúženú pohrdu. Pri takom osude musí sa vtip stať pichľavým, povaha prísnou.“
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2506472" name="ftn.id2506472">
        1
       </a>
       ]
      </sup>
      <span class="emphasis">
       <em>
        Pán farár Bratoševič
       </em>
      </span>
      — v ňom Záborský opisuje sám seba.
               Upozornil na to, správne, Belo Klein-Tesnoskalský: „Jonáš Záborský“. (Slov. Pohľady,
               XLIII, 1927, 498.) Volené priezvisko je symbolické: Záborský sa cítil rovnako bratom
               v pomere k evanjelickým kňazom, bratom Hlovíkovcom, ako ku gréckokatolíckemu kňazovi
               Paulovičovi.
     </p>
    </div>
    <div class="footnote">
     <p>
      <sup>
       [
       <a class="para" href="#id2506490" name="ftn.id2506490">
        2
       </a>
       ]
      </sup>
      <span class="emphasis">
       <em>
        Alexander Paulovič
       </em>
      </span>
      — bol gréckokatolícky vicearchidiakon vo
               Vyšnom Svidníku. Básnil karpatskoukrajinsky, ale i po slovensky, šarišským
               nárečím.
     </p>
    </div>
    <div class="footnote">
     <p>
      <sup>
       [
       <a class="para" href="#id2506524" name="ftn.id2506524">
        3
       </a>
       ]
      </sup>
      <span class="emphasis">
       <em>
        Adam Hlovík
       </em>
      </span>
      — umrel už r. 1851 a tak nemohol byť na návšteve
               v Župčanoch, kam prišiel Záborský za farára až r. 1853. „Záborský zjavne svoje
               náhľady o básnictve chcel podať v príhodnom rámci, vo forme dialogu, na to mu bola
               potrebná táto návšteva, ktorá ináč, vyjmúc Adama Hlovíka, možno sa prihodila“,
               zisťuje Belo Klein (v uvedenom príspevku, na str. 499 Slov. pohľadov z r.
               1927).
     </p>
    </div>
    <div class="footnote">
     <p>
      <sup>
       [
       <a class="para" href="#id2506546" name="ftn.id2506546">
        4
       </a>
       ]
      </sup>
      <span class="emphasis">
       <em>
        Ján Hlovík
       </em>
      </span>
      (1805 — 1862) — ev. farár v Kladzanoch, Adamov
               brat, činný aj literárne
     </p>
    </div>
    <div class="footnote">
     <p>
      <sup>
       [
       <a class="para" href="#id2506600" name="ftn.id2506600">
        5
       </a>
       ]
      </sup>
      <span class="emphasis">
       <em>
        Nikolaj Michajlovič Karamzin
       </em>
      </span>
      (1766 — 1826) — ruský spisovateľ
               a historik smeru šľachticko-statkárskeho
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2506689">
       </a>
       II
      </h2>
     </div>
    </div>
   </div>
   <p>
   </p>
   <p>
   </p>
   <p>
    Onedlho prišiel sám Bratoševič, muž asi päťdesiatročným hodne našedivelý, ale samé
         zdravie a sila. Vzhľad jeho budil úctu. Bolo v ňom skutočne čosi aj prísneho i satirického.
   </p>
   <p>
    Uvítal hostí srdečne. Pavloviča znal už osobne, o Hlovíkovcoch počul, že sú učení ľudia,
         menovite dobrí gréci a panslávi, za ktoré meno on sám nesmierne mnoho trpel maďarskou
         krivou priazňou všemohúcich renegátov.
   </p>
   <p>
    „My sme tu,“ hovoril, stískajúc im za radom ruky, „pastieri z troch rozličných ovčíncov,
         ale spoločné utrpenia nás spojujú. Svet nezná teraz iné evanjelium, ako evanjelium
         maďarskej samospasiteľnej reči. My sa k nemu nepriznávame, preto sme prenasledovaní.
         Potešme sa aspoň my trochu vospolok. Keď ľudia všetkých vier podávajú si ruky k nášmu
         pokoreniu, podajme si ich i my k vzájomnému posilneniu. Teším sa veľmi vašej návšteve, i
         navrátim vám ju časom. Obcovanie s nedruhmi zroňuje ducha, pri priateľskom shovore s
         rovnosmýšľajúcimi ako by sa človek znovuzrodil.“
   </p>
   <p>
    „Pravdu vyznať,“ prejal slovo Pavlovič, „navštívili sme vás mimochodom. Ideme do kúpeľov
         rankovských. Ak sa vám hodí pobaviť sa tam pár dní s nami, zmnohonásobíte ten jarný
         pôžitok, ktorý si tam sľubujeme.“
   </p>
   <p>
    „Pozvanie vaše mi tým milšie,“ hovoril Bratoševič, preobliekajúci sa do svetských šiat,
         „že práve i ja strojím sa do Rankoviec. Už mám i kone objednané. Po obede sadneme. Za ten
         čas, nech sa vám ľúbi zapáliť dýmky.“
   </p>
   <p>
    Radi aj oni prijali, ako mocní fajčiari, toto ponúknutie, avšak so zdvorilosťou. Aby
         nezasmradili a nezašpinili plebánovu chyžu, ako zvykli činiť beťári, vyšli do záhrady. Tam
         posadali okolo okrúhleho stolíka na brezové lavice. Napred však vypili gazdinou prinesenú
         kávu, potom si pozapaľovali dýmky.
   </p>
   <p>
    Adam poznamenal, že už povrchný pohľad na knižnicu potvrdzuje úplne povesť o rozsiahlej
         Bratoševičovej učenosti, a vyslovil nad tým svoje podivenie, že biskupská správa nechá
         trčať na odľahlej dedinke muža tak vysoko vzdelaného, keď nevedomci kadejakí a povšední
         chlebári zaujímajú dôležité miesta a hodnosti. „Vy,“ riekol, „ste naozaj svieca pod
         šafľom.“
   </p>
   <p>
    „Nedivte sa tomu,“ uškrnul sa trpko Bratoševič. „Kalvíni učia predurčenie, u nás
         prevádza sa skutkom. Jedni sa vyznačujú už v semeništi za tajomníkov, učbárov, kanonikov, o
         iných niet zmienky pri žiadnom uprázdnení, čo by divy učenosti dokázali. A pre osvedčeného
         Slováka ani zvláštneho predurčenia netreba. Každý je predurčený k zavrženiu do
         najodľahlejšieho kúta. Sionom vládnu mocnosti Slovákom vražobné. Náš Ostrihom podobá sa
         veľmi Fanaru. Hodnosti cirkevné sú tak, ako svetské, odmenou národnej zrady.“
   </p>
   <p>
    „Vy ste veliká zriedkavosť vo vašom stave,“ poznamenal Janko.
   </p>
   <p>
    „Ako by nie?“ uškrnul sa trpko Bratoševič. „Zriedkavo sa siaha po tom, čo nesie len
         mučeníctvo, zavrženie, potupu.“
   </p>
   <p>
    „A ako ste sa uchýlili na tak neobyčajnú cestu u vás?“ prehodil Adam.
   </p>
   <p>
    „Dych Kollárov,“ osvedčil Bratoševič, „zničil pri mne jeden výrobok fabrík na Maďarov.
         Prišla mi náhodou do ruky ,Slávy dcéra‘ v semeništi peštianskom a pôsobila na mňa čarovne.
         Jednako bol by snáď utúchol vo mne vznietený svätý oheň, keby som bol hneď za mladi prišiel
         medzi našich duchaprázdnych chlebárov. Lež ako vojenský duchovný
    <sup>
     [
     <a class="footnote" href="#ftn.id2506844" name="id2506844">
      6
     </a>
     ]
    </sup>
    stretol som sa s mužmi vysoko vzdelanými vôbec, výtečnými Slovanmi zvlášte a
         poznal som vyšší život. Pri pluku sosbieral som z väčšej časti aj knižnicu. Skupujúc vždy,
         kde sa mi naskytlo dačo dôležitého, posielal som to príbuzným na schovanie. Bohužiaľ, že
         tým po mojej smrti budú kúriť pece.“
   </p>
   <p>
    „Odkážte to,“ mienil Adam, „zavčasu závetom dákemu verejnému ústavu.“
   </p>
   <p>
    „Neslobodno,“ zachmúril sa Bratoševič. „Mocou biskupských ustanovizní knihy po smrti
         farárovej musia zostať fare, a surovec ich vyhádže na povalu alebo spáli. Je to pokuta pre
         milovníka kníh, tohto u nás tak málo hľadaného tovaru; s ovcami, kravami, koňmi môže každý
         slobodne naložiť pre prípad smrti: ale kto tisíce vložil do kníh, ten nemôže vládnuť po
         smrti týmto majetkom za živa neužitočným.“
   </p>
   <p>
    „Škoda, preškoda,“ ozval sa Pavlovič, „že povolanie vaše nie je literárne. Učbári po
         mestách vysedávajú na stoliciach diery, pri kartách, vy na dedine pri štúdiách. Komu tu
         osožia vaše schopnosti a vaša usilovnosť?“
   </p>
   <p>
    „Mne,“ vetí Bratoševič. „Necítim bremeno dlhej chvíle, keď som zahrúžený do čítania a
         písania.“
   </p>
   <p>
    „Ale kde je ovocie takej usilovnosti pre svet?“ poškrabal sa Pavlovič za uchom.
   </p>
   <p>
    „To nezhynulo,“ poznamenal Adam. „Súkromný učený býva často učiteľom učiteľov.“
   </p>
   <p>
    „Ale nie u nás,“ pokrútil Bratoševič hlavou, „kde vydanie knižky je temer nemožné, a čo
         sa vydá, je, ako by ho nebolo. Všetky vzdelanejšie triedy sú nám úplne odcudzené, a
         sprostač knihu ani nekúpi, ani čítať nebude. Je nás len hŕstka, ktorí obeťmi peňazí aj
         dobrej povesti za spisbu slovenskú sa zaujímame. A zunovali sme to už, znechutení
         nezrelými, ničomnými dielcami. Knižníctvo naše je Eldorádo chlapcov a nedoukov.
    <sup>
     [
     <a class="footnote" href="#ftn.id2506936" name="id2506936">
      7
     </a>
     ]
    </sup>
    So slovenskou knižkou opováži sa vytasiť každý chlapec, každý nedouk. Preto
         potom zostáva len pri takýchto, na nič sa nehodiacich hrdziakoch. Pre ne nemôžu sa javiť
         diela zralšie. Kúpi človek raz, druhý raz slovenskú knižku; keď vidí, že to samé
         chlapčiarstvo, nekúpi viac žiadnu. Tak viazne všetko. Spisovatelia chlapci a nedouci,
         čitatelia rozdávači almužny chudobným duchom, kritika kamarátska, pri ktorej ani dobré
         nenájde slušné ocenenie, ani zlé zaslúženú potupu.“
   </p>
   <p>
    „V tom sme i my,“ prisvedčil lysý Janko. „Píšeme tiež kde-čo a všetko to leží a zostane
         ležať v stolíku. Vy čím menovite ráčite sa zapodievať?“
   </p>
   <p>
    „Tým,“ odvetil Bratoševič, „čím sa počína každé knižníctvo, a čo jedine môže človek na
         dedine pestovať s úspechom, básnením. A sotva sa zmýlim, predpokladajúc, že vy všetci ste
         moji kolegovia.“
   </p>
   <p>
    Prisvedčiac lysý Janko predložil otázku: „Aké diela sú v spisbe dôležitejšie? Básnické,
         či vedecké?“
   </p>
   <p>
    „Hľadiac na väčšie alebo menšie nesnádze pri vzniku,“ riešil otázku Bratoševič, „nutno
         dať prednosť zdarilým dielam básnickým. Učenosť dá sa nadobudnúť; básnikom musí sa človek
         narodiť. Vedy pestovať môže každý; básniť zdarile len komu Boh dal. Vedy môžu sa previesť z
         reči do reči; básnické diela môžu vzniknúť len doma. Väčšia je teda zásluha opravdivého
         básnika, než ktoréhokoľvek učeného pestovateľa vied, výjmúc daktorých velikánov, ktorí, ako Koperník,
    <sup>
     [
     <a class="footnote" href="#ftn.id2507011" name="id2507011">
      8
     </a>
     ]
    </sup>
    postrčili celé ľudstvo. Čo obyčajný učenec dokázal, to môže dokázať ktokoľvek,
         ak má k tomu ochotu, čas a spôsob, a ak nie je na hlavu padlý; čo ale pravý básnik stvoril,
         to mohol stvoriť len on sám. Preto sú i dokonalé básnické diela večné, vedecké ustupujú
         časom lepším. Básnik je osebe stojací velikán, iní, učení, stavajú sa na plecia jeden
         druhému, stavajú budovu vied ako polypy. Oproti tomu zase prostrednosť v básnictve neplatí.
         Prostredné vedecké dielo môže byť užitočné: prostredná báseň nestojí zhola nič. Tu platí
         len to, čo je svrchované vo svojom spôsobe.“
   </p>
   <p>
    Toto riešenie vzbudilo priaznivý predsudok o dielach Bratoševičových. Lysý Janko sa ho
         tázal, v menovite akom druhu básnictva pracuje?
   </p>
   <p>
    „Niet,“ odvetil Bratoševič, „ani jedného, v ktorom by som nebol vyproboval svoje sily.
         Už ale ustávam márne pracovať. Čo som načarbal za dvadsať liet to je tam čisto odpísané a
         zaviazané, načo? Sám neviem, ako chlapci nevedia, načo stavajú mlyny.“
   </p>
   <p>
    „Vezmite to,“ navrhol Adam, „do Rankoviec. Prečítate nám tam daktoré kusy pre zábavu.“
   </p>
   <p>
    Prosili o to všetci, lež Bratoševič nedal sa nahovoriť. Nechcel konečne čítať ani slova.
   </p>
   <p>
    Miesto toho navrhol, aby si sdelili vzájomne svoje myšlienky o básnictve a aby v ďalšom
         rozhovore odložili neprirodzenosť francúzskeho vykania. Obidvoje boli tak ochotne prijali
         ako pozvanie gazdinej na obed.
   </p>
   <p>
    Tu keď zočil Pavlovič brúsené sklenice s vínom, tlesol: „Hľa, nápoj oduševňujúci
         básnikov!“
   </p>
   <p>
    „Biedny to básnik,“ uškrnul sa Adam, „komu nestačí k oduševneniu idea a musí ho hľadať v
         sude.“
   </p>
   <p>
    I skutočne, sklenice také pošly so stola, aké prišly. Všetci boli striezliví pijaci
         vody.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2506844" name="ftn.id2506844">
        6
       </a>
       ]
      </sup>
      <span class="emphasis">
       <em>
        Lež ako vojenský duchovný…
       </em>
      </span>
      — Záborský ním nebol, toto je
               románová črta, pridaná k skutočným črtám, vzatým zo Záborského-Bratoševiča
     </p>
    </div>
    <div class="footnote">
     <p>
      <sup>
       [
       <a class="para" href="#id2506936" name="ftn.id2506936">
        7
       </a>
       ]
      </sup>
      <span class="emphasis">
       <em>
        Knižníctvo naše je Eldorádo chlapcov a nedoukov
       </em>
      </span>
      — Knižníctvom
               sa rozumie literatúra. El Dorado (špan.) — zlatá (totiž krajina), bola rozprávková
               krajina, umiesťovaná kdesi do Južnej Ameriky. V prenesenom smysle je Eldorádo ideál
               pohodlného, všetkou hojnosťou oplývajúceho života.
     </p>
    </div>
    <div class="footnote">
     <p>
      <sup>
       [
       <a class="para" href="#id2507011" name="ftn.id2507011">
        8
       </a>
       ]
      </sup>
      <span class="emphasis">
       <em>
        Mikuláš Kopernik
       </em>
      </span>
      (1471 — 1543) — poľský hvezdár. Vypracoval a
               odôvodnil teóriu heliocentrickej sústavy, podľa ktorej je Slnko stredom slnečnej
               sústavy, a nie naša Zem.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2507114">
       </a>
       III
      </h2>
     </div>
    </div>
   </div>
   <p>
   </p>
   <p>
   </p>
   <p>
    V Rankovciach, kam až okolo šiestej prišli, strávili ostatok dňa kúpaním, pitím kvasnej
         vody a shovorom so známymi. Ale na druhý deň, náhle sa vykúpali, odobrali sa do
         stromoradia, vysypaného pieskom, a tam sa prechádzali v príjemmom shovore.
   </p>
   <p>
    Učený rozhovor zaviedol Adam, nadhodiac žartovne: „My budeme žiaci, Bratoševič profesor.
         Budeme sa tázať, ty nám dáš poučenie. Povedz predovšetkým, v čom zakladáš poslanie
         básnika?“
   </p>
   <p>
    „Predstaviť,“ vetil Bratoševič, „minulosť, aká bola, pritomnosť, aká je, budúcnosť, aká
         má byť; učiniť históriu poučnou, filozofiu pospolitou, mravouku úrodnou; poučovať zábavne,
         cvičiť vtip, šľachtiť srdce, oduševňovať za vlasť a národ, tak ja chápem poslanie a úlohu
         básnika.“
   </p>
   <p>
    „Tieto vlastnosti,“ dodal k tomu, „požadujem od neho. Nech sám stojí, na najvyššom
         možnom stupni gramatickej, filologickej, filozofickej, historickej vzdelanosti a vládne
         rozhľadom čo najširším; nech bude bedlivým pozorovateľom i prírody i ducha ľudského, aby
         znal spôsob smýšľania i konania ľudí rozličných stavov, vekov, pohlaví; nech vládne okrem
         toho čosi nevysloviteľného, čo básnika činí básnikom, umom bystrým, súdom prenikavým,
         vtipom ostrým, obrazotvornosťou skvelou, srdcom čulým, za všetko dobré a pekné horliacim,
         krásocitom vzdelaným; nech sám cíti a vidí, čo majú vidieť a cítiť za ním iní, sám plače a
         smeje sa, aby plakali a smiali sa mnohí; naposledok, nech nečíta krúpy do hrnca, keď chodí
         tehotný hrdinskou básňou. Pracovník v ideálnom svete musí sa učiniť, nakoľko len možno,
         neodvislým od skutočného sveta, odstrániť od seba každodenné starosti a myšlienky. Mojžiš,
         keď mal obcovať s Bohom, vystúpil vždy na horu, i Ježiš na hore sa premenil.“
   </p>
   <p>
    „Toho všetkého treba v každom národe,“ dodal s úsmevom Janko, „u nás sa vyhľadáva ešte
         dačo iného. Básnik slovenský musí vedieť pracovať bez odmeny, ba i bez ohľadu na
         uverejnenie svojich trudovín. Ak to kto nazve bláznovstvom, teda bláznovstvo je hlavná
         požiadavka pri básnikovi slovenskom.“
   </p>
   <p>
    „To tým viac,“ dodal Pavlovič, „že majstrovstvo v každom umení chodí s cvičením,
         vyhľadáva vytrvalosť, nie rok, dva práce, lež obetovanie celého života. Velikým bláznom
         teda musel by byť básnik slovenský, ktorý by sa chcel vyrovnať básnikom iných národov, kde
         odmena kynie, sláva pobáda, obecenstvo ledva čaká, aby dielo zo stolíka vyvábilo a víta ho
         s jasotom.“
   </p>
   <p>
    „Nasledovne,“ ozval sa Adam, „prosiť musíme Boha, aby nám dal mnoho a velikých bláznov,
         ktorí by boli bláznami nie na chvíľu, lež na celý život.“
   </p>
   <p>
    Po tomto žarte posotil rozjímanie otázkou, upravenou na Bratoševiča, či je za
         klasicizmus, či za romantizmus?
   </p>
   <p>
    „Som,“ odvetil tento, „za život, skutočnosť a zdravý rozum. Nechcem spomínať dávne
         potvory, ani nudiť kresťanov bájmi, už len učeným starinárom známymi, ani sa viazať výlučne
         na klasické formy. Ale nemám obľubu ani v tých rozorvaných plodoch horúčky, pri ktorých
         básnik vlečie za vlasy čitateľa ponad všetky priepasti, ako vliekol anjel Habakuka
    <sup>
     [
     <a class="footnote" href="#ftn.id2507250" name="id2507250">
      9
     </a>
     ]
    </sup>
    do Babylonu s obedom pre Daniela v levovej jame. Myslím, že tento nebeský
         vynálezca povetrného dostavníka je vynálezcom i toho strešteného romantizmu, kde spisovateľ
         vodí čitateľa ako po tmavej pivnici s hasnúcim kahancom. Mihá mu vždy dačo pred očami a
         predsa ničoho nevidí. Hapká neprestajne po dačom, ale nemôže uloviť ničoho. Ľaľa, ľaľa!
         Vidzte, ľudia, čudujte sa. Oj, div, čudo veliké! Tu je, tam je. Ej, čiže nevidíte? Ja sám
         nevidím ničoho. Je len dačo tak ohromne velikánskeho, ale neviem, čo, kde, ako. Vlasy mi
         dupkom vstávajú a z ničoho nič. Hlavné pravidlo tohto básnenia vyjadruje to naše porekadlo:
         ,Zvonilo, zvonilo, ale nevedelo, či do kostola, či na pohreb‘.“
   </p>
   <p>
    „Ale takéto básnenie,“ poznamenal Janko, „má pre básnika velikú výhodu. Tu vždy zostáva
         nerozhodnuté, či on je pomätený na rozume, či čitateľ neschopný postihnúť ho; či sám topí
         sa v kaluži nesmyselnosti, alebo či slabá peruť divákova nestačí za mohutným letom jeho
         divosmelej, nezriadenej obraznosti.“
   </p>
   <p>
    Adam poznamenal, že je romantizmus i u spisovateľov prozaických. Namáhajú sa povedať
         dačo neobyčajného, chcú vysloviť nevysloviteľné, vysvetliť nepochopiteľné. Človek nevidí
         spanilú nebies dcéru,
    <sup>
     [
     <a class="footnote" href="#ftn.id2507320" name="id2507320">
      10
     </a>
     ]
    </sup>
    pravdu, vidí len bolestné vajatanie spisovateľa, nemohúceho porodiť. Vydávajú
         zo seba, čo ešte sami nezažili.
   </p>
   <p>
    „Ja,“ vzal slovo Bratoševič,“ nepomyslel som nikdy na to, že chcem písať klasicky alebo
         romanticky. Chcem písať len, ako môže písať kresťan pre kresťana, Slovák pre Slováka a ako
         požadujú potreby. Smiešnym sa mi vidí spomínať ešte teraz Umky, Ladu, Milka, Apolóna, Minervu,
    <sup>
     [
     <a class="footnote" href="#ftn.id2507348" name="id2507348">
      11
     </a>
     ]
    </sup>
    a nevhodným viazať sa úzkostlive na staré formy. Protivné mi je ale i to
         vzdychavé svätoborstvo germánske, ktoré všetky formy, i predstáv i mier a veršov, trieska
         dohromady. Ináč v novovekých básnikoch obdivu sú hodné hlboké náhľady do prírody a vedou
         osvietený názor sveta; v starých svrchovaná bezúhonnosť formy, priezračnosť a ľúbeznosť
         myšlienok, krása a vkusnosť obrazov.“
   </p>
   <p>
    „Celkom môj náhľad,“ tlesol Janko do dlaní. „Lež kde leží príčina toho, že u novovekých
         básnikov niet tej bezúhonnosti formy a tej v každom ohľade vytríbenej vkusnosti?“
   </p>
   <p>
    „V nedočkavosti a spechu,“ odvetil Bratoševič. „Tlač vábi u nás nevyspalé, často ešte
         chlapecké plody. Píše sa mnoho, ale nič bezúhonného.“
   </p>
   <p>
    „Pred tým aspoň my Slováci sme bezpeční,“ zasmial sa Janko. „Naše diela majú čas
         uhniličiť sa.“
   </p>
   <p>
    Tu sa pretrhol rozhovor, bo básnici pošli okúpať sa. Za odchádzajúcimi hľadeli zúrive
         dvaja kaputoši,
    <sup>
     [
     <a class="footnote" href="#ftn.id2507397" name="id2507397">
      12
     </a>
     ]
    </sup>
    jeden mladý, štíhly, s kolárom na šiji, druhý tlstý, obstarný, v ošumelej
         halene. Tamten bol katolícky kaplán, súčasne domáci učiteľ panských detí; tento kalvínsky
         farár. Spomínali so zlorečením ,panslávov‘.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2507250" name="ftn.id2507250">
        9
       </a>
       ]
      </sup>
      <span class="emphasis">
       <em>
        Habakuk
       </em>
      </span>
      — hebrejský prorok, ôsmy z dvanástich tzv. menších
               prorokov v Starom zákone. Pôsobil v časoch babylonského kráľa Nabuchodonozora.
     </p>
    </div>
    <div class="footnote">
     <p>
      <sup>
       [
       <a class="para" href="#id2507320" name="ftn.id2507320">
        10
       </a>
       ]
      </sup>
      <span class="emphasis">
       <em>
        Spanilú nebies dcéru
       </em>
      </span>
      — Múzu
     </p>
    </div>
    <div class="footnote">
     <p>
      <sup>
       [
       <a class="para" href="#id2507348" name="ftn.id2507348">
        11
       </a>
       ]
      </sup>
      <span class="emphasis">
       <em>
        Minerva
       </em>
      </span>
      — rímska bohyňa, stotožňovaná s gréckou Aténou,
               bohyňa múdrosti
     </p>
    </div>
    <div class="footnote">
     <p>
      <sup>
       [
       <a class="para" href="#id2507397" name="ftn.id2507397">
        12
       </a>
       ]
      </sup>
      <span class="emphasis">
       <em>
        Dvaja kaputoši
       </em>
      </span>
      — kabátnici. Kaput bol starodávny pánsky
               vrchný kabát.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2507422">
       </a>
       IV
      </h2>
     </div>
    </div>
   </div>
   <p>
   </p>
   <p>
   </p>
   <p>
    Po okúpaní pošli básnici do húšte a rozložili sa na plošinke po zelenej pažiti.
   </p>
   <p>
    Tu predložil najsamprv Pavlovič otázku profesorovi, či je uzrozumený s obyčajným
         roztriedením básní na dejeličné, citoličné a učebné?
    <sup>
     [
     <a class="footnote" href="#ftn.id2504834" name="id2504834">
      13
     </a>
     ]
    </sup>
   </p>
   <p>
    „Pravdaže,“ prisvedčil Bratoševič. „V každej básni líčia sa alebo deje, alebo osobné
         básnikove pocity. Skryté poučenie má obsahovať každá, ale daktoré zamerané sú výlučne na
         poučenie. Neradil by som však prenášať do našej literatúry všetko, čo inde vzniklo. Z
         básnictva dejeličného vyšibal by som všetky zázračné rozprávočky o mrtvecoch, mátohách,
         strašidlách, zázrakoch, bo to len ohlupuje; ba ani rozprávky o svätých a ich divoch
         neodobrujem. Zatracujem tiež všetky nechutné apokalyptické vízie.
    <sup>
     [
     <a class="footnote" href="#ftn.id2504870" name="id2504870">
      14
     </a>
     ]
    </sup>
    Vyžaduje sa na to trpezlivosť prečítať tak rozvlečenú inotajku ako ,Labyrint sveta‘.
    <sup>
     [
     <a class="footnote" href="#ftn.id2504888" name="id2504888">
      15
     </a>
     ]
    </sup>
    Od básnictva citoličného, čiže lyrického, vzdialil by som všetky detinské
         hračky, ktoré južné národy prevádzajú s formami, s ich cenganím koncovkami a prepletením
         syláb. Z básnictva učebného vytvoril by som všetky teórie, napr. umenia básnického, aké
         písali Horác,
    <sup>
     [
     <a class="footnote" href="#ftn.id2504911" name="id2504911">
      16
     </a>
     ]
    </sup>
    Boileau,
    <sup>
     [
     <a class="footnote" href="#ftn.id2504922" name="id2504922">
      17
     </a>
     ]
    </sup>
    alebo poľného hospodárstva, ako Vergílius. Kto chceš výlučne len učiť, použi na
         to reč neviazanú.“
   </p>
   <p>
    „Zastavme sa,“ vzal slovo Adam, „napred pri básnictve dejeličnom. Hlavné jeho druhy sú:
         hrdinská báseň, rozprávka a divadelná hra. Ráč nám udať, v čom sa shodujú s jednej, líšia s
         druhej strany?“
   </p>
   <p>
    „Vo všetkých,“ slovil Bratoševič, „rozviňuje sa istá ukončená udalosť, ale nie spôsobom
         historickým. Historik smie len to rozprávať, čo je zaručené, isté; básnik môže i vymýšľať,
         len nech to bude podobné pravde. Historik stavia nám pred oči celý tok dejov; básnik
         vyberá, ako maliar, len jednotlivé doby. Historik rozpráva deje v poriadku, akým sa staly;
         básnik nás vedie hneď do stredu udalostí a odtiaľ nám ukazuje doplnkom deje predošlé.
         Historik hľadí viac na deje a udalosti samé; básnik má na zreteli hlavne osoby. Preto i
         označuje so zvláštnou pilnosťou povahu týchto, aby deje vyplývaly z ich povahy. To je
         spoločné i hrdinskej básni i rozprávke i divadelnej hre.“
   </p>
   <p>
    „Medzi sebou,“ pokračoval, „delia sa podstatne. Hrdinská báseň rôzni sa v tom od
         rozprávky, že táto pohybuje sa výlučne vo svete skutočnom, oná zabehuje do sveta ideálneho.
         Rozprávky zo starého i nového veku (romány a novely) držia sa viditeľného života a sveta;
         hrdinská báseň unáša do kráľovstva duchov, otvára pred nami nebo, peklo, očistec. V
         rozprávke dejstvujú len osoby ľudské; v hrdinskej básni aj bytosti nadsmyselné, anjeli,
         diabli, sám Boh. V rozprávke líčia národy svoju minulosť i prítomnosť na zemi; v hrdinskej
         básni zrkadlí sa a vzdeláva náboženská viera. Toto má hrdinská báseň zčasti spoločné s
         divadelnou hrou. Tu tiež možno priviesť na dejište osoby ideálne, lenže veľmi obmedzene.
         Hrdinská báseň môže opísať celý ideálny svet; divadelná hra musí sa obmedziť na zjavy
         jednotlivé. Od rozprávky delí sa ešte hrdinská báseň tónom. Tón rozprávky je všedný,
         hrdinskej básne musí byť slávnostný. Preto sa i píšu rozprávky obyčajne rečou neviazanou,
         hrdinské básne veršom.“
   </p>
   <p>
    „Medzi rozprávkou a divadelnou hrou,“ postúpil v porovnávaní, „je rozdiel v spôsobe. V
         rozprávke nesie dej rozhovor; v divadelnej hre nesú rozhovory dej. Rozprávač opisuje deje a
         k tomu pripojuje rozhovory osôb; dramaturg dáva vysvitať deju z rečí vystupujúcich osôb.“
   </p>
   <p>
    „Úloha dramaturgova,“ poznamenal Adam, „je najťažšia. Rozprávač môže mnohé veci postaviť
         pred oči čitateľovi opisom, ktoré na divadle predstaviť sa nedajú; môže povláčiť čitateľa
         všade, po suchu, po mori, čo dramaturg učiniť nemôže; môže ako chce preskakovať s miesta na
         miesto, s času na čas, s predmetu na predmet, kým dramaturg musí sústrediť dej v najkratšom
         možnom čase a len na daktorých punktoch. Ani dlhé medzery času medzi dejom a dejom ležať
         nemôžu, ani v jednom dejstve meniť miesto nemožno. I z ohľadu počtu účinkujúcich osôb je
         dramaturg obmedzený. Rozprávač môže popri hlavných uviesť nesčíselné množstvo vedľajších
         osôb, dramaturg nesmie v tom ísť ďaleko, nemôže uviesť na divadlo zástupy, pretože by to
         bolo i nákladné, i škodlivé. To je potom celý zmätok, keď vystupujú primnohé osoby, ako v
         Puškinovom ,Borisovi Godunovovi‘, kde jednotlivých osôb je tridsaťpäť a súborných, žien,
         mužov, detí, biskupov, bojarov,
    <sup>
     [
     <a class="footnote" href="#ftn.id2505033" name="id2505033">
      18
     </a>
     ]
    </sup>
    vojakov, sluhov, Poliakov, Rusov, celá légia. Potom rozprávač môže sa ľúbiť i
         chladným predmetným opisovaním, dramaturg musí žive líčiť vlnenia duší, vášne,
         náruživosti.“
   </p>
   <p>
    „Preto,“ prisvedčil Bratoševič, „zaujímavé divadelné hry zaslúžene sa považujú za vrchol
         umenia básnického. Dramaturg musí spojiť v sebe všetky prednosti aj rozprávača, i lyrika. S
         rozprávačom musí hľadať zaujímavé postavenia (situácie), vzbudiť a držať v napnutosti
         zvedavosť, zaväzovať a rozuzľovať dej; s lyrikom musí dať silný a živý výraz citom, vášňam,
         náruživostiam. Rozprávač hrá dejmi, lyrik citmi, dramaturg obidvomi.“
   </p>
   <p>
    Pavlovič nechal ich dopovedať, potom vychopil z Adamových rečí ten výraz, že v jednom
         dejstve nemožno meniť miesto. „Od týchto, podľa starých vzorov vytvorených pravidiel,“
         hovoril, „odstupujú novší, príkladom Shakespearovým, tak valne, že v Puškinovom ,Borisovi
         Godunovovi‘ dvadsať i dva ráz mení sa javište a v Schillerovi vidíme to isté.“
   </p>
   <p>
    „Máš pravdu,“ prisvedčil mu Adam. „A to je veliké poľahčenie pre dramaturga, keď nemusí
         ťahať za vlasy deje na jedno miesto, ale môže podchvíľou inam preskakovať. I neškodí to pri
         takých kusoch, ktoré len na čítanie sú určené. Ale ak sa má divadlo skutočne hrať, tu sa
         nesmie večne spúšťať a vyťahovať opona. Aspoň sa pre to vyhľadáva veľmi bohatá a
         zdokonalená mašineria.“
   </p>
   <p>
    „Na každý prípad,“ prisvedčil mu Bratoševič, „najdokonalejšia divadelná hra je tá, kde
         len jeden jediný dej na jednom mieste a v jednom čase sa rozviňuje.“
   </p>
   <p>
    „A čo súdiš,“ prehodil Janko, „o hovorení stranou?“
   </p>
   <p>
    „Toto hlupstvo,“ hodil Bratoševič rukou, „nikde nestretáme tak husto, ako v maďarských
         divadlách. Sú kusy, kde temer všetky osoby vždy hovoria dvojako, priamo a stranou. To je
         tak nepríjemné, ako neprirodzené. Keď chce básnik predstaviť dvojsmyselnú osobu, nech jej
         dá hovoriť inde, nie do očú tomu, pred kým sa pretvaruje.“
   </p>
   <p>
    Potom nadhodil Pavlovič otázku, či sa musí každá divadelná hra a každá rozprávka točiť
         okolo zamilovaných pletích? „Mne sa to veru už,“ vetil, „dokonale zhnusilo. Čokoľvek vezmeš
         do ruky, divadelnú hru, či rozprávku, všade len to zamilované lkanie, vzdychanie,
         zbožňovanie dákej Dulciney del Toboso. Bez lásky nikde nič, ani na poli bitky, medzi
         krvipreliatím. Celý tábor trpí múky lásky, všetci hrdinovia vzdychajú ako hrdličky, myslia
         i v hluku zbroje, keď porazení s múra do priekopy letia, len na svoje Dulciney del Toboso.
         Nevidím, ako to môže dakomu chutiť, vyjmúc snáď dáku trafikárku v búdke alebo švadlenu. V
         divadlách tiež len to večné holúbkovanie. Kráľ Fridrich
    <sup>
     [
     <a class="footnote" href="#ftn.id2505168" name="id2505168">
      19
     </a>
     ]
    </sup>
    vhodne nazval divadlo ,miestom nudných klebiet, kde sa obecenstvo môže naučiť
         na storaký spôsob vysloviť to jedno: „Milujem ťa“‘.
    <sup>
     [
     <a class="footnote" href="#ftn.id2505186" name="id2505186">
      20
     </a>
     ]
    </sup>
    Tenže dobre udáva i príčinu nudnosti, hovoriac: ,Nepohodlnosť pri zamilovaných
         pletichách spočíva v tom, že láska je všade seberovná, a že keď si videl jedno dvadsať
         kusov, duša pocíti ošklivosť nad tým večným opätovaním sladostných pocitov‘.“
    <sup>
     [
     <a class="footnote" href="#ftn.id2505204" name="id2505204">
      21
     </a>
     ]
    </sup>
   </p>
   <p>
    „Naozaj,“ prisvedčil Janko, „tie nemecké a maďarské vzdychavé romány hodia sa len pre
         trafikárky a švadleny. A tie novoveké divadlá sú doprosta len brlohy necudnosti, kde
         oplzlosť sprostače nachádza každodenne novú potravu. V Aténach
    <sup>
     [
     <a class="footnote" href="#ftn.id2505219" name="id2505219">
      22
     </a>
     ]
    </sup>
    sa dávaly divadelné predstavenia pár razy v roku; v našich väčších mestách hrá
         sa noc po noci v mnohých divadlách. Tam divadelné hry boly pôžitkom ľudí vzdelaných; u nás
         sa hľadí len na okamžitú zábavu mestskej chátry.“
   </p>
   <p>
    „Už to síce bezzákladne vyvyšuješ starý vek na ujmu nového,“ zavrátil ho Adam. „V
         Aténach sa tiež nekochali len vo vznešených výtvoroch Euripidových,
    <sup>
     [
     <a class="footnote" href="#ftn.id2505244" name="id2505244">
      23
     </a>
     ]
    </sup>
    Aischylových,
    <sup>
     [
     <a class="footnote" href="#ftn.id2505257" name="id2505257">
      24
     </a>
     ]
    </sup>
    Sofoklových.
    <sup>
     [
     <a class="footnote" href="#ftn.id2505271" name="id2505271">
      25
     </a>
     ]
    </sup>
    Čítaj Terentia.
    <sup>
     [
     <a class="footnote" href="#ftn.id2505283" name="id2505283">
      26
     </a>
     ]
    </sup>
    Jeho komédie sú preklady z gréckeho. Ale tam v žiadnej nič iného nenájdeš, ako
         nudné frajerkárstva, smilstvá, klamanie otcov mladými bujdošmi. Nepovedám to preto, ako aby
         som to schvaľoval, či u starých, či u nás. Je to pravé zneuctenie umenia, zaneprázdnenie
         národného veštca nehodné, duchaprázdne vyhovovanie duchaprázdnemu obecenstvu.“
   </p>
   <p>
    „Sdielam vašu nechuť proti modloslužbe kitle,“ vzal slovo Bratoševič. „I rozprávka i
         divadelná hra majú byť zrkadlom národov. V nich sa im má pred oči postavať ich minulosť i
         prítomnosť, ich dobré i zlé vlastnosti, ich ctnosti i zablúdenia. Do ich oboru náleží
         všetko, čo treba národu pre poznanie samého seba. Ony majú doplňovať i históriu i
         skúsenosť; majú učiť, vystríhať, napomínať. K láske sa vždy utiekať nie je nutné. Je tisíc
         zaujímavejších predmetov. Bez lásky môže byť i divadelná hra i rozprávka najvýš zaujímavá.“
   </p>
   <p>
    „Hja,“ zasmial sa všetečný Janko, „a čo by potom robily herečky? V Paríži píšu sa mnohé
         kusy doprosta len kvôli tej-ktorej herečke, aby sa mohla preukázať, obecenstvo okúzliť.“
   </p>
   <p>
    Adam previedol reč na báseň hrdinskú, čiže epos tým, že vyslovil túžbu po básnickom a
         plastickom vzdelaní kresťanstva, aké sa dostalo gréckemu pohanstvu skrze Homéra. „Naše
         kresťanstvo,“ hovoril, „poníma sa od prvopočiatku len filozoficky, epické vzdelanie sa
         zanedbáva. A predsa je toto predôležité. Epos vybudoval by našim pochopom primeraný
         duchovný svet, dal by hrať pred nami v živom rúchu bytostiam nám známym, udelil by ich
         hmlovitosti stálu podobu, postavil by výchovu vcele na základ kresťanský, poskytol by
         maliarom a rezbárom zaujímavé predmety našské, smieril by bádavé duše s vierou.“
   </p>
   <p>
    „Hľadáš, čo už je,“ uškrnul sa Bratoševič.
   </p>
   <p>
    „Ah, ah, ,Mesiáda‘ Klopstockova?“
    <sup>
     [
     <a class="footnote" href="#ftn.id2505374" name="id2505374">
      27
     </a>
     ]
    </sup>
    pokrútil Adam hlavou.
   </p>
   <p>
    „Ani zďaleka,“ odvetil Bratoševič. „,Mesiáda‘ je len nesmierne dlhá a nekonečne nudná
         lyrická báseň, ktorú už teraz len zvedaví starinári čítajú. Klopstock len achká a prevracia
         oči; i kde deje líči, je tak hmlistý, že ničoho nevidíš. ,Mesiádu‘ teda ani zďaleka
         nepovažujem za kresťanskú ,Iliadu‘ ale považujem za to naše evanjeliá. Ony sa nemajú čo
         stydieť pred evanjeliom Grékov, ,Iliadou‘, ba prevyšujú tento utešený výtvor zaujímavosťou
         a praktičnosťou. Svedčia o tom dve tisícročia. Devätnásť už století nadchýnajú svet,
         pôsobia divy oduševnenia. Pravda že im chybí dačo, a to je bezúhonná umelecká forma. Túto
         im dať, je potreba času. Evanjeliá ako sú, nečinia už požiadavkám zadosť. Učení odvracajú
         sa od nich. Čaká sa teda šťastný tvorčí talent, ktorý by to uskutočnil, čo Klopstock
         zamýšľal, vzdelal aspoň tak dobu kresťanskú, ako Milton predkresťanskú.“
   </p>
   <p>
    „Myslíš,“ ozval sa Janko, „na prerobenie evanjelií? Radíš preliať ich, dať im
         úhľadnejšie, plnšie, priezračnejšie, plastickejšie formy, tak asi, ako to učinil zčasti Pyrker?“
    <sup>
     [
     <a class="footnote" href="#ftn.id2505418" name="id2505418">
      28
     </a>
     ]
    </sup>
   </p>
   <p>
    „Pyrkerova práca,“ hodil Bratoševič rukou, „bola tak márna, ako Klopstockova. Jeho
         „Perly“ nemajú ani tú cenu, ako jednoduché rozprávky biblické. Ja myslím na riadny,
         sústavný epos, a rozumiem tomu tak, že básnik musí vziať jeden určitý dej z evanjelia a
         tento rozpriasť slobodne, v medziach však viery a náboženstva, celkom ako Klopstock, lenže
         slobodnejšie a umnejšie. Klopstock nebol duch tvorčí a dal sa príliš mýliť a obmedzovať
         vieroprázdnemu duchu svojho národa. Ja dúfam, že čo sa nepodarilo Klopstockovi, to sa
         podarí inému, a že materiál obsiahnutý v evanjeliách svojho Homéra nájde.“
   </p>
   <p>
    „Hovoríš o Homérovi ako osobe,“ poznamenal Adam. „Však nemeckí filologovia majú za to,
         že Iliada a Odysea sú len súhrn rozličných národných povestí a piesní o vojne trójskej,
         Homéra že nikdy nebolo.“
   </p>
   <p>
    „Lichý dômysel,“ pokýval Bratoševič hlavou. „Ako tam môže byť reč o dákej slepenej
         sbierke náhodne povstalých povestí a piesní, kde celá rozsiahla rozprávka predstavuje dielo
         sústavné, so svrchovanou umeleckosťou složené, kde všetky časti siahajú jedna do druhej ako
         koliečka v hodinách? To si môžeme predstaviť, že Homér, či kto iný bol pôvodcom básne,
         použil povesti a spevy národné. Tak rozprávka o obrovi Polyfémovi je istotne povesť
         národná. Žeby ale celé dielo bolo len sbierkou národných povestí a piesní, to je taký
         nesmysel, ako keď sa hovorí, že by zo sbierky srbských piesní mohlo sa utvoriť dielo Iliade
         podobné.“
   </p>
   <p>
    „Tej mienky je i náš Gogoľ,“ dodal Pavlovič. „,Kak glupy nemeckije umniki,‘
    <sup>
     [
     <a class="footnote" href="#ftn.id2505490" name="id2505490">
      29
     </a>
     ]
    </sup>
    hovorí, ,vydumavšije budto Gomer mit a vsie tvorenia jego narodnyja piesni i raspodii.‘“
    <sup>
     [
     <a class="footnote" href="#ftn.id2505507" name="id2505507">
      30
     </a>
     ]
    </sup>
   </p>
   <p>
    „Čo viac,“ prevzal Bratoševič, „pôvodca Iliady nebol púhy rozprávač, ale mal i vyšší
         zámer pred očami. Rozprávky jeho sú inotajky (alegórie), zobrazujú mocnosti prírodné, zápas
         živlov zbožnených, menovite umrtvujúcej zimy a oživujúceho leta, hlavnú to podstatu
         všetkých náboženských bájí. Homér bol básnický filozof a teológ.“
   </p>
   <p>
    „O tom pochybujem,“ ozval sa Janko. „To len pozdejší učení myslitelia počali podstrkovať
         jeho jednoduchým rozprávkam smysel filozofický.“
   </p>
   <p>
    „A či chceš,“ tázal sa Bratoševič, „rukou makať básnický zámer? Nič ti nehovorí štít Achilov?
    <sup>
     [
     <a class="footnote" href="#ftn.id2505543" name="id2505543">
      31
     </a>
     ]
    </sup>
    Nič Zeusov sen na Ide a jeho manželský skutok s Hérou, pri ktorom sama sa
         stlala pod nich čerstvá pažiť a voňavé kvieťa.“
    <sup>
     [
     <a class="footnote" href="#ftn.id2505568" name="id2505568">
      32
     </a>
     ]
    </sup>
   </p>
   <p>
    „To opravdu zaslúži bedlivého pováženia,“ riekol Pavlovič. „A čo súdiš o Vergíliovi? Aký
         nachádzaš rozdiel medzi ním a Homérom?“
   </p>
   <p>
    „Rozdiel,“ vetil Bratoševič, „svrchovaného majstra a biedneho napodobňovateľa. Celá
         Vergíliova zásluha sú bedlive vyhladené verše. Nedáva povstať pred očami deju, ale rozpráva
         kde-čo kronikársky. Nerozviňuje jeden dej ako Homér hnev Achilov,
    <sup>
     [
     <a class="footnote" href="#ftn.id2505590" name="id2505590">
      33
     </a>
     ]
    </sup>
    ale nadieva, ako granátky, celý rad jalových príbehov. Nemá stálych
         účinkujúcich od počiatku do konca rozprávky, z ktorých povahy plynuly by deje, ale kopí
         mená na mená a žiadnym nedodáva ani život ani pevnú povahu. Len čo sa zjavujú osoby, už
         miznú, aby viac sa nevrátily.“
   </p>
   <p>
    „A pobožný Eneás, čo?“ bránil svojho miláčka Pavlovič.
   </p>
   <p>
    „I ten,“ odvetil Bratoševič, „nič nerobí, len sa o ňom rozpráva kde-čo podľa rozpomienok
         z Iliady a Odysey, ktoré Vergílius najlepšie vie napodobňovať v ich tmavých stránkach. Že
         Homérov Zeus váži na vážkach osudy ľudské, teda i Vergíliov bezsilný Jupiter. Že Homérov
         Achiles usporiadal hrdinské hry, teda i Vergíliov túlavý Eneás ako hosť v cudzej zemi po
         stroskotaní lode. A že Homér nudí z potreby dlhými soznamami bojujúcich a padlých, činí to
         i Vergílius z púheho nasledovania, zabavuje nás celým dlhočizným registrom nazdarboh
         vymyslených mien. O dákych duchaplných inotajkách u Vergília ani stopy. Je to len taká
         vlastenecká rozprávka o pobožnom przniteľovi zradeného kráľovského loža, ktorý od Tróje
         priniesol Rimanom právo panovať nad svetom, cézarom nad Rimanmi. Homér zostal by zaujímavým
         i v reči neviazanej: odojmi Vergíliovi veršíky, bude ničím. Škoda pestovať v škole tohto so
         zanedbaním onoho.“
   </p>
   <p>
    „Ba škoda,“ ozval sa Adam, „že vôbec latinská reč a literatúra vytiskla zo škôl grécku.
         Tamtá je v každom ohľade len biedne napodobnenie tejto. Rimania nič svojho nemajú a v
         máločom dostihli Grékov. Keď zničili ohnište ich vzdelanosti, len dačo uhlia preniesli na
         svoje. Boli to vždy len napodobňovatelia, napred Etruskov,
    <sup>
     [
     <a class="footnote" href="#ftn.id2505663" name="id2505663">
      34
     </a>
     ]
    </sup>
    potom Grékov, ako sám ich hlavný dejepisec vyznáva.“
    <sup>
     [
     <a class="footnote" href="#ftn.id2505678" name="id2505678">
      35
     </a>
     ]
    </sup>
    <sup>
     [
     <a class="footnote" href="#ftn.id2505689" name="id2505689">
      36
     </a>
     ]
    </sup>
   </p>
   <p>
    „Ale ich potomci Taliani,“ žmurkol Janko, „získali si o básnictvo hrdinské svetové
         zásluhy. Tassov
    <sup>
     [
     <a class="footnote" href="#ftn.id2505706" name="id2505706">
      37
     </a>
     ]
    </sup>
    ,Oslobodený Jeruzalem‘, Danteho
    <sup>
     [
     <a class="footnote" href="#ftn.id2505722" name="id2505722">
      38
     </a>
     ]
    </sup>
    ,Božská komédia‘, Ariostov
    <sup>
     [
     <a class="footnote" href="#ftn.id2505735" name="id2505735">
      39
     </a>
     ]
    </sup>
    ,Zúrivý Orlando‘ známe sú po celej Európe. Títo velikáni otvorili hrdinskému
         básnictvu celkom nové cesty.“
   </p>
   <p>
    „Po ktorých však nemáme kráčať,“ pretrhol ho Bratoševič. „Ja spomenuté diela za vzorné
         uznať nemôžem. Sú to plody akejsi chorobnej obraznosti. Nemáš pred sebou ukončené,
         svrchovane pekné obrazy lež akési rozvlečené, potvorné, podivínske arabesky. Tonú títo
         Taliani v kaluži nesmyselných a nevkusných povier svojho veku. Sami sú síce povýšení nad
         ne, ale s nimi sa ustavične babrajú, a líčia ich len akosi letkom. Majú obcovanie so samými
         strigami a čarodejníkmi, vedú ťa do očarovaných záhrad a lesov, predstavujú ti ohyzdné
         potvory, očarovanú zbroj, strečkujú neporiadne po celom svete. Domnieval by si sa, že ti
         paholci na priadkach rozprávajú o zakliatych zámkoch, pannách, šarkanoch, saňach,
         divotvorných píšťalkách. Nelíčia ani miesta a bytosti náboženské plasticky a nedodávajú im
         pevný, určitý ráz. Pri spracovaní básnických živlov kresťanských nájdeš len akúsi hmlistú
         tekavosť, spojenú s jedovatými úškľabkami. S jednej strany viažu sa úzkostlive na školské
         bohoslovecké sústavy, s druhej obracajú celé náboženstvo v posmech.“
   </p>
   <p>
    „Pravdu máš,“ prisvedčil Janko. „Postavení pobok Homérovi, sú to len ošprty. A im
         podobný je i Camoens
    <sup>
     [
     <a class="footnote" href="#ftn.id2505803" name="id2505803">
      40
     </a>
     ]
    </sup>
    vo svojej ,Lusiáde‘. Je to tiež, ako Tassov ,Jeruzalem‘, báseň romantická,
         nechutná miešanina citov a dejeličného básnictva, lyriky a eposu. Nič nelíči predmetne a
         mieša zapadlý pohanský svet so živým kresťanským. Po bok Krista a Márie stavia Jupitera,
         Venušu, Baccha.“
   </p>
   <p>
    „Tých ste pretriasli na riedkej riečici,“ zasmial sa dlhovlasý pop. „Povedz nám ešte,
         profesor, čo súdiš o indických eposoch Ramayane,
    <sup>
     [
     <a class="footnote" href="#ftn.id2505839" name="id2505839">
      41
     </a>
     ]
    </sup>
    Maharabate?“
    <sup>
     [
     <a class="footnote" href="#ftn.id2505857" name="id2505857">
      42
     </a>
     ]
    </sup>
   </p>
   <p>
    „Hja!“ hodil Bratoševič rukou, „o týchto ani mne, ani vám súdiť, bo ich neznáme. Mne
         aspoň známe sú len z opisu a daktorých zlomkov v preklade. Nakoľko z týchto súdiť môžem,
         sotva by som sa príliš kochal i v pôvodine. Ošklivia sa mi tie neprirodzenosti, to potvorné
         pretvarovanie bohov a miešanie s hovädami, to nezrelé blúznenie o svete, tá chorobná hra s
         nesmyselnými obrazmi. Niet v tom ani vkusnej plastiky Homérovej, ani triezvej filozofie
         náboženstva gréckeho. Tu sú bohovia utešené inotajky, tam sny pochabého blúznivca. Neslúži
         to ani pre osvietenie rozumu, ani pre vzdelanie srdca, lež radšej pre celkové ohlúpenie.
         Ako chrámy a sochy, tak i básne Indov len ohromnosťou svojou zarážajú, ale čistej radosti z
         pravdy a krásy neposkytujú. Tam teda žiadnych vzorov nám nehľadať. Pri ich básniach musíme
         tak ako pri ich pagodách, vykríknuť: ,Ó čo tu daromnej práce!‘ Básnik grécky hľadá pre
         vznešené a zdravé svoje myšlienky pekné plastické formy; indický je blúzniaci panteista a
         učený sprosták.“
   </p>
   <p>
    „Naozaj,“ pokýval Adam hlavou, „tí Gréci sú jediní na svete. Ich vkus je božský. Oni nám
         vo všetkých umeniach zanechali vzory najdokonalejšie. Homér menovite je svrchované
         arcidielo. Nemáš v ňom jedného závadného slovíčka. Všetko je umelecké, rozumné, vtipné,
         úchvatne krásne.“
   </p>
   <p>
    „On je iste najlepší vzor pre epického básnika,“ prisvedčil Bratoševič, „a predsa veľmi
         sa musíme mať pri ňom na pozore. Ten nadsmyselný svet, ktorý on stavia pred nás, nehodí sa
         pre nás. My sa musíme držať biblie a života.“
   </p>
   <p>
    „A veď to i činíme,“ ozval sa Janko. „Hľa, náš Hollý je cele kresťan.“
   </p>
   <p>
    „Kde nie je pohan,“ zasmial sa Bratoševič. „U neho sa síce nestretneš s bohmi gréckymi,
         pravda, ale so slovanskými. Svet pohanský ide po boku kresťanskému.“
   </p>
   <p>
    „Povedal som primnoho,“ tľapol si Janko dýmku o dlaň. „Čo súdiš o jeho ,víťazských
         básňach?‘“
   </p>
   <p>
    „,Cyrillo-Methodiáda‘,“ slovil Bratoševič, „mohla by sa väčším právom nazvať legendou
         než hrdinskou básňou. O rozvoji jedného deja tu ani reči. A to vypočítanie, kde aké modly
         zrútili blahozvestovia, páchne za akýmsi nezrelým školiarstvom. Sype starinársky sosberané
         mená, ale do povahy slovanského pohanstva ani najmenej nevniká. Nečiní to ani v ,Slávovi‘,
         kde predsa to bol jeho hlavný úmysel, obnoviť pamiatku slovanského pohanstva. Obe rečené
         básne sú chatrné. ,Svätoplukom‘ oproti tomu zaslúžil si Hollý prvé miesto medzi tými
         novovekými epickými básnikmi, ktorí líšia deje svetské, nie náboženské. K Homérovi ani jeho
         nepripodobňovať, ale za Vergíliom nezaostal ďaleko. Žiaľ, že našej mládeži pchá sa do ruky
         Vörösmartyho ,Zalán futása‘,
    <sup>
     [
     <a class="footnote" href="#ftn.id2505962" name="id2505962">
      43
     </a>
     ]
    </sup>
    a o Svätoplukiáde z tisícich jeden nepočul.“
   </p>
   <p>
    „Hja,“ zamračil tvár Adam, „výchova mládeže našej spočíva na základe cudzom, a knihy
         slovenské nedávajú chleba. Ešte i my ochotníci radi krivdíme sebe. Máme zlý predsudok
         oproti sebe. Ťažko nám veriť, že by zo slovenského pera dačo dobrého vyplynúť mohlo.
         Odsudzujeme našské diela slepo a slepo cudzie obdivujeme. Nikto však sa nepreslávi v
         cudzine, kto sa nepreslávil napred doma. Svetovú slávu udeľuje vždy národ svoj. Keď sami
         nevieme oceniť našich mužov, kto nám ich ocení? My študujeme všetky diela iných národov,
         naše nikto, ako by ich ani nebolo, pretože sme biedni a nevieme uderiť smelo na bubon. Tak
         i výborná Hollého Svätoplukiáda zostáva nepovšimnutou.“
   </p>
   <p>
    „Nie je to však,“ prehodil Janko, „dielo vcele bezúhonné, má mnohé citelné nedostatky.“
   </p>
   <p>
    „Nechcel bys’ nám ich vylíčiť?“ posotil ho Bratoševič.
   </p>
   <p>
    „Milerád,“ pomkol si Janko vlásenku. „Vo výmysloch nie je dôsledný. V 3. ,speve‘ opisuje
         most vedúci od brány pekelnej k svetovému priestoru. Je tak dlhý, že Černobog
    <sup>
     [
     <a class="footnote" href="#ftn.id2506017" name="id2506017">
      44
     </a>
     ]
    </sup>
    letel po ňom za deväť dní. Peklo mu leží za medzami svetového priestoru. Ale už
         v 4. ,speve‘ ináčej. Tu mu leží peklo v útrobách zeme. Vchod do neho u Šaštína. ,Díra tu
         rozdrapeným zíva až k Peklu hrtánom.‘ Černobog len rúkne pri jaskyni a hneď sa prihrnú
         ,druhovia Pekla‘. V ,speve‘ 11. prepadujú sa všetci pod zem, keď táto sa rozdžaví. V ich
         líčení je tak neplastický a nevkusný ako Tasso. Predstavuje si ich s rožkami, chvostmi,
         konskými kopytami. Hovorí o nich na strane 54 Viktorínovho vydania, že reč Černobogovu ,s
         vyplazeným najdál jazykom poslúchali všetci‘. Pekná kompánia! Pohanských bohov, Radogosta,
    <sup>
     [
     <a class="footnote" href="#ftn.id2506029" name="id2506029">
      45
     </a>
     ]
    </sup>
    Chásoňa,
    <sup>
     [
     <a class="footnote" href="#ftn.id2578071" name="id2578071">
      46
     </a>
     ]
    </sup>
    Triglava, Stríboga,
    <sup>
     [
     <a class="footnote" href="#ftn.id2578082" name="id2578082">
      47
     </a>
     ]
    </sup>
    Velesa,
    <sup>
     [
     <a class="footnote" href="#ftn.id2578093" name="id2578093">
      48
     </a>
     ]
    </sup>
    Raracha,
    <sup>
     [
     <a class="footnote" href="#ftn.id2578105" name="id2578105">
      49
     </a>
     ]
    </sup>
    vyhlasuje i on za kresťanských diablov a predstavuje si ich celkom smyselne,
         ako čo by boli žrali ,stehna ovec, krmných koz a černych masso kohútov‘ a vypíjali konvice
         ,madovca‘, ale po zrušení obetí lačneli a žížnili. ,Než včul zas vrazení do pekelnej
         mrákoty stínov, ukrutným hladom, ukrutnou trápime sa žížňou.‘ V histórii je príliš slabý a
         poníma deje nezrele. Karolmana
    <sup>
     [
     <a class="footnote" href="#ftn.id2578127" name="id2578127">
      50
     </a>
     ]
    </sup>
    nazýva všade kráľom. Sídlo jeho bolo mu neznáme; spomína len ,Karolmana mesto‘.
         Zradcu Svätopluka líči ako dákeho svätého. Slavomír
    <sup>
     [
     <a class="footnote" href="#ftn.id2578152" name="id2578152">
      51
     </a>
     ]
    </sup>
    sa doznáva len od Černoboga, že ešte žije. Zveličovanie jeho je často smiešne.
         Každý strom, každé vyššie stavanie ,pnú sa mu na hvezdy‘. Nevymanil sa ani zpod vplyvu
         gréckeho pohanstva. Všetko mu šepce Umka.“
   </p>
   <p>
    „A tá má veľmi dobrú pamäť,“ zasmial sa Bratoševič. „Sdeľuje mu celé registre mien pri
         kolbách, pri ťažení do boja a pri srazeniach.“
   </p>
   <p>
    „Nevhodným sa mi vidí,“ dodal Adam, „i to upotrebenie diel pri odboji Satanovom v Nebi.“
   </p>
   <p>
    „To nie je jeho výmysel,“ opravil ho Bratoševič. „Obraz ten upotrebili najsamprv Erasmo
         di Valvasone
    <sup>
     [
     <a class="footnote" href="#ftn.id2578190" name="id2578190">
      52
     </a>
     ]
    </sup>
    v svojej ,Angelide‘. Od neho prejal ho Milton, od tohoto Hollý.“
   </p>
   <p>
    „V časomerných veršoch však,“ pomkol si Janko klobúk na hlave, „bol svrchovaný majster.“
   </p>
   <p>
    „Druhý Vergílius,“ prisvedčil Bratoševič, „lenže s rečou zachádza nemilosrdne, okypťuje
         a naťahuje slová, skracuje a predlžuje samohlásky podľa potreby verša, zdvojnásobňuje
         spoluhlásky, aby to padlo do miery. Tu potom čítame: Masso, číny, po vykoncovaných ihrách,
         bez mešku, vinnice, vládara, poznechané, zastihlú korábu, z poľ zodbíhá, bezrozumí, uzmizol
         do húšťov mání, ,než doma aj sa kochal patrením na zverby malóvku‘. Stojí vôbec na veľmi
         nízkom stupni známosti reči. ,Dz‘ pokladá za dve spoluhlásky, ,h‘ za žiadnu. Tu Kollár bol
         inakší majster. Pri ňom nevidíme nikde ľubovoľné spotvorenie reči.“
   </p>
   <p>
    „Vyššie teda ceníš,“ tázal sa Janko, „Kollárovu ,Slávy dcéru‘?“
   </p>
   <p>
    „Nekonečne,“ prisvedčil Bratoševič, „ale nie ako báseň hrdinskú. Už tá talianska
         myšlienka je nešťastná, miešať básnictvo epické s lyrickým. Kollár je ako lyrik
         neprekonateľný, ako epikovi nedostáva sa mu malebnej plastiky. Ba chybil i ako lyrik
         mnohočinením. Keby si bol potom ľahol spať, keď napísal svojich prvých 150 zneliek, bol by
         lepšie učinil, ako keď zvýšil ich počet na 620. Tu sa primiešalo k svrchovanej kráse mnoho
         prostredného a čistý lyrický oheň rozlial sa v neladnej epickej forme.“
   </p>
   <p>
    „Strelil si za cieľ,“ protirečil Janko. „Zavrhuješ spojenie básnictva epického s
         lyrickým. Nuž a ,Slovo o pluku Igora Svätoslaviča‘
    <sup>
     [
     <a class="footnote" href="#ftn.id2578269" name="id2578269">
      53
     </a>
     ]
    </sup>
    sa ti neľúbi? ,Záboj‘ a ,Jaroslav‘ v rukopise kraľovodvorskom ťa netešia? A to
         sú predsa lyricko-epické básne.“
   </p>
   <p>
    „Sú,“ vetil Bratoševič, „ale krátke. A len v takýchto je na svojom mieste rozprávanie
         deja s ohňom lyrickým, nie v dlhých eposoch. Tu má Slovanstvo dačo pôvodného a vzorného. Čo
         sú všetky romance a balady západných národov oproti týmto zbytkom drievnej rýdzej
         vzdelanosti našej? Veje z nich akási obrovská sila, takže človek žasne ako pri pohľade na
         Kazbek a Čimboraso.“
   </p>
   <p>
    Tu zaznel zvonec volajúci na spoločný obed. Básnici sa zdvihli z utlačenej zelenej
         pažite.
   </p>
   <p>
    Pred nimi unikali nezbadane známi nám už dvaja kaputoši. „Čo hovorili?“ tázal sa šeptom
         starý. „Hlupstvá,“ odvetil mladý v kolári, „ale už my dačo dostrežieme.“
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2504834" name="ftn.id2504834">
        13
       </a>
       ]
      </sup>
      <span class="emphasis">
       <em>
        Roztriedením básní na dejeličné, citoličné a učebné
       </em>
      </span>
      — totiž
               na epické, lyrické a dramatické
     </p>
    </div>
    <div class="footnote">
     <p>
      <sup>
       [
       <a class="para" href="#id2504870" name="ftn.id2504870">
        14
       </a>
       ]
      </sup>
      <span class="emphasis">
       <em>
        Apokalyptické vízie
       </em>
      </span>
      — Apokalypsis (gréc.) je zjavenie vôbec,
               najmä však Zjavenie sv. Jána, posledná kniha Nového zákona. Vízia (lat.) znamená
               videnie.
     </p>
    </div>
    <div class="footnote">
     <p>
      <sup>
       [
       <a class="para" href="#id2504888" name="ftn.id2504888">
        15
       </a>
       ]
      </sup>
      <span class="emphasis">
       <em>
        Labyrint světa a ráj srdce
       </em>
      </span>
      — známe dielo Jána Amosa
               Komenského (1592 — 1670)
     </p>
    </div>
    <div class="footnote">
     <p>
      <sup>
       [
       <a class="para" href="#id2504911" name="ftn.id2504911">
        16
       </a>
       ]
      </sup>
      <span class="emphasis">
       <em>
        Quintus Horatius Flaccus
       </em>
      </span>
      (65 — 8 pred n. l.) — jeden z
               najvýznamnejších rímskych básnikov
     </p>
    </div>
    <div class="footnote">
     <p>
      <sup>
       [
       <a class="para" href="#id2504922" name="ftn.id2504922">
        17
       </a>
       ]
      </sup>
      <span class="emphasis">
       <em>
        Nicolas Boileau-Despréaux
       </em>
      </span>
      (1636 — 1711) — francúzsky básnik a
               kritik. Jeho spis „Art poétique“ (O básnickom umení) dlho pokladali za estetický
               zákonník.
     </p>
    </div>
    <div class="footnote">
     <p>
      <sup>
       [
       <a class="para" href="#id2505033" name="ftn.id2505033">
        18
       </a>
       ]
      </sup>
      <span class="emphasis">
       <em>
        Bojarov
       </em>
      </span>
      — niekdajších ruských veľmožov. Odvodzovali sa z
               prastarých rodov a boli v bezprostrednom okolí panovníkovom. Mali veľkú autoritu.
               Peter I. zničil túto ich moc, ponechajúc im len tituly.
     </p>
    </div>
    <div class="footnote">
     <p>
      <sup>
       [
       <a class="para" href="#id2505168" name="ftn.id2505168">
        19
       </a>
       ]
      </sup>
      <span class="emphasis">
       <em>
        Kráľ Fridrich II.
       </em>
      </span>
      (1712 — 1786) — nazvaný Veľký, pruský kráľ
               v r. 1740 — 1786
     </p>
    </div>
    <div class="footnote">
     <p>
      <sup>
       [
       <a class="para" href="#id2505186" name="ftn.id2505186">
        20
       </a>
       ]
      </sup>
      Fridrich II. interlass. Werke, Berlín 1789 B. 9. p. 155.
     </p>
    </div>
    <div class="footnote">
     <p>
      <sup>
       [
       <a class="para" href="#id2505204" name="ftn.id2505204">
        21
       </a>
       ]
      </sup>
      Tamže B. 8.
     </p>
    </div>
    <div class="footnote">
     <p>
      <sup>
       [
       <a class="para" href="#id2505219" name="ftn.id2505219">
        22
       </a>
       ]
      </sup>
      <span class="emphasis">
       <em>
        V Aténach
       </em>
      </span>
      — rozumej starogréckych
     </p>
    </div>
    <div class="footnote">
     <p>
      <sup>
       [
       <a class="para" href="#id2505244" name="ftn.id2505244">
        23
       </a>
       ]
      </sup>
      <span class="emphasis">
       <em>
        Euripides
       </em>
      </span>
      (480 — 406 pred n. l.) — najmladší z troch veľkých
               gréckych tragikov
     </p>
    </div>
    <div class="footnote">
     <p>
      <sup>
       [
       <a class="para" href="#id2505257" name="ftn.id2505257">
        24
       </a>
       ]
      </sup>
      <span class="emphasis">
       <em>
        Aischylos
       </em>
      </span>
      (525 — 456 pred n. l.) — starogrécky tragik.
               Najstarší z klasikov gréckej tragédie (Aischylos, Sofokles, Euripides).
     </p>
    </div>
    <div class="footnote">
     <p>
      <sup>
       [
       <a class="para" href="#id2505271" name="ftn.id2505271">
        25
       </a>
       ]
      </sup>
      <span class="emphasis">
       <em>
        Sofokles
       </em>
      </span>
      (496 — 406 pred n. l.) — grécky básnik
               tragédií
     </p>
    </div>
    <div class="footnote">
     <p>
      <sup>
       [
       <a class="para" href="#id2505283" name="ftn.id2505283">
        26
       </a>
       ]
      </sup>
      <span class="emphasis">
       <em>
        Publius Terentius Afer
       </em>
      </span>
      (asi r. 194 — 159 pred n. l.) — rímsky
               komický básnik, autor šiestich komédií, spracovaných podľa gréckych originálov novšej
               attickej komédie
     </p>
    </div>
    <div class="footnote">
     <p>
      <sup>
       [
       <a class="para" href="#id2505374" name="ftn.id2505374">
        27
       </a>
       ]
      </sup>
      <span class="emphasis">
       <em>
        „Mesiáda“ Klopstockova
       </em>
      </span>
      — „Messias“, veľká epická báseň
               nemeckého básnika Friedricha Gottlieba Klopstocka (1724 — 1803)
     </p>
    </div>
    <div class="footnote">
     <p>
      <sup>
       [
       <a class="para" href="#id2505418" name="ftn.id2505418">
        28
       </a>
       ]
      </sup>
      <span class="emphasis">
       <em>
        Ján Ladislav Pyrker
       </em>
      </span>
      (1772 — 1847) — kat. arcibiskup jágerský,
               ktorý bol aj básnikom
     </p>
    </div>
    <div class="footnote">
     <p>
      <sup>
       [
       <a class="para" href="#id2505490" name="ftn.id2505490">
        29
       </a>
       ]
      </sup>
      <span class="emphasis">
       <em>
        „Kak glupy nemeckije umniki…“
       </em>
      </span>
      — Akí hlúpi sú nemeckí
               mudrlanti, ktorí vymysleli, že Homér je vraj mýtus a všetky jeho diela sú národné
               piesne a rapsódie.
     </p>
    </div>
    <div class="footnote">
     <p>
      <sup>
       [
       <a class="para" href="#id2505507" name="ftn.id2505507">
        30
       </a>
       ]
      </sup>
      Diela jeho T. III., str. 959. Moskva 1867. (Pozn. aut.)
     </p>
    </div>
    <div class="footnote">
     <p>
      <sup>
       [
       <a class="para" href="#id2505543" name="ftn.id2505543">
        31
       </a>
       ]
      </sup>
      <span class="emphasis">
       <em>
        Nič ti nehovorí štít Achilov?
       </em>
      </span>
      — Keď sa Achiles v bojoch pred
               Trójou vzdialil na čas z operácií gréckeho vojska, jeho milý priateľ Patroklos ho
               uprosil, aby mu prepustil svoju zbroj. V bitke však Patrokla zabili trójski hrdinovia
               Euforbos a Hektor a odňali s mŕtvoly aj Achilovu zbroj. Bohyňa Thetis, Achilova
               matka, poprosila boha Hefaista, aby jej synovi do rána vyhotovil nádhernú novú zbroj,
               ktorá sa — najmä štít, umelecké dielo — podrobne popisuje v „Iliade“.
     </p>
    </div>
    <div class="footnote">
     <p>
      <sup>
       [
       <a class="para" href="#id2505568" name="ftn.id2505568">
        32
       </a>
       ]
      </sup>
      Kniha XIV, verš 347 a nasl. (Pozn. aut.)
     </p>
    </div>
    <div class="footnote">
     <p>
      <sup>
       [
       <a class="para" href="#id2505590" name="ftn.id2505590">
        33
       </a>
       ]
      </sup>
      <span class="emphasis">
       <em>
        Hnev Achilov
       </em>
      </span>
      — V 10. roku obliehania Tróje, keď hlavný
               veliteľ Grékov, kráľ Agamemnon, donútený Grékmi, vrátil zajatú Trojanku Chryseidu jej
               otcovi a za náhradu miesto nej si vzal Achilovu milú otrokyňu Briseidu, Achiles sa
               veľmi urazil. V hneve sa odtiahol od boja zatiaľ, kým mu Agamemnon nedá
               zadosťučinenie. Agamemnon sa už bol pokoril, ale Achiles ešte vždy držal hnev. Až
               smrť milého priateľa Patrokla ho pohla, že znova zasiahol do boja.
     </p>
    </div>
    <div class="footnote">
     <p>
      <sup>
       [
       <a class="para" href="#id2505663" name="ftn.id2505663">
        34
       </a>
       ]
      </sup>
      <span class="emphasis">
       <em>
        Etruskovia
       </em>
      </span>
      — obyvatelia staroitalskej krajiny Etrurie. Doba
               ich vlády a kultúrneho rozmachu bola v 7 — 5 storočí pred n. l.
     </p>
    </div>
    <div class="footnote">
     <p>
      <sup>
       [
       <a class="para" href="#id2505678" name="ftn.id2505678">
        35
       </a>
       ]
      </sup>
      Habeo autores, vulgo tum Romanos pueros, sicut nunc Graecis, ita Etruscis literis
               erudivi solitos. T. Livii Hist. L. IX. c 36.
     </p>
    </div>
    <div class="footnote">
     <p>
      <sup>
       [
       <a class="para" href="#id2505689" name="ftn.id2505689">
        36
       </a>
       ]
      </sup>
      <span class="emphasis">
       <em>
        Titus Livius
       </em>
      </span>
      (59 pred n. l. — 17 n. l.) — slávny rímsky
               dejepisec
     </p>
    </div>
    <div class="footnote">
     <p>
      <sup>
       [
       <a class="para" href="#id2505706" name="ftn.id2505706">
        37
       </a>
       ]
      </sup>
      <span class="emphasis">
       <em>
        Torquato Tasso
       </em>
      </span>
      (1544 — 1595) — posledný slávny básnik
               talianskej renesancie. Jeho hlavné dielo je bohatiersky epos „Oslobodený
               Jeruzalem“.
     </p>
    </div>
    <div class="footnote">
     <p>
      <sup>
       [
       <a class="para" href="#id2505722" name="ftn.id2505722">
        38
       </a>
       ]
      </sup>
      <span class="emphasis">
       <em>
        Dante Alighieri
       </em>
      </span>
      (1265 — 1321) — veľký taliansky básnik,
               pôvodca slávnej „Božskej komédie“
     </p>
    </div>
    <div class="footnote">
     <p>
      <sup>
       [
       <a class="para" href="#id2505735" name="ftn.id2505735">
        39
       </a>
       ]
      </sup>
      <span class="emphasis">
       <em>
        Lodovico Ariosto
       </em>
      </span>
      (1474 — 1533) — taliansky renesančný básnik,
               autor eposu „Zúrivý Roland“
     </p>
    </div>
    <div class="footnote">
     <p>
      <sup>
       [
       <a class="para" href="#id2505803" name="ftn.id2505803">
        40
       </a>
       ]
      </sup>
      <span class="emphasis">
       <em>
        Luiz de Camoens
       </em>
      </span>
      (1524 — 1580) — slávny portugalský básnik,
               autor básne „Os Lusiadas“ (Potomci Lusa, praotca Portugalcov). Tam sa v epizódach
               oslavujú staršie deje portugalské a v jadre básne Vasco de Gama, ktorý oboplával
               Afriku, a založenie portugálskeho obchodu s Malabárskym pobrežím v Indii.
     </p>
    </div>
    <div class="footnote">
     <p>
      <sup>
       [
       <a class="para" href="#id2505839" name="ftn.id2505839">
        41
       </a>
       ]
      </sup>
      <span class="emphasis">
       <em>
        Rámajanam
       </em>
      </span>
      — čiže báseň o Rámovi, slávny sanskritský epos v
               siedmich knihách. Je dielom jediného, neznámeho básnika. Indovia pokladajú
               „Rámajanam“ za najstaršiu umelú báseň. Zdá sa, že je mladšia od „Mahabharaty“.
     </p>
    </div>
    <div class="footnote">
     <p>
      <sup>
       [
       <a class="para" href="#id2505857" name="ftn.id2505857">
        42
       </a>
       ]
      </sup>
      <span class="emphasis">
       <em>
        Mahabharatam
       </em>
      </span>
      (veľká báseň o Bháratoch) — je meno veľkej
               sanskritskej epickej básne. Jej pôvod a vznik je záhadný. Jej jadro kladú do 6 — 2
               stor. pred n. l. V Indii je v neobyčajnej vážnosti a bola nevyčerpateľným zdrojom
               látky pre literatúru a umenie.
     </p>
    </div>
    <div class="footnote">
     <p>
      <sup>
       [
       <a class="para" href="#id2505962" name="ftn.id2505962">
        43
       </a>
       ]
      </sup>
      <span class="emphasis">
       <em>
        Vörösmartyho „Zalán futása“
       </em>
      </span>
      (Zalánov útek) — epos v 10
               spevoch (z r. 1825), z čias maďarského „zaujatia vlasti“
     </p>
    </div>
    <div class="footnote">
     <p>
      <sup>
       [
       <a class="para" href="#id2506017" name="ftn.id2506017">
        44
       </a>
       ]
      </sup>
      <span class="emphasis">
       <em>
        Černobog
       </em>
      </span>
      — údajne zlý boh u Polabských Slovanov, pôvodca zla
               a nešťastia
     </p>
    </div>
    <div class="footnote">
     <p>
      <sup>
       [
       <a class="para" href="#id2506029" name="ftn.id2506029">
        45
       </a>
       ]
      </sup>
      <span class="emphasis">
       <em>
        Radogost
       </em>
      </span>
      (Radigast) — podľa kronikára Adama Brémskeho bol to
               pohanský boh slovanských Ratarov. Zdá sa, že Radogost bol pôvodne bojovné knieža
               slovanských Obodritov, ktorému bola postavená socha vo Svarožicovom chráme v Retre a
               jeho meno sa neskôr omylom kronikárov prenieslo na Svarožicovu modlu.
     </p>
    </div>
    <div class="footnote">
     <p>
      <sup>
       [
       <a class="para" href="#id2578071" name="ftn.id2578071">
        46
       </a>
       ]
      </sup>
      <span class="emphasis">
       <em>
        Chásoň
       </em>
      </span>
      — boh slnca, to isté, čo grécky Apollo (Helios)
     </p>
    </div>
    <div class="footnote">
     <p>
      <sup>
       [
       <a class="para" href="#id2578082" name="ftn.id2578082">
        47
       </a>
       ]
      </sup>
      <span class="emphasis">
       <em>
        Stríbog
       </em>
      </span>
      — slovanský boh, pôvodca vetra. V Kijeve stála jeho
               modla.
     </p>
    </div>
    <div class="footnote">
     <p>
      <sup>
       [
       <a class="para" href="#id2578093" name="ftn.id2578093">
        48
       </a>
       ]
      </sup>
      <span class="emphasis">
       <em>
        Veles
       </em>
      </span>
      — alebo Volos, boh stáda u starých Slovanov. Rusi ho
               veľmi ctili.
     </p>
    </div>
    <div class="footnote">
     <p>
      <sup>
       [
       <a class="para" href="#id2578105" name="ftn.id2578105">
        49
       </a>
       ]
      </sup>
      <span class="emphasis">
       <em>
        Rarach
       </em>
      </span>
      — rarášek, bol v starších dobách zlý duch, ktorý
               pôsobil vietor
     </p>
    </div>
    <div class="footnote">
     <p>
      <sup>
       [
       <a class="para" href="#id2578127" name="ftn.id2578127">
        50
       </a>
       ]
      </sup>
      <span class="emphasis">
       <em>
        Karolman
       </em>
      </span>
      (okolo 828 — 880) — východofranský kráľ, najstarší
               syn Ľudovíta Nemca. R. 870 zajal Svätoplukovou zradou Rastislava. R. 874 však
               Svätopluk vymohol Moravskej ríši temer úplnú nezávislosť. Po Ľudovítovej smrti (r.
               876) rozdelil si otcovu ríšu s mladšími bratmi.
     </p>
    </div>
    <div class="footnote">
     <p>
      <sup>
       [
       <a class="para" href="#id2578152" name="ftn.id2578152">
        51
       </a>
       ]
      </sup>
      <span class="emphasis">
       <em>
        Slavomír
       </em>
      </span>
      — kňaz z kniežacieho rodu Mojmírovcov, r. 871 bol
               vodcom Moravanov, povstalých proti Karolmanovi. Viac sa nevie o ňom.
     </p>
    </div>
    <div class="footnote">
     <p>
      <sup>
       [
       <a class="para" href="#id2578190" name="ftn.id2578190">
        52
       </a>
       ]
      </sup>
      <span class="emphasis">
       <em>
        Erasmo di Valvasone
       </em>
      </span>
      (1523 — 1593) — taliansky básnik,
               pomenovaný tak podľa rodiska (vo Furlánsku). Napísal veľký počet sonetov a rozličných
               drobných básní.
     </p>
    </div>
    <div class="footnote">
     <p>
      <sup>
       [
       <a class="para" href="#id2578269" name="ftn.id2578269">
        53
       </a>
       ]
      </sup>
      <span class="emphasis">
       <em>
        Slovo o pluku Igora Svätoslaviča
       </em>
      </span>
      — Je to povestné „Slovo o
               pluku Igorovom“, drahocenná pamiatka staroruskej poézie, umelej i ľudovej. Táto
               neveľká historická báseň bola napísaná okolo r. 1188. Jej rukopis, ktorý sa našiel
               pomerne neskoro (r. 1797), zničil sa pri požiari Moskvy (r. 1812). Pochádzal zo 16.
               storočia.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2578334">
       </a>
       V
      </h2>
     </div>
    </div>
   </div>
   <p>
   </p>
   <p>
   </p>
   <p>
    Od obeda šli naši, zase priamo na zelenú plošinku, so zapálenými dýmkami. Lákal ich milý
         tieň a pre všetkých zaujímavý shovor. Jednaké zaneprázdnenie, príbuznosť smýšľania a
         cítenia a rovný asi stupeň vzdelanosti činily výmenu myšlienok veľmi milou pre všetkých.
   </p>
   <p>
    Prešli na básnictvo citoličné čiže lyrické. Pavlovič sa tázal „profesora“, či čítal
         „Stichotvorenia“ Puškinove?
   </p>
   <p>
    „Spisba ruská,“ hovoril tento, „nestratila by mnoho, keby všetky ódy a piesne Puškinove
         zmizly so sveta, vyjmúc ódu ,Klebetníkom Rossie‘, ktorá zase postačila by sama učiniť ho
         nesmrteľným. Písal on to akosi naspech. Ódy jeho nie sú zaostrené spôsobom lyrickým; chybí
         im na konci žihadlo. Aspoň nás vzdialených nezaujímajú. Potom píše, ako dáky pohanský
         piesničkár, o samých Kupidoch, Amoroch, Venušách, Minervách, Apolónoch. A tá jeho mravouka!
         Vychvaľuje víno, lásku, záhaľku, ako čo by všetkých Rusov chcel premeniť na márnotratných
         synov. Horšie sú jeho náuky, než bol život. Sám prísnych mravov, porúčal iným nehu,
         ošemetnosť, darmožitie, pijatyky, ženkýlstvo,
    <sup>
     [
     <a class="footnote" href="#ftn.id2578390" name="id2578390">
      54
     </a>
     ]
    </sup>
    zvedený napodobňovaním cudzích vzorov. Činil to, nie že mu tak srdce šeptalo,
         ale že tak činili iní. Ja by som vôbec každému lyrikovi položil za zákon čerpať len sám zo
         seba, haniť a chváliť len to, čo sám naozaj potupuje alebo schvaľuje a mať vždy pred očima
         svoje povolanie, ktoré je povzbudzovať národ k velikým činom, naplňovať šľachetnou
         sebadôverou, tešiť v nešťastí, kárať ničomnosť, ukazovať zablúdenia, brániť česť národnú.“
   </p>
   <p>
    „Pravdu máš,“ prisvedčil Pavlovič. „I mne sú milšie básne Chomjakove,
    <sup>
     [
     <a class="footnote" href="#ftn.id2578416" name="id2578416">
      55
     </a>
     ]
    </sup>
    než Puškinove. Tamten je prirodzený vlastenec, tento neprirodzený epikurovec.
    <sup>
     [
     <a class="footnote" href="#ftn.id2578435" name="id2578435">
      56
     </a>
     ]
    </sup>
    A vyššie ako obidvoch kladiem Poliaka Mickiewicza a vášho Kollára.“
   </p>
   <p>
    „Pravdu máš i ty,“ riekol Bratoševič. „U Rusov už sama do úžitku vošlá forma veršov činí
         nepríjemný dojem. Cengajú tými koncovkami, ale neskladajú rozličné časti reči, lež najviac
         len slovesá, menovite minulé časy s minulými, čo je ďaleko nechutnejšie, než reč neviazaná.
         Nie rozmanitosť sa tým zapríčiňuje, lež protivná jednotvárnosť. Čítal som pár, do ruštiny
         preložených Kollárových zneliek. Aký to rozdiel! V rúchu ruskom Kollár prestal byť
         Kollárom. Rusi ešte musia i samou formu veršov svojich zdokonaliť.“
   </p>
   <p>
    Adam previedol reč na lyrikov starých. „Kto sa ti ľúbi lepšie,“ tázal sa ,profesora‘,
         „Pindaros, či Horác, a ktorého bys’ radil nasledovať?“
   </p>
   <p>
    „Pre nás,“ slovil Bratoševič, „je v každom ohľade zaujímavejší Horác s jeho tklivými
         výpoveďami, vhodným narážaním na báje, ostrovtipnou krátkosťou vždy dobre zaostrených kusov
         a utešenými mierami, než Pindaros, ktorý v ódach svojich len samé báje naširoko rozpriada,
         zriedka podáva zaujímavú úvahu, vlastný svoj smysel skrýva neuhadlive, je príliš dlhý, má
         miery rozvlečené a nestále, neukončuje ódy ostrým vtipom. Ale čím pôvabnejší je Horác, tým
         viac musíme sa mať na pozore, aby nás neuchvátil k nasledovaniu svojich chýb. Lebo mravouka
         jeho je ničomná, nesie pečať svojho cézarského veku. V daktorých ódach je muž a ctihodný
         vlastenec, vo veľmi mnohých ale epikurovec a pochlebník tyranov. Jeho príklad zviedol na
         žiaľne zcestnosti mnohých.“
   </p>
   <p>
    „Ani v tom,“ pokračoval, „neradil by som nasledovať príklad Horácov, že nielen všetky
         ódy, lež i úvahy svoje upravuje na skutočné osoby. Je to samo v sebe dobré, ale časy sa
         zmenily. Za dávna pokladaly si aj najvyššie osoby, kráľovia, kniežatá, za česť byť
         oslavované piesňami. Za to i Horáca choval Mecenas
    <sup>
     [
     <a class="footnote" href="#ftn.id2578528" name="id2578528">
      57
     </a>
     ]
    </sup>
    a August
    <sup>
     [
     <a class="footnote" href="#ftn.id2578542" name="id2578542">
      58
     </a>
     ]
    </sup>
    pri dvore. Milé to bolo i v staroveku, ušlo ešte i v století minulom. Teraz to
         nielen nikto nežiada, lež ani nestrpí. Preto u nás lyrika držať sa musí úvah všeobecných.“
   </p>
   <p>
    „Tak dáky ,pozdrav ľudstva‘“, skočil mu do reči Janko, „dáku piesenku na čierne očičká,
         na krídelká motýľove, na svätojánsku mušku.“
   </p>
   <p>
    „Výnimka,“ pokračoval Bratoševič bez ohľadu na tento žartík, „môže mať miesto len pri
         osobách veľmi slávnych, na ktoré viažu sa úchvatné rozpomienky.“
   </p>
   <p>
    „Pre osoby takéto,“ zasmial sa Janko, „je zvláštny druh lyrického básnictva, ktorý by
         som ja nazval vizionárskym. Podstata jeho leží v tom, aby básnik nehovoril sám, lež dal
         hovoriť vrchom, riekam, skalám, oblakom, alebo i mesiačku a hviezdam. Vybrať sa musí tak v
         jedno šťastné ráno hlavoovislý Kriváň k nebotyčnej Lomnici, alebo bystrý Váh k tichému
         Dunaju, aby sa porozprávaly o výtečníkovi, majúcom byť osláveným na veky vekov. Musia
         vyčítať jeho preveliké, neslýchané, nevídané zásluhy; musia ho vidieť hviezdami ovenčeného,
         slncom odetého, na voze slávy cez všetky svety a svetov svety vozeného, pri predprahu
         všetkých budúcich vekov; musia plesať bez nôh, viť vence bez rúk, radovať sa bez srdca a
         veštiť bez rozumu. Keď sa toto všetko tak stalo, rozídu sa zas a zastane každé na svojom
         mieste ako čo by nič. Tento druh lyrickej oslavy hodí sa výborne tam, kde oslávenec nemá
         zásluh, oslavujúci myšlienok. Vizionár nepotrebuje nič myslieť, len vidieť musí dačo, a má
         tú výhodu, že z pochlebenstva obvinený byť nemôže. Bo čo jemu do toho, čo tam hory a rieky
         pohovoria? Tento druh básní má velikú podobnosť s bájkou. Rozdiel len v tom, že v bájke
         nesmysel je rúchom rozumu, tu niet žiadneho. Čitateľ ani nesmie vedieť, čo vlastne vizionár
         myslel, keď osadil na papier roj nadutých slov.“
   </p>
   <p>
    „Ovenčíme ťa,“ potľapkal ho Pavlovič po pleci, „ako vynálezcu nového druhu lyrických
         básní a poprosíme všetkých tých pánov, ktorí sdeľujú iným, čo sami nemajú, aby ráčili
         doplniť svoje učebné knihy.“
   </p>
   <p>
    Adam nadhodil otázku: „Je dáky rozdiel medzi ódou a piesňou?“
   </p>
   <p>
    „Žiaden iný,“ hovoril Bratoševič, „ako že óda horuje v myšlienkach a citoch vznešených,
         pieseň drží sa nížin života. Óda je pieseň vzdelaných ľudí. Meno prijali sme s vecou od Helénov
    <sup>
     [
     <a class="footnote" href="#ftn.id2578652" name="id2578652">
      59
     </a>
     ]
    </sup>
    a podržujeme pre rozdiel, hoci to isté znamená ako pieseň. Táto môže byť i
         žartovná, a vždy musí byť ľahká, plynná, prirodzená. Nám takéto piesne básni sám ľud, a
         síce tak zdarile, že mnohé z nich majú vysokú básnickú cenu.“
   </p>
   <p>
    „Oproti tomu na náboženské piesne a hymny,“ pokračoval, „ktoré už skladať náleží učeným,
         tak sme chudobní ako myš v kostole. Vy evanjelici ešte len máte obstojný spevník, ale náš
         katolícky slovenský ľud spieva v chrámoch a pri pochodoch piesne omnoho chatrnejšie, než v
         krčme a na ulici. Tie nevedomými organistmi složené, alebo z cudzích rečí bez umenia
         preložené pesničky tak sú nechutné, hlúpe, chatrné, často bohorúhavé, že vzdelaný človek
         nemôže neuraziť sa na nich. Ale fanariotské vrchnosti naše o to nedbajú, čo tam bečí
         opovržený ľud slovenský.“
   </p>
   <p>
    „A prečo ste neprijali,“ tázal sa Adam, „cirkevné piesne Hollého, ktorým venoval
         posledné dni svojho života? Hollý predsa nebol dáky náhodou z kláštora pochytený a z
         rozkazu básniaci, z maďarčiny prekladajúci mních, ale bol umelec.“
   </p>
   <p>
    „Svetský,“ dodal Bratoševič. „Dýcha vždy Vergíliom, nikdy nie Kristom. Forma i duch jeho
         piesní sú akési antické. A piesne duchovné majú byť najviac lyrické, Hollý ale v lyrike
         naskrze nevyniká. Inakšieho vkusu a inakších schopností muž musel by sa prichytiť k
         náboženskému básneniu a obetovať tomu celý život. Len tak mohlo by povstať dačo dokonalého,
         umeleckého a predsa prostého, vážneho a predsa ľahkého, vznešeného a predsa snadno
         pochopiteľného. Piesne cirkevné maly by byť vo svojom druhu to, čo sú svetské piesne
         národné. Aký tu dokonalý a predsa nehľadaný verš! Aký ľúbezný rozlet citov a myšlienok! Aká
         lahodná detinská prostota! Oproti tomu v cirkevných piesňach všetko je nútené, za vlasy
         pritiahnuté, nechutné, sprosté, i verš i myšlienka i obrat.“
   </p>
   <p>
    Lysý Janko priviedol potom do reči Hollého selanky, tázajúc sa ,profesora‘, či sa mu
         ľúbia?
   </p>
   <p>
    „Pekná zbytočnosť v dome spisby,“ pokrčil Bratoševič ramenami, „Selanky (idyly) líčia
         život pastiersky a roľnícky. To ale činí ľud náš najlepšie a najvernejšie sám, vo svojich
         piesňach. Škoda trudiť sa selankami v umelej forme Teokritovej
    <sup>
     [
     <a class="footnote" href="#ftn.id2578741" name="id2578741">
      60
     </a>
     ]
    </sup>
    a Vergíliovej.“
   </p>
   <p>
    „A čo súdiš o opísaní prírody?“ prehodil Pavlovič.
   </p>
   <p>
    „Opísanie prírody,“ odvetil Bratoševič, „deje sa u starých, týchto nedostižných
         majstrov, vždy len mimochodom a krátko. Sú to u nich ľúbe kvetiny na užitočnom náradí,
         okrasy na potrebných stavaniach. Ak nie je opísanie prírody nesené ani dejom, ani žiadnou
         zaujímavou myšlienkou, nemá cenu, a tým je nudnejšie, čím dlhšie.“
   </p>
   <p>
    „Vzťahuješ to i na opísanie podoby ľudskej?“ tázal sa ďalej Pavlovič.
   </p>
   <p>
    „Pravdaže,“ prisvedčil Bratoševič. „Ako je zaujímavé, keď sa mimochodom, krátkymi
         slovami a predsa názorne, zobrazí jar, leto, jeseň, zima, východ a západ slnka, búrka a
         podobné zjavy prírody; tak je tiež zaujímavé kratučké nastienenie krás ľudských, ženských i
         mužských. Nechutné ale je a ošklivé, keď sa o tom píšu celé knihy s hrdličím vzdychaním.
         Škoda prenášať do našej spisby blúzniny talianske. Dosť ich máme v našich pospolitých,
         najviac erotických, piesňach. Keby Kollár nebol zamiešal medzi svoje zamilované vzdychy
         znelky národné, tamtie by ľahko boly prišly v zabudnutie. Nič smiešnejšieho, ako to večné
         parobčenie, holúbkovanie a trúbenie celému svetu o tom, akú máme milenku.“
   </p>
   <p>
    Zarehotali sa všetci na tom, až prešli na iný predmet.
   </p>
   <p>
    Lysý Janko predložil otázku: „K akému druhu básní prináleží bájka?“
   </p>
   <p>
    „Jedni,“ slovil Bratoševič, „kladú ju do priečinka básní dejeličných, druhí do
         inotajných. Ale inotajka je len jeden druh bájky. Ja teda kladiem bájky medzi básne poučné,
         a tento jediný druh poučných básní radil by som zvlášť pestovať. Prisvedčujem tomu, čo
         povedá Boileau, že jedna dobrá bájka prevažuje prostredný epos.“
   </p>
   <p>
    „A predsa,“ pokúšal Janko profesora, „nič ľahšieho, ako napísať bájku.“
   </p>
   <p>
    „S rozdielom,“ mrštil Bratoševič hlavou. „Nič ľahšieho, ako napísať bájku akúkoľvek; ale
         nič ťažšieho, ako napísať bájku dobrú. Rozumiem takú, ktorá ťa mile prekvapí vtipom svojim
         a tak sa ti vperí do duše, že ju nikdy nezabudneš. Takáto bájka býva dar boží. Darmo ju
         hľadáš, darmo premýšľaš, ak ti sám nepríde šťastný nápad. Nájdeš len neprirodzené, nechutné
         táraniny. Dobrých bájok je málo. Najostrovtipnejšie zo všetkých sú ešte vždy grécke a
         predsa i tu nájdeš nejednu, pri ktorej len plecom kývneš.“
   </p>
   <p>
    „Čože teda požaduješ od bájky?“ nástojil Janko.
   </p>
   <p>
    „Prekvapujúcu pravdu v nesmysle,“ odvetil Bratoševič, „istú pravdepodobnosť vo
         vymyslenom deji, sloh voľno-ľahký, reč snadno srozumiteľnú. Zo všetkého musí vysvitať vyšší
         akýsi duch, nie pedantický rechtor. Potom bájku netreba miasť s pripodobnením, ako činí
         Krylov, ktorý má práve len v takýchto pripodobneniach záľubu.“
   </p>
   <p>
    „A či schvaľuješ,“ tázal sa Adam, „dlhé či krátke bájky?“
   </p>
   <p>
    „Dakedy,“ slovil Bratoševič, „je trochu pretiahnutá bájka príjemná, keď milo líči
         prírodu; ale bájke vôbec svedčí krátkosť a úsečnosť. Je to omrzlá vec, keď človek až po
         mnohých zbytočných, neprirodzených žvatlaninách domakať sa môže jadra, ako v Gellertovi,
    <sup>
     [
     <a class="footnote" href="#ftn.id2578896" name="id2578896">
      61
     </a>
     ]
    </sup>
    zčasti i v Krylovovi. Vtip nech vyskočí ako iskra z malej a ľahkej obálky. Môže
         ale i prílišná stručnosť byť bájke na ujmu, keď je vtip ako by bez tela. Túto chybu
         nachádzame u Krasińského.
    <sup>
     [
     <a class="footnote" href="#ftn.id2578918" name="id2578918">
      62
     </a>
     ]
    </sup>
    Malebnosť a stručnosť musia stáť v slušnom pomere. Stručnosť nech neprekáža
         malebnosti, malebnosť stručnosti. Za vzor by som odporúčal v každom ohľade svrchovaných a
         ešte vždy nedostihnutých majstrov, Grékov.“
   </p>
   <p>
    „Spomíname,“ ozval sa Janko, „často vtip. Mohol by si udať jeho povahu?“
   </p>
   <p>
    „Prečo nie?“ zasmial sa Bratoševič. „Vtip je to, na čom sa ľudia smejú, o čom povedajú,
         to je pekné. Ak s tým nie si spokojný, vtip je hra, a môže sa diať dvojím spôsobom: alebo
         smiešnym sostavením myšlienok, alebo vymyslením smiešnej situácie. Kto oba spôsoby v moci
         má a spolu im dá účinkovať, ten vie náležite potriasať bruchami.“
   </p>
   <p>
    „Ako náš ruský Gogoľ, nie pravda?“ smial sa Pavlovič. „Ten kujon vedel pri všetkom nájsť
         smiešne stránky. Preškoda, že jeho ,Mŕtve duše‘ zostaly nezavŕšené.“
   </p>
   <p>
    Ďalšiu rozmluvu pretrhol kropiť počínajúci májový daždík. A keď shovárajúci sa dvíhali
         sa s pažite, zmizli aj dvaja zpoza dubov nezbadane počúvajúci kaputoši.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2578390" name="ftn.id2578390">
        54
       </a>
       ]
      </sup>
      <span class="emphasis">
       <em>
        Ženkýlstvo
       </em>
      </span>
      — umelé slovo, znamená túžbu po ženách,
               sukničkárstvo
     </p>
    </div>
    <div class="footnote">
     <p>
      <sup>
       [
       <a class="para" href="#id2578416" name="ftn.id2578416">
        55
       </a>
       ]
      </sup>
      <span class="emphasis">
       <em>
        Alexej Stepanovič Chomjakov
       </em>
      </span>
      (1804 — 1860) — ruský spisovateľ,
               mystický idealista, jeden zo zakladateľov a najvýznamnejších stúpencov
               slavianofilstva
     </p>
    </div>
    <div class="footnote">
     <p>
      <sup>
       [
       <a class="para" href="#id2578435" name="ftn.id2578435">
        56
       </a>
       ]
      </sup>
      <span class="emphasis">
       <em>
        Neprirodzený epikurovec
       </em>
      </span>
      — pôžitkár. Epikuros (okolo r. 341 —
               270 pred n. l.), starogrécky materialistický filozof. Nachádzal šťastie v pocite
               slasti, spočívajúcom v nerušenom stave duševnej vyrovnanosti. Toto filozofické učenie
               sa neskôr vulgarizovalo na obyčajné rozkošníctvo a v takom smysle ho chápe i
               Záborský.
     </p>
    </div>
    <div class="footnote">
     <p>
      <sup>
       [
       <a class="para" href="#id2578528" name="ftn.id2578528">
        57
       </a>
       ]
      </sup>
      <span class="emphasis">
       <em>
        C. Cilnius Maecenas
       </em>
      </span>
      (okolo 74 — 64, umrel r. 8 pred n. l.) —
               rímsky štátnik, spisovateľ a štedrý priaznivec literatúry z Augustových čias
     </p>
    </div>
    <div class="footnote">
     <p>
      <sup>
       [
       <a class="para" href="#id2578542" name="ftn.id2578542">
        58
       </a>
       ]
      </sup>
      <span class="emphasis">
       <em>
        August
       </em>
      </span>
      — prvý rímsky cisár (63 pred n. l. — 19 n. l.). Meno
               Augustus (vznešený) dostal od senátu a ľudu r. 27 pred n. l. Jeho matka Attia bola
               dcéra mladšej sestry G. Julia Caesara, ktorý ho adoptoval za syna a dediča.
     </p>
    </div>
    <div class="footnote">
     <p>
      <sup>
       [
       <a class="para" href="#id2578652" name="ftn.id2578652">
        59
       </a>
       ]
      </sup>
      <span class="emphasis">
       <em>
        Od Helénov
       </em>
      </span>
      (gréc.) — starých Grékov
     </p>
    </div>
    <div class="footnote">
     <p>
      <sup>
       [
       <a class="para" href="#id2578741" name="ftn.id2578741">
        60
       </a>
       ]
      </sup>
      <span class="emphasis">
       <em>
        Theokritos
       </em>
      </span>
      (okolo r. 280 pred n. l.) — grécky idylický
               básnik
     </p>
    </div>
    <div class="footnote">
     <p>
      <sup>
       [
       <a class="para" href="#id2578896" name="ftn.id2578896">
        61
       </a>
       ]
      </sup>
      <span class="emphasis">
       <em>
        Christian Fürchtegott Gellert
       </em>
      </span>
      (1715 — 1769) — nemecký
               mravoučný básnik. Bol profesorom poézie a retoriky na univerzite v Lipsku.
     </p>
    </div>
    <div class="footnote">
     <p>
      <sup>
       [
       <a class="para" href="#id2578918" name="ftn.id2578918">
        62
       </a>
       ]
      </sup>
      <span class="emphasis">
       <em>
        Zygmunt Krasiński
       </em>
      </span>
      (1812 — 1859) — slávny poľský básnik,
               narodený v Paríži, kde i zomrel. Známa je najmä jeho „Nebožská komédia“ (1834) a
               dramatická báseň „Irydion“, vydaná r. 1836 v Paríži.
     </p>
    </div>
   </div>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="id2578984">
       </a>
       VI
      </h2>
     </div>
    </div>
   </div>
   <p>
   </p>
   <p>
   </p>
   <p>
    Tí, za ktorými striehli, pokračovali v rozhovore, po kúpeli a občerstvení, na hospode
         Bratoševičovej.
   </p>
   <p>
    Prešli teraz už na básnické formy, viazanú reč, miery, verše.
   </p>
   <p>
    Napred prišiel na pretras časomer a mocomer,
    <sup>
     [
     <a class="footnote" href="#ftn.id2579012" name="id2579012">
      63
     </a>
     ]
    </sup>
    čo Adam vysvetlil takto: Starí Indovia, Gréci a za týmito Latiníci brali za
         základ veršov náčasie, to jest časovú dlhosť a krátkosť syláb. A nemohli nič lepšieho
         učiniť. Básnictvo bolo za dávnych časov vcele, teraz je aspoň zčasti, spojené s hudbou; a
         hudba je najdokonalejšia vtedy, keď verše tak rozoznávajú dlhé a krátke sylaby, ako ona
         rozoznáva dlhšie a kratšie trvanie tónov. Povstáva z toho tá najlahodnejšia shoda veršovej
         miery s hudbou. Na dlhé a krátke sylaby verša kladie hudec svoje dlhé a krátke tóny,
         počítajúc dve krátke na jednu dlhú. Ale tejto miery nové germánsko-latinské reči nie sú
         schopné, pretože v nich náčasia niet.
    <sup>
     [
     <a class="footnote" href="#ftn.id2579049" name="id2579049">
      64
     </a>
     ]
    </sup>
    V starých klasických rečiach činí sa makavý rozdiel medzi sylabou dlhou a
         krátkou: v jazykoch germánsko-latinských všetky sylaby sú krátke. K tomu prichodí ich
         neprirodzený a potvorný pravopis. Jeden zvuk píše sa i troma písmenami, napr. nemecké
         „sch“, francúzske „eau“. Ináč píšu, ináč vyslovujú. Celé napísané sylaby sú nemé,
         nevyslovujú sa naskrze. Čože teda vymysleli? Povedali: v našej reči náčasia niet, ale je
         názvuk.
   </p>
   <p>
    „Chceš snáď povedať prízvuk, to jest akcent,“ pretrhol ho Janko. „Tak to nazývajú Česi.“
   </p>
   <p>
    „Viem,“ slovil Adam, „ale ja rozoznávam prízvuk od názvuku. Prízvuk mi je to, čo sme
         zvykli nazývať rýmom (der Reim), lebo tu sa prízvukujú, skladajú rovnozvučné koncovky.
         Nemožno to označiť príhodnejším slovom, ako prízvuk. Názvuk mi je akcent, rusky ,naraženie‘
    <sup>
     [
     <a class="footnote" href="#ftn.id2579096" name="id2579096">
      65
     </a>
     ]
    </sup>
    to jest tá vlastnosť slov, že v každom jedna sylaba vyslovuje sa s väčším
         dôrazom, s väčšou mocou. Toto je od náčasia celkom rozdielne. Náčasie leží v čase, názvuk v
         moci a dôraze. Náčasie pozostáva v tom, že sylabu za dlhší alebo kratší čas vyslovujeme,
         názvuk v tom, že väčší alebo menší dôraz na ňu pri vyslovení kladieme. Toto sa v našej reči
         dakedy srovnáva, dakedy nie. Tak napríklad v slove ,tráva‘ na prvej sylabe leží aj náčasie
         i názvuk, lebo ju i ťaháme, i s väčšou mocou vyslovujeme, ale v slove ,nemý‘ vyslovujeme
         prvú sylabu s väčšou mocou, druhú potom ťaháme. Názvuk má každá reč, náčasie reči
         germánsko-latinské nemajú.“
   </p>
   <p>
    „Ale česko-slovenská ho má,“ pretrhol ho zase Janko.
   </p>
   <p>
    „Má,“ prisvedčil Adam, „a to tak silne a určite vyrazené, ako v gréčtine. Ale ostatné
         nárečia slovanské, ruské, poľské, ho tiež nemajú; ba nemá ho ani naša tu sotáčina. Šarišan
         ti žiadnu sylabu neťahá, všetky vyslovuje krátko.“
   </p>
   <p>
    „Maďarčina má tiež náčasie,“ ozval sa Pavlovič.
   </p>
   <p>
    „A to až nazbyt silné,“ prisvedčil Adam. „Ale ja hovorím o rečiach germánsko-latinských.
         V týchto sú všetky sylaby krátke. Preto, čo vymysleli? V našej reči, povedali, náčasia
         niet; vezmime teda za základ veršovej miery názvuk. Grék a Riman hľadeli na dlhosť sylaby,
         my hľaďme na akcent. A na tomto potom osnovali svoju prozódiu, ktorú ja som nazval
         mocomernou. Podľa tejto písali potom i Grékmi vynájdené a ich vtipom milými učinené verše,
         menovite hexametre a pentametre.
    <sup>
     [
     <a class="footnote" href="#ftn.id2579169" name="id2579169">
      66
     </a>
     ]
    </sup>
    Pravda, že to zneje, ako bys’ pílku ostril alebo lyžicou piesok na tanieri
         drhol. Náhradou časomeru uviedli prízvuk, počali páriť rovnozvučné koncovky na konci
         veršov. Pri všetkých takýchto prízvučných veršoch ale šetria, okrem počtu syláb, ešte inú
         mieru, Maďari na základe časomeru, Nemci na základe mocomeru.“
   </p>
   <p>
    „Tento mocomer,“ ozval sa Pavlovič, „privlastnili si aj Rusi a Poliaci.“
   </p>
   <p>
    „Nezbývalo im nič iného,“ prisvedčil Adam, „keď v ich nárečí náčasia niet. Divno ale, že
         i Česi, zaznajúc povahu svojho nárečia, pobehli za Nemcami a počali tiež písať verše na
         základe mocomeru. Z toho opičiackeho neduhu vyliečili ich nadobro Kollár, Šafárik,
         Benedikty vydaním ,Počátků básnictví českého‘
    <sup>
     [
     <a class="footnote" href="#ftn.id2579219" name="id2579219">
      67
     </a>
     ]
    </sup>
    a zvlášte vystavenými dokonalými vzormi.“
   </p>
   <p>
    „A predsa,“ ozval sa Bratoševič, „ja nedávam vo všetkom za pravdu týmto chrániteľom od
         zablúdenia. Ak chceme písať hexametre a pentametre a potrebovať grécke lyrické verše,
         sapfické, alkaické a iné,
    <sup>
     [
     <a class="footnote" href="#ftn.id2579250" name="id2579250">
      68
     </a>
     ]
    </sup>
    dobre, merajme stopy na základe náčasia. Keď ale píšeme lyrické verše prízvučné
         alebo jambické a trochejské
    <sup>
     [
     <a class="footnote" href="#ftn.id2579265" name="id2579265">
      69
     </a>
     ]
    </sup>
    bez prízvuku, tu môžeme sylaby merať na základe ľahkého názvuku, ba i na samé
         ucho sa spoľahnúť straniva ľubozvučnosti, ako to učinil sám Kollár. V jeho znelkách niet
         ani jambov, ani trochejov prísne vymeraných a odvážených, a predsa uchvacujú svojou krásou.
         Sú snáď práve pre ich voľný tok milšie. Ja nevidím, aká v tom krása, aby sa vždy dlhá a
         krátka sylaba striedaly. Súdim, že tejto jednotvárnosti treba sa vyhnúť, nie pracne ju
         hľadať. Jednako dvoma ťažkými putami obťažovať verš neradno. Kde je dokonalý časomer, načo
         tam ešte prízvuk? A kde prízvuk je, tam i časomernú zovrubnosť žiadať je prílišné. Musí
         potom trpieť jedno alebo druhé; a trpieva obyčajne to brnkanie prízvučnými koncovkami. Bez
         tohoto bola by nejedna báseň príjemnejšia. Je to okrem toho dačo z cudziny k nám
         prineseného. Dávni Slovania neznali prízvuk, ako svedčia básne kráľovodvorské, a neznajú ho
         doposiaľ Srbi. Germánsko-arabské itititikanie prišlo k nám až vtedy, keď sa už rýdzi,
         ušľachtilý vkus predkov našich skazil. Teraz to už, pravda, prešlo do krvi nášmu ľudu, nemá
         viac piesne bez prízvučného cengania a brnkania. Ale časomer aspoň pri tom nepotrebuje,
         mocomer len súdom ucha.“
   </p>
   <p>
    „Ty, ako vidím,“ slovil Pavlovič, „nie si nepriateľom ani časomeru, ani mocomeru, ani
         prízvuku. Povedz teda, akú mieru radíš upotrebiť pre jednotlivé druhy básní?“
   </p>
   <p>
    „Pre hrdinskú báseň,“ odvetil Bratoševič, „nech je svetská, nech náboženská, odporúčam
         prísne časomerné hexametre, pretože diela takéto čítavajú len ľudia vzdelaní. Kto by sa
         štítil trudu a snáď i na menej vzdelaných bral ohľad, ktorí krásu časomeru nechápu a
         necítia, môže upotrebiť i našu národnú slovanskú mieru, ktorá šetrí len počet syláb, pretinu
    <sup>
     [
     <a class="footnote" href="#ftn.id2579335" name="id2579335">
      70
     </a>
     ]
    </sup>
    a blahozvučnosť, meranú uchom. Prízvučné oproti tomu verše a slohy vcele
         zavrhujem, pretože to zapríčiňuje hnusné itititikanie a úplnému vylíčeniu predmetu doprosta
         odporuje. V slohe musí byť predmet ukončený. Nemožno ho teda náležite vylíčiť, a zase
         plnosť slohy vyhľadáva vpletenie mnohých zbytočných klebiet, ako to vo všetkých prízvukom
         písaných hrdinských básňach vidíme. Z udaných príčin v takom stoja pomere k eposu
         Homérovmu, ako čiarkové nákresy k úplnej maľbe. Kto však by chcel písať hrdinskú báseň
         lyrickú, čo sme my zavrhli, ten by slušne upotrebil prízvuk. Bo to sa musí dať, že na
         lyrické básne hodí sa prízvuk výborne, časom býva až úchvatný. Radil by som ale držať sa
         stálej vkusnej formy. Neviazané miešanie všelijakých krátkych, dlhých veršov a veršíkov
         pristane len bájke. Pre rozprávky hodí sa len reč neviazaná, a pre divadelné hry naša
         ľahká, jednoduchá národná miera, ako ju vidíme v rukopise kráľovodvorskom
    <sup>
     [
     <a class="footnote" href="#ftn.id2579376" name="id2579376">
      71
     </a>
     ]
    </sup>
    a v srbských piesňach.“
   </p>
   <p>
    „Označ trochu bližšie,“ ozval sa Pavlovič, „túto slovanskú mieru.“
   </p>
   <p>
    „Učinil som to už,“ odvetil mu Bratoševič. „Riekol som, že šetrí len počet syláb,
         pretinu a blahozvučnosť, meranú uchom. Na jamby a trocheje sa neviaže. Na to ale hľadieť
         nutné, aby každý verš obsahoval ukončenú výpoveď, alebo aspoň tam sa končil, kde myšlienka
         prirodzene odpočíva. Ináč je to len sfušovaná próza.“
   </p>
   <p>
    „Tu teda,“ riekol Adam, ani o časomere, ani o mocomere reči niet; tento jednako musia
         vynálezcovia jeho podržať len pre seba.“
   </p>
   <p>
    „Ba musia sa trochu i pri miere slovanskej šetriť trocheje na základe mocomeru,“ opravil
         sa Bratoševič, „hoci v tom necháva sa veliká sloboda.“
   </p>
   <p>
    Janko predložil otázku: „Či radíš písať hneď vo veršoch, či napred prózou?“
   </p>
   <p>
    „Shromažďovanie látky, myslím, že musí predchádzať,“ odvetil Bratoševič. „Ktorý murár
         snášal by po jednom kamienku a hneď každý vpravoval do steny? Prozaický koncept, zvlášte
         väčšieho diela, ukáže súčasne básnikovi jeho cenu. Bo čo v próze je ničomné, nezaujímavé,
         bude i vo veršoch.“
   </p>
   <p>
    „Či nezostane to ale i potom len prózou, čo zprvopočiatku vzniklo ako próza?“ vyslovil
         obavu Janko.
   </p>
   <p>
    „Rozumiem,“ opravil ho Bratoševič, „prózu básnickú. I táto pri uvedení do veršov musí
         viazať na seba ešte žhavejšiu a kvetnatejšiu podobu. Lebo od výrazu závisí v básnictve
         všetko. Tá istá myšlienka stáva sa výrazom i vznešenou, i povšednou a chatrnou. Vezmime
         napr. to Horácovo: „Pallida mors aequo pede pulsat pauperum tabernas regumque turres.“
    <sup>
     [
     <a class="footnote" href="#ftn.id2579458" name="id2579458">
      72
     </a>
     ]
    </sup>
    ,Ó, to krásne!‘ vykríkne každý. Povedzme to ináč: ,Všetci umrieť musíme‘. Od
         toho sa odvráti každý.“
   </p>
   <p>
    „Tu príčina,“ pokračoval, „prečo je nesnadné prekladanie diel básnických do iných rečí.
         Môžeš pretlmočiť verne myšlienku, ale nenájdeš tak primeraného, žhúceho, úchvatného výrazu,
         akého použil nadšený básnik v pôvodine. Kto by to mal dokázať, musel by byť nemenší majster
         od pôvodcu samého, čo viac, musel by byť jeho duchom vcele presiaknutý, musel by vcele s
         ním žiť a cítiť, aby oduševnenosť dávala i jemu na ruku výrazy rovnako ostré, rovnako
         vznešené, rovnako žhúce a prekvapujúce, čo je úplná nemožnosť. Preto všetky preklady
         básnické bývajú len mdlým tieňom pôvodiny, práve tak ako snímky obrazov. Niet v nich tej
         sily, krásy, sviežosti, života, ducha, zaujímavosti, ktorou vyznačuje sa pôvodina. To tým
         menej, že prekladači nebývajú najnadanejší umelci. Opravdivý génius tvorí radšej sám.“
   </p>
   <p>
    „Ja teda,“ zasmial sa ošemetne Janko, „preložím radšej sám svoju ,Bitku u Lučenca‘
    <sup>
     [
     <a class="footnote" href="#ftn.id2504479" name="id2504479">
      73
     </a>
     ]
    </sup>
    do všetkých rečí na svete.“
   </p>
   <p>
    A tým sa dokončila vedecká rozmluva. Adam potľapkal Bratoševiča po pleci: „Tvoje teórie
         o umení básnickom zaslúžily by uverejnenie.“
   </p>
   <p>
    „Bola by to vec zbytočná,“ uškrnul sa Bratoševič. „Všetky teórie malého sú úžitku.
         Génius tvorí si pravidlá sám, všednému rozumu všetky nič neosožia. Ja sám, ktovie, ako som
         svoje pravidlá a predpisy uskutočnil? Keby ste čítali moje diela, povedali by ste možno,
         ako sa hovorieva o dobrých kazateľoch a planých ľuďoch: ,Predpisy svoje zahanbuje skutkom‘.
         Šťastný prirodzený talent, železná vytrvalosť, všestranná vzdelanosť, dobré vzory, to jest,
         čo básnika činí básnikom.“
   </p>
   <p>
    Po daktorých obojetných rečiach uberali sa už večerom von, a vtedy odskočili odo dverí
         kaputoši. Na vyšlých pozreli škarede, zvlášte ten mladý pánik s popovským kolárom na šiji.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2579012" name="ftn.id2579012">
        63
       </a>
       ]
      </sup>
      <span class="emphasis">
       <em>
        Časomer a mocomer
       </em>
      </span>
      — novotvary. Obvyklé pomenovania sú:
               časomiera a prízvučnosť.
     </p>
    </div>
    <div class="footnote">
     <p>
      <sup>
       [
       <a class="para" href="#id2579049" name="ftn.id2579049">
        64
       </a>
       ]
      </sup>
      <span class="emphasis">
       <em>
        Pretože v nich náčasia niet
       </em>
      </span>
      — nie sú schopné rozlišovať dlhé
               a krátke slabiky. (Pre vyslovenie dlhej slabiky vyžaduje sa raz toľký čas, ako pre
               krátku slabiku, iným slovom; jedna dlhá slabika rovná sa dvom krátkym.)
     </p>
    </div>
    <div class="footnote">
     <p>
      <sup>
       [
       <a class="para" href="#id2579096" name="ftn.id2579096">
        65
       </a>
       ]
      </sup>
      udarenie. (Pozn. vydavateľa.)
     </p>
    </div>
    <div class="footnote">
     <p>
      <sup>
       [
       <a class="para" href="#id2579169" name="ftn.id2579169">
        66
       </a>
       ]
      </sup>
      <span class="emphasis">
       <em>
        Hexametre a pentametre
       </em>
      </span>
      (gréc.) — význačné veršové formy.
               Hexameter je najstaršie metrum (vzorec) gréckeho básnictva. Skladá sa zo šiestich
               štvordobových daktylov (stopa, v ktorej je prvá slabika dlhá a nasledujúce dve sú
               krátke). Pentameter je daktylský verš o piatich stopách. Nevyskytuje sa v básňach
               sám, ale spolu s hexametrom tvorí distichon (dvojveršie). Skladá sa z dvoch polovíc,
               z ktorých každá má dva daktyly a jednu dlhú prebytočnú slabiku.
     </p>
    </div>
    <div class="footnote">
     <p>
      <sup>
       [
       <a class="para" href="#id2579219" name="ftn.id2579219">
        67
       </a>
       ]
      </sup>
      <span class="emphasis">
       <em>
        Počátkowé českého básnjctwj obzwlásstě prozodye. W Presspurku
                  1818
       </em>
      </span>
      — Pôvodcami tejto knihy boli František Palacký a Pavel Jozef
               Šafárik. Dielo spracovali z popudu Josefa Jungmanna a proti prízvučnej prozódii (jej
               pôvodcom pre novočeskú literatúru bol patriarcha slavistiky Josef Dobrovský) chceli
               zaviesť prozódiu časomernú. Pokus zostal pokusom a česká i slovenská literatúra
               zotrvala pri prízvučnej prozódii.
     </p>
    </div>
    <div class="footnote">
     <p>
      <sup>
       [
       <a class="para" href="#id2579250" name="ftn.id2579250">
        68
       </a>
       ]
      </sup>
      <span class="emphasis">
       <em>
        Verše sapfické, alkaické
       </em>
      </span>
      — starogrécke veršové formy
     </p>
    </div>
    <div class="footnote">
     <p>
      <sup>
       [
       <a class="para" href="#id2579265" name="ftn.id2579265">
        69
       </a>
       ]
      </sup>
      <span class="emphasis">
       <em>
        Ani jambov, ani trochejov
       </em>
      </span>
      — Grécke pomenovanie veršových
               stôp, z ktorých jamb má prvú slabiku krátku a druhú dlhú. Trochej má naopak prvú
               slabiku dlhú a druhú slabiku krátku.
     </p>
    </div>
    <div class="footnote">
     <p>
      <sup>
       [
       <a class="para" href="#id2579335" name="ftn.id2579335">
        70
       </a>
       ]
      </sup>
      <span class="emphasis">
       <em>
        Pretinu
       </em>
      </span>
      (lat.) — caesuru, prestávku vo verši
     </p>
    </div>
    <div class="footnote">
     <p>
      <sup>
       [
       <a class="para" href="#id2579376" name="ftn.id2579376">
        71
       </a>
       ]
      </sup>
      <span class="emphasis">
       <em>
        V rukopise kráľovodvorskom
       </em>
      </span>
      — Je to známy Rukopis
               královodvorský, falzifikát Václava Hanku a Josefa Lindu, „objavený“ r. 1817. Záborský
               ho, ako azda všetci súčasní Slováci, pokladal za pravý a za pamiatku staročeskej
               poézie.
     </p>
    </div>
    <div class="footnote">
     <p>
      <sup>
       [
       <a class="para" href="#id2579458" name="ftn.id2579458">
        72
       </a>
       ]
      </sup>
      <span class="emphasis">
       <em>
        Pallida mors aequo pede pulsat pauperum tabernas regumque
       </em>
      </span>
      (lat.) — bledá smrť klope rovnako na chatrč bedárovu ako i palác kráľov
     </p>
    </div>
    <div class="footnote">
     <p>
      <sup>
       [
       <a class="para" href="#id2504479" name="ftn.id2504479">
        73
       </a>
       ]
      </sup>
      Báseň hrdinská v hexametroch. Pisateľ tohoto ju videl r. 1836 u Hlovíka; po smrti
               jeho márne sa dopytoval na ňu.
     </p>
    </div>
   </div>
  </div>
  <div>
   <div class="titlepage">
    <div>
     <div>
      <h2 class="title">
       <a name="id2504538">
       </a>
       VII
      </h2>
     </div>
    </div>
   </div>
   <p>
   </p>
   <p>
   </p>
   <p>
    Na druhý deň, pretože tráva bola ešte trochu vlhká, prechádzali sa naši básnici po
         drobným pieskom vysypanom stromoradí v lese.
   </p>
   <p>
    Tu doposiaľ obracaný ,profesor‘ vzal so svojej strany Hlovíkovcov na otázku straniva
         reči. „Vy,“ hovoril, „píšete, tuším, česky. Čeština je istým spôsobom srastená s vaším
         evanjelickým vierovyznaním. Nemôžete od nej odstúpiť bez nebezpečenstva cirkvi.“
   </p>
   <p>
    „Nemôžeme ani nechceme,“ mrštil Adam hlavou, „bo vidíme pred nami zívajúcu priepasť a
         máme odstrašujúci príklad vo vás. Cesta, na ktorú uviedol Bernolák vás a chcú uviesť
         oblažitelia nás, je cesta predpísaná tými nesmrteľnými vrahmi, ktorí nám už dávno hrajú o
         život. Chcú nás vcele osihotiť, od všetkých iných Slovanov úplne odlúčiť, aby sme odnikade
         nedostávali posily. A pri tom nezastanú. Osihotiac nás, budú nás drobiť medzi sebou. Teraz
         kričia ich náhončí: ,My sme Slováci, nie Česi.‘ Náhle od týchto odlúpia sa úplne Slováci,
         budú kričať sprostáci a zradci: ,My vašu spisovnú reč nerozumieme, vy čechizujete,
         rusizujete, liptákujete, sotákujete;
    <sup>
     [
     <a class="footnote" href="#ftn.id2504594" name="id2504594">
      74
     </a>
     ]
    </sup>
    my chceme reč inú, reč takú a takú, reč našu‘. Vyjde z toho aspoň dvadsať
         spisovných rečí slovenských, a vrahovia budú pri svojom cieli. Slováci zúfajú sami nad
         sebou a vrhnú sa v náručie Maďarom. To je, čo Bernolák v svojej holubičej prostote nevidel,
         keď sa dal hnúť k tvoreniu novej spisovnej reči slovenskej. Keby sa bol vyrovnal chytrosťou
         vrahom, na kriky: ,Nechceme češtinu!‘ bol by odvetil: ,Učte sa!‘ Ani slovenčinu nebudete
         rozumieť bez učenia. Bernolák ale bol muž krátkozraký. Neuhádnúc úmysly protivníkov života
         slovenského, rozťal posvätný sväzok, ktorý do jeho časov spojoval Slovákov i medzi sebou i
         s Čechmi. Vám katolíckym Slovákom stalo sa tým to, čo sudu po preseknutí obruče. Rozpadli
         ste sa na tisíce kusov. Píšete a kážete každý, ako kto ráči. Koľko vás je, toľko spisovných
         rečí a ortografií.
    <sup>
     [
     <a class="footnote" href="#ftn.id2504637" name="id2504637">
      75
     </a>
     ]
    </sup>
    Miesto Kralickej biblie, tejto perly neoceniteľnej, dostali ste do chrámov
         handry Palkovičovské.
    <sup>
     [
     <a class="footnote" href="#ftn.id2504649" name="id2504649">
      76
     </a>
     ]
    </sup>
    Oštedrili vás Maďari aj novým slovníkom a novou mluvnicou, aby ste len ukázali
         Čechom chrbát. Že sa potom medzi sebou rozpadnete, životaneschopnými stanete, to
         predvideli. My radi sa podrobujeme silnejším Čechom, kvôli jednote. Trudno nám spoločne
         utvoriť dáku slova hodnú literatúru, nie žeby sme zakladali dve, ak sa rozcapartenosť
         slovenská v jedno spojiť dá.“
   </p>
   <p>
    „Ale to len predsa nebudete tajiť,“ namietol Bratoševič, „že slovenčina lepšie zachovala
         staré formy reči. Ak chcú Česi poznať, ako hovorili ich dávni predkovia, musia počúvať
         Slováka. Ich pamätníky drievnosti ponášajú sa viac na slovenčinu, než na terajšiu, vlivom
         nemčiny znešvárenú, češtinu. Tamtá podržala pravekú svoju povahu, táto stvrdla v nemeckých
         a ponemčilých ústach ako kameň, potratila presné slovanské formy, okyptila ohyby, pribrala
         nemecké výrazy, osvojila si nemecké obraty, celú nemeckú skladbu.“
   </p>
   <p>
    „Vysmieval sa kotol hrncu,“ uškrnul sa Janko. „Keď čeština utrpela mnoho od nemčiny,
         stratila i naša slovenčina nemálo zo svojej rýdzosti vlivom latinčiny a maďarčiny.“
   </p>
   <p>
    „A keď slovenčina,“ dodal Adam, „zachovala lepšie formu, plnšie a určitejšie ohyby,
         stratila miesto toho obsah reči. Iných slov nemáme, ako ktoré sa vzťahujú na každodenný
         sedliacky a pastiersky život. Vedecké slová musíme všetky prebrať od Čechov. Bez nich by
         sme doposiaľ nielen žiadnu literatúru, lež snáď ani písma nemali, ako Hotentoti.“
   </p>
   <p>
    „Aspoň to mi dopustíte,“ namietol zase Bratoševič, „že Slovákom je slovenčina
         srozumiteľnejšia než čeština?“
   </p>
   <p>
    „To už práve nie,“ potriasol Adam hlavou. „Ukážem ti to na živom príklade. V Košiciach
         žije mlynár Kirjaňovský. Tento bohatý katolík stal sa akýmsi divom milovníkom českej
         literatúry. Kde len môže českú knihu dostať, kúpi ju. Má značnú knižnicu. Keď som mu
         doniesol Lichardovu slovenskú ,Pokladnicu‘, horšil sa veľmi, že on tú ,češtinu‘ nerozumie.
         Ja sám, ktorý české knihy dokonale rozumiem, nachádzam v slovenských premnoho, mne naskrze
         neznámych slov a výrazov. Nevedomci a prenajatí zradcovia zatracujú Čechov pre vymýšľanie
         nových vedeckých slov; to ale schvaľujú, keď ich Maďari kujú na tisíce. Berú to za príčinu
         pre úplné sa odlúčenie od Čechov; ale zavedením slovenskej spisovnej reči sťažnostiam sa
         neodpomôže. Musíme buď prijať slová české, buď sami nové vymýšľať, vždy na pohoršenie takým
         pánom, milujúcim pohodlnosť, ktorí by chceli, aby im pečené holuby vletely do úst. Teraz
         obviňujú z nesrozumiteľnosti češtinu, potom budú obviňovať slovenčinu. Tomu sa nijako
         nemôžeme vyhnúť, keď raz stojíme pod vražobnými mocnosťami, ktoré len pre zradu národnú,
         zaprenie svojho pôvodu a nevedomosť slovenčiny majú odmenu. Keby duchovné i svetské
         vrchnosti nám prialy, dobre s nami smýšľaly, vtedy, keby sa ozval nevedomec alebo zlostník
         ,Ja tú reč nerozumiem!‘, odvetily by mu: ,Uč sa, kujon!‘ a zriadily by katedry reči. Teraz,
         keď je všetko vítané, čo medzi Slovákmi zmätkov narobiť, slovenčinu zoškliviť môže, vždy
         bude vinovatá reč, nikdy nie pohodlný nedbanlivec alebo nestydatý, v mrzkostiach chválu
         hľadajúci zradca.“
   </p>
   <p>
    „Keby sme mali aspoň len ten skromný výhľad,“ prejal slovo lysý Janko, „že sa medzi
         sebou v jednej spisovnej reči sjednotíme! Ale kto sa môže mámiť touto nádejou? Veď Slováci
         nie sú národ jednej liatby. Máme mnoho a tak odchodných nárečí, že sa delia jedno od
         druhého viac, než všetky od češtiny. Nadto nenávidia, vysmievajú sa vospolok Liptáci,
         Šarišania, Gemerčania, Trenčania. Čo z toho vyjde? Babylonský zmätok, dvadsatoraká
         slovenčina s maďarskou ortografiou a bez literatúry. Bola to najväčšia krátkozrakosť a
         neopatrnosť, spustiť sa češtiny, ktorá akúsi svätú úctu požívala u všetkých.“
   </p>
   <p>
    „Vy hľadáte, čo už máme,“ mrštil Bratoševič rukou. „Sme, chvalabohu, sjednotení v
         hattalčine; len daktorí ešte zazeráte do Čiech. Píšte všetci jednako.“
   </p>
   <p>
    „Jednako?“ učinil Janko úškľabnú tvár. „A Thull kde? Répászky József
    <sup>
     [
     <a class="footnote" href="#ftn.id2580218" name="id2580218">
      77
     </a>
     ]
    </sup>
    kde? Iné ošprty kde? Nakocháš sa ty tej jednoty! Uvidíš, že sa odlúpia od
         ostatných Slovákov napred naši tu Sotáci, potom iní. Tam všetko možno, kde vyššie mocnosti
         podporujú v boji nevedomcov proti vedomcom, zradcov proti verným synom národa. Chybujú nám
         všetky podmienky sjednotenia. Mesta ústredného nemáme; vláda, školy, verejný život
         nedodávajú závažnosti žiadnemu nárečiu; ani žiadne z týchto nie je v sebe tak mocné, aby
         svojou silou nad inými zvíťaziť muselo. Roztrhli sme nerozvážne sväzok, ktorý sme mali
         všemožne upevňovať.“
   </p>
   <p>
    „Vážne sú, uznávam, vaše dôvody,“ ozval sa naposledok Bratoševič. „Ja sám prepracujem
         všetky svoje diela a prelejem do češtiny. Sľubujete mi hodný odbyt v Čechách?“
   </p>
   <p>
    „Len vtedy,“ uškrnul sa Adam, „ak sa ti šťastlive bedna s knihami stratí. Celé naše
         literárne spojenie s Čechmi pozostáva v tom, že meno na Slovensku vyšlej knižky v Musejníku
    <sup>
     [
     <a class="footnote" href="#ftn.id2580268" name="id2580268">
      78
     </a>
     ]
    </sup>
    sa pre novotu vytlačí. Česi majú nepremožiteľnú ošklivosť proti všetkým
         Slovákmi vydaným knižkám. Následok to chlapeckého spisovateľstva, na ktoré i my žehreme.“
   </p>
   <p>
    „A na Slovensku,“ tázal sa ďalej Bratoševič, „aký mi sľubujete odbyt, ak vydám svoje
         diela česky?“
   </p>
   <p>
    „Slováci zase,“ hodil Adam rukou, „ošklivia si Slovákom vydané české knihy.“
   </p>
   <p>
    „Mám vás!“ zakľúčil víťazne Bratoševič. „Škoda bolo, pravda, zakladať rozdielnu
         slovenskú spisovnú reč a literatúru, ale my to už viac napraviť nemôžeme. Vrhnutý je kameň
         do mora, ktorý my nevytiahneme. Keď knihy české ani pobúrení raz Slováci, ani neteční Česi
         nechcú, tým je otázka vyriešená. Ostáva už len písať slovensky, alebo odhodiť vcele pero.
         Od Čechov tiež očakávať nemožno, aby prijali naše zachovalejšie formy, bo sa boja zmätkov.
         Milšia im jednota pri chybnej, než rôznice pri dokonalejšej reči.“
   </p>
   <p>
    „A ty, čo si si tak vzdychol?“ obrátil sa k Pavlovičovi.
   </p>
   <p>
    „Nad naším slovanským či osudom, či nerozumom,“ riekol tento. Píšeme a hovoríme o
         literárnom spojení všetkých, vskutku drobíme sa vždy viac. I naši Malorusi dali sa ošialiť
         vražobným Poliakom, chcú sa tiež literárne odlúčiť od Veľkorusov.“
   </p>
   <p>
    To vyvolalo hádku o možnosti jednej spisovnej reči pre celé Slovanstvo. Ustálili sa na
         tom, že by len to bolo praktické, keby všetci Slovania prijali jedno hotové nárečie.
   </p>
   <p>
    Počas pretriasania tejto otázky prišli básnikom v ústrety známi nám kaputoši, rozmnožení
         teraz jedným bruchatým svetským pánom a jedným pátrom. Ten spupný mladý človek s kolárom na
         šiji pozastavil sa, pozrel sršiacim okom na Bratoševiča a zavrčal: „Panslavistické
         sprisahanie.“
   </p>
   <p>
    „Pravdaže,“ odsekol Bratoševič s prísnym pohľadom. „Prisahali sme nenávisť všetkým
         beťárom.“
   </p>
   <p>
    Tovarišom riekol po odchode honfíkov:
    <sup>
     [
     <a class="footnote" href="#ftn.id2580367" name="id2580367">
      79
     </a>
     ]
    </sup>
    „Tu, hľa, verný jeden vzor, akých to teraz v našich semeniskách vychovávajú
         Pandrlákov.“
   </p>
   <p>
    Necítili sa potom viac naši básnici bezpečnými medzi odrodilou háveďou. Ušli ešte toho
         dňa od beťárov domov.
   </p>
   <p>
   </p>
   <div class="footnotes">
    <br/>
    <hr align="left" width="100"/>
    <div class="footnote">
     <p>
      <sup>
       [
       <a class="para" href="#id2504594" name="ftn.id2504594">
        74
       </a>
       ]
      </sup>
      <span class="emphasis">
       <em>
        Sotákujete
       </em>
      </span>
      — myslí sa východoslovenské nárečie, v ktorom „so“
               znamená „čo“
     </p>
    </div>
    <div class="footnote">
     <p>
      <sup>
       [
       <a class="para" href="#id2504637" name="ftn.id2504637">
        75
       </a>
       ]
      </sup>
      <span class="emphasis">
       <em>
        Ortografií
       </em>
      </span>
      (gréc.) — pravopisov
     </p>
    </div>
    <div class="footnote">
     <p>
      <sup>
       [
       <a class="para" href="#id2504649" name="ftn.id2504649">
        76
       </a>
       ]
      </sup>
      <span class="emphasis">
       <em>
        Handry Palkovičovské
       </em>
      </span>
      — rozumie vydanie Biblie z r. 1808,
               ktoré usporiadal známy bratislavský profesor Juraj Palkovič. Záborský príliš prísno
               posudzuje toto vydanie.
     </p>
    </div>
    <div class="footnote">
     <p>
      <sup>
       [
       <a class="para" href="#id2580218" name="ftn.id2580218">
        77
       </a>
       ]
      </sup>
      <span class="emphasis">
       <em>
        Jozef Répászky
       </em>
      </span>
      (1828 — 1897) — kat. kňaz, kanonik v
               Košiciach. Namáhal sa, pravda, podaromnici, povýšiť východnú slovenčinu za spisovnú
               reč.
     </p>
    </div>
    <div class="footnote">
     <p>
      <sup>
       [
       <a class="para" href="#id2580268" name="ftn.id2580268">
        78
       </a>
       ]
      </sup>
      <span class="emphasis">
       <em>
        V Musejníku
       </em>
      </span>
      — časopise Českého múzea v Prahe. V Záborského
               časoch mal názov „Časopis Musea království Českého“.
     </p>
    </div>
    <div class="footnote">
     <p>
      <sup>
       [
       <a class="para" href="#id2580367" name="ftn.id2580367">
        79
       </a>
       ]
      </sup>
      <span class="emphasis">
       <em>
        Po odchode honfíkov
       </em>
      </span>
      (z maď.) — vlastencov
     </p>
    </div>
   </div>
  </div>
 </body>
</html>
