<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e165">
       </a>
       Osoby
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="emphasis">
     <em>
      Ján Bučinský
     </em>
    </span>
    , kupec.
   </p>
   <p>
    <span class="emphasis">
     <em>
      Anna
     </em>
    </span>
    , jeho žena.
   </p>
   <p>
    <span class="emphasis">
     <em>
      Zlatica
     </em>
    </span>
    , ich dcéra.
   </p>
   <p>
    <span class="emphasis">
     <em>
      Miloš Ružiak
     </em>
    </span>
    , syn Anny.
   </p>
   <p>
    <span class="emphasis">
     <em>
      Lajo Černický
     </em>
    </span>
    , príbuzný.
   </p>
   <p>
    <span class="emphasis">
     <em>
      Ružena Krajčíková
     </em>
    </span>
    , chudobná príbuzná.
   </p>
   <p>
    <span class="emphasis">
     <em>
      Vilo Vozár
     </em>
    </span>
    , advokát.
   </p>
   <p>
    <span class="emphasis">
     <em>
      Tereza
     </em>
    </span>
    , mať Vozárova.
   </p>
   <p>
    <span class="emphasis">
     <em>
      Mara
     </em>
    </span>
    , slúžka.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e211">
       </a>
       Dejstvo I.
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Izba u Bačinských, vkusne zariadená. Bučinský sedí na diváne a fajčí; Anna sedí
            na stolci pri stole s vyšívaním.
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 1.
     </strong>
    </span>
   </p>
   <p>
    <span class="emphasis">
     <em>
      Bučinský, Anna
     </em>
    </span>
   </p>
   <p>
   </p>
   <p>
    ANNA: Počuješ, otec?
   </p>
   <p>
    BUČ.: No?
   </p>
   <p>
    ANNA: Spomínal si, že máš v kancelárii málo pracovných síl a potreboval by si ešte
         niekoho…
   </p>
   <p>
    BUČ.: Áno, potreboval by. Hlavec zväčša cestuje. Laja samého na všetku kancelársku prácu
         je primálo, mne sa zas nechce. Vieš, bolo už dosť!
   </p>
   <p>
    ANNA
    <span class="emphasis">
     <em>
      (kývne hlavou):
     </em>
    </span>
    Dosť — a jednako nie dosť… Počuj, mne prišlo
         niečo na um.
   </p>
   <p>
    BUČ.: Nuž? Počujme!
   </p>
   <p>
    ANNA: Veľmi ma hnevá, že sme sa v Lajovi tak sklamali.
   </p>
   <p>
    BUČ.: Mňa nie.
    <span class="emphasis">
     <em>
      (Fajčí.)
     </em>
    </span>
   </p>
   <p>
    ANNA: Mňa áno. Ja som ho rada mala.
   </p>
   <p>
    BUČ.: Ja ho rád i teraz.
   </p>
   <p>
    ANNA: Ja sa hnevám naň. Úfala som sa, že keď skončí, vezme si našu Zlaticu.
   </p>
   <p>
    BUČ.
    <span class="emphasis">
     <em>
      (vpadne):
     </em>
    </span>
    Zlatica sa nemusí ponosovať. Šťastie jej praje.
         Dostane hodného muža.
   </p>
   <p>
    ANNA
    <span class="emphasis">
     <em>
      (s úsmevom):
     </em>
    </span>
    To áno. Myslím, že pri ňom nepríde jej Lajo ani
         na um. Ale mňa predsa mrzí, že sme ho vychovali, trovili naň, opatrovali ho…
   </p>
   <p>
    BUČ.: To nech ťa nemrzí. Môžeme i my raz byť veľkodušní. Ináče sľúbil, že vráti všetko,
         keď bude môcť.
   </p>
   <p>
    ANNA: Čože po peniazoch! Ale my sme ho aj milovali, verili v neho.
   </p>
   <p>
    BUČ.: To už ozaj!
   </p>
   <p>
    ANNA: Teda chcem, nech sa odmení za to!
   </p>
   <p>
    BUČ.
    <span class="emphasis">
     <em>
      (zadivený):
     </em>
    </span>
    Ako sa môže odmeniť a aký súvis má to s mojou
         kanceláriou?
   </p>
   <p>
    ANNA: Počuj. Ja mám chudobnú rodinu v susednej stolici, sesternicu po otcovi. Neviem, či
         som ti ju pripomenula kedy.
   </p>
   <p>
    BUČ.: Nie. Nikdy!
   </p>
   <p>
    ANNA: Teda ona má tri dcéry. Najstaršia bude už hodná — tú vezmeme sem. Vše pomôže i mne
         — tiež sa mi zíde — i tebe v kancelárii. Jej bude k dobrému, keď si zarobí, a —
   </p>
   <p>
    BUČ.: A čo?
    <span class="emphasis">
     <em>
      (Hľadí na ňu upreno.)
     </em>
    </span>
   </p>
   <p>
    ANNA: Obznámi sa s Lajom. Slovom: chcem, aby si ju vzal.
   </p>
   <p>
    BUČ.: Haha! Aká myšlienka? Veď ju ani nepoznáš.
   </p>
   <p>
    ANNA: Zato nič. Jej mať bola skromné dievča, budú asi i jej deti také. Lajo, ako správca
         obchodu, bude mať plat taký, že vyživí svoju rodinu… a mne ako-tak bude uspokojená duša.
         Pristávaš?
   </p>
   <p>
    BUČ.: Nedbám.
    <span class="emphasis">
     <em>
      (Fajčí tuho.)
     </em>
    </span>
    Keď tak chceš, dobre!
   </p>
   <p>
    ANNA: Teda napíšem list.
    <span class="emphasis">
     <em>
      (Vstane a odchádza.)
     </em>
    </span>
   </p>
   <p>
    BUČ.
    <span class="emphasis">
     <em>
      (odkladá fajku):
     </em>
    </span>
    Zvláštna žena je moja Anica. Ona všetko chce
         zosožiť; nič aby sa nestratilo. Keď vidí nitôčku na zemi, zodvihne ju; keď nájde bôb, zohne
         sa poň. Neľutuje svoje pohodlie… Tak i s Lajom. Keď mu dcéru nemôže dať, nech berie
         chudobnú rodinu. Haha!
    <span class="emphasis">
     <em>
      (Šuchá si ruky. Anna vojde.)
     </em>
    </span>
    Už je?
   </p>
   <p>
    ANNA
    <span class="emphasis">
     <em>
      (drží list v ruke):
     </em>
    </span>
    Áno. Myslím, že sesternica dá nám Ruženu
         vďačne. Tí ľudia sú — aspoň boli — vo veľkej biede. Dobre im bude, keď aspoň jednu budú mať
         ako-tak zaopatrenú. Malo mi to už dávno prísť do umu, nielen teraz, keď sa i nám zíde
         pomoc. No ale radšej niekedy ako nikdy. A ak sa mi podarí plán s Lajom, tým lepšie pre ňu.
         Lajo ďalej bude v našom závode. On bude mať chlieb, my spoľahlivého správcu. Lebo ver’ na
         nášho Miloša sveriť sa nemôže nič.
    <span class="emphasis">
     <em>
      (Vzdychne.)
     </em>
    </span>
    Nešťastná mať! V oboch,
         synoch som sa sklamala. I v prijatom, i vo svojom.
    <span class="emphasis">
     <em>
      (Zaliepa list.)
     </em>
    </span>
   </p>
   <p>
    BUČ.: V tom ešte väčšmi.
   </p>
   <p>
    ANNA: Pána hrať a troviť — to vie!
   </p>
   <p>
    BUČ.: Veľmi si ho maznala!
   </p>
   <p>
    ANNA: Povedz: veľmi sme ho.
   </p>
   <p>
    BUČ.: Teda veľmi sme ho, aby nebolo rozdielneho náhľadu medzi nami. Ale pri Zlatici nám
         je všetka ujma vynahradená.
    <span class="emphasis">
     <em>
      (Šuchá si ruky.)
     </em>
    </span>
   </p>
   <p>
    ANNA
    <span class="emphasis">
     <em>
      (kýva hlavou s uspokojením):
     </em>
    </span>
    Báječné dieťa. V tej jedinej mám
         radosť.
    <span class="emphasis">
     <em>
      (Podá list Bučinskému.)
     </em>
    </span>
    Prosím ťa, vezmi do kancelárie, nech
         ho pošlú druhou poštou.
   </p>
   <p>
    BUČ.
    <span class="emphasis">
     <em>
      (lenivo):
     </em>
    </span>
    Nezavolala by si slúžky?
   </p>
   <p>
    ANNA: Nie. Veď treba sa ti hýbať, lebo stučnieš prílišne. Podbradky máš už tri. I do
         kancelárie treba ti vše kuknúť. Choď, len choď!
   </p>
   <p>
    BUČ.
    <span class="emphasis">
     <em>
      (ide k dverám. Stranou):
     </em>
    </span>
    Nikdy pokoja a nikdy pohodlia. Skôr
         som robieval, lebo ma potreba nútila; teraz, aby som nestučnel veľmi. Hýbať sa mi treba,
         lebo mám tri podbradky… No ale ona je zato zvláštna žena. Neujde jej pozornosti nič.
    <span class="emphasis">
     <em>
      (Preč.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 2.
     </strong>
    </span>
   </p>
   <p>
    <span class="emphasis">
     <em>
      Anna sama.
     </em>
    </span>
   </p>
   <p>
   </p>
   <p>
    ANNA
    <span class="emphasis">
     <em>
      (berie šitie na lono):
     </em>
    </span>
    Môj pán manžel veru by už len ležal,
         fajčil a jedol. Šesťdesiat rokov je nie čas, aby sme už hliveli, hoci všetkého dosť k
         pohodliu. Život si tým nepredĺžime, skôr skrátime. Veď pravda, že sa dosť narobil, ako
         stroj, bez oddychu. Únavy nepoznal, a nie div, že presýtil sa toho.
    <span class="emphasis">
     <em>
      (Pauza.
            Šije.)
     </em>
    </span>
    Taká chudobná rodina príde. Laja nevypustím z rúk. Moje sklamané srdce
         túži po tom. Darmo si myslí, že keď sa prestal učiť, už zmizly všetky záväzky a je voľný
         ako vták.
    <span class="emphasis">
     <em>
      (Náružive.)
     </em>
    </span>
    Ja som ho väčšmi milovala ako svojho syna. Bol
         poslušný, oddaný, vynikajúci vo všetkom dobrom. Jemu chcela som dať svoj poklad, dcéru,
         lebo som vedela, že pri ňom jej bude, ako by bola u mňa vždy. A tu, hľa, on sa odvrhne. Ale
         ja robím siete, aby sa nemohol vymotať zpod mojej vlády.
    <span class="emphasis">
     <em>
      (Prestane šiť,
            zamysleno.)
     </em>
    </span>
    Veď pravda, že Zlatici krivda sa nestala. Dostane muža — mnohí
         jej ho budú závidieť. Čaká ho budúcnosť skvelá. Ale moje srdce by si predsa len Laja bolo
         žiadalo za zaťa.
    <span class="emphasis">
     <em>
      (Složí šitie a ide preč.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 3.
     </strong>
    </span>
   </p>
   <p>
    <span class="emphasis">
     <em>
      Lajo, potom Zlatica.
     </em>
    </span>
   </p>
   <p>
   </p>
   <p>
    LAJO
    <span class="emphasis">
     <em>
      (vysoký, štíhly krásny mladík. Rozčúlený vojde):
     </em>
    </span>
    Kde sa podeli
         dnes naši? Hľadám matku, a niet jej nikde. Otec upravil ma k nej — ani tu jej nieto!
   </p>
   <p>
    ZLAT.
    <span class="emphasis">
     <em>
      (útle štíhle dievča. Vpáli; vidiac Laja, zastane. Stranou):
     </em>
    </span>
    Tento sebavedomý pán je tu, čo sa nechcel učiť, aby si mňa nemusel vziať?
   </p>
   <p>
    LAJO
    <span class="emphasis">
     <em>
      (zarazený tiež. Stranou):
     </em>
    </span>
    To je ona? Dva roky, čo som ju
         nevidel. Mať skrývala ju predo mnou — vraj aby sme nezovšedneli druh druhovi.
    <span class="emphasis">
     <em>
      (Nahlas.)
     </em>
    </span>
    Dobrý deň!
   </p>
   <p>
    ZLAT.: Dobrý deň!
    <span class="emphasis">
     <em>
      (Stranou.)
     </em>
    </span>
    Ako mi je nepohodlne v jeho blízkosti,
         ako by to ani nebol môj kamarát z detstva a brat.
    <span class="emphasis">
     <em>
      (Nahlas.)
     </em>
    </span>
    Hľadáte
         niekoho?
   </p>
   <p>
    LAJO
    <span class="emphasis">
     <em>
      (stranou):
     </em>
    </span>
    Z americkej diaľky znejú jej slová: „Vy!“ Už sme
         nie sestra a brat?
    <span class="emphasis">
     <em>
      (Nahlas.)
     </em>
    </span>
    Áno, mamu. Vy tiež?
   </p>
   <p>
    ZLAT.: Nie, Miloša hľadám. Idem za ním a mame poviem, že ju hľadáte.
   </p>
   <p>
    LAJO: Buďte taká láskavá.
   </p>
   <p>
    ZLAT.
    <span class="emphasis">
     <em>
      (odchodí. Stranou):
     </em>
    </span>
    A mne sa on predsa páči, hoci si ma
         nechcel vziať v odmenu, že ho vychovali!
   </p>
   <p>
   </p>
   <p>
    <span class="bold">
     <strong>
      Výstup 4.
     </strong>
    </span>
   </p>
   <p>
    <span class="emphasis">
     <em>
      Lajo sám.
     </em>
    </span>
   </p>
   <p>
   </p>
   <p>
    LAJO
    <span class="emphasis">
     <em>
      (s nepokojom):
     </em>
    </span>
    Kto by bol veril, že z nej vyrastie taká
         kráska. Veď bývala ako štiepik, soschnutá, len oči veľké ako obloky, na tvári napäté,
         divné… A teraz i to sú krásne. V nich záhada, tajnosť! Ale ja ľúbil som ju i tak, kýmkoľvek
         som nezbadal zámerov materiných. Zbožňoval i mať, ako len môže syn; ale, poznajúc jej
         plány, sprotivila sa mi ich veľkodušnosť, vzoprel sa vo mne cit, vzbúril, a nemohol som
         strpieť, abych bol ako kúpený…
   </p>
   <p>
   </p>
   <p>
    <span class="bold">
     <strong>
      Výstup 5.
     </strong>
    </span>
   </p>
   <p>
    <span class="emphasis">
     <em>
      Lajo, Anna (vojde).
     </em>
    </span>
   </p>
   <p>
   </p>
   <p>
    LAJO: Hľadám vás od rána, mama.
   </p>
   <p>
    ANNA. Čo žiadaš, synku?
   </p>
   <p>
    LAJO: Chcem sa shovárať s vami vo vážnej veci. Prichodím s prosbou. Otec, ktorého som
         oslovil prvej, poslal ma k vám.
   </p>
   <p>
    ANNA: Počúvam!
    <span class="emphasis">
     <em>
      (Stranou.)
     </em>
    </span>
    Ľúto mu je za Zlaticou? Pozde!…
   </p>
   <p>
    LAJO: Totiž spozoroval som, že nemôžem vo vašom obchode zostať ďalej.
   </p>
   <p>
    ANNA
    <span class="emphasis">
     <em>
      (prekvapeno):
     </em>
    </span>
    Nemôžeš? A prečo?
   </p>
   <p>
    LAJO: Zmocnila sa ma túžba po vede. Musím ďalej!
   </p>
   <p>
    ANNA: Ták?
    <span class="emphasis">
     <em>
      (Stranou.)
     </em>
    </span>
    Teraz, keď sa Zlatica vydáva, volá ťa už
         veda? Nevďačník!
   </p>
   <p>
    LAJO: Áno, túžba nepremožiteľná…
   </p>
   <p>
    ANNA
    <span class="emphasis">
     <em>
      (chladno):
     </em>
    </span>
    Nemám nič proti tomu, ako som nemala, keď túžba po
         vede bola ťa opustila.
   </p>
   <p>
    LAJO: Ale potrebujem vašu pomoc.
   </p>
   <p>
    ANNA
    <span class="emphasis">
     <em>
      (premáhajúc hnev):
     </em>
    </span>
    Synku, my sme ťa dali vyučiť podľa tvojho
         nadania a darov. Prečo si nechal všetko temer už pri cieli?
   </p>
   <p>
    LAJO
    <span class="emphasis">
     <em>
      (stranou):
     </em>
    </span>
    Prečo? Lebo ste chceli, aby za to vzal vašu dcéru.
    <span class="emphasis">
     <em>
      (Mlčí.)
     </em>
    </span>
   </p>
   <p>
    ANNNA: Zrazu pohádzal si knihy. Už si vraj sýty všetkého a spríkrilo sa ti.
   </p>
   <p>
    LAJO: Áno, tak bolo.
   </p>
   <p>
    ANNA: A teraz je už inak?
   </p>
   <p>
    LAJO: Je inak, mama! Chcem, túžim ísť ďalej, učiť sa ešte.
   </p>
   <p>
    ANNA: Po roku.
    <span class="emphasis">
     <em>
      (Chladno.)
     </em>
    </span>
    Pre nás uč sa!
   </p>
   <p>
    LAJO
    <span class="emphasis">
     <em>
      (nepokojne):
     </em>
    </span>
    Bez vašej pomoci, mama, nemožno. A preto, prosím,
         dajte prostriedky…
   </p>
   <p>
    ANNA: Veď od otca dostávaš hodne peňazí za prácu v kancelárii.
   </p>
   <p>
    LAJO
    <span class="emphasis">
     <em>
      (stranou):
     </em>
    </span>
    Kde je to! Strovil váš syn.
    <span class="emphasis">
     <em>
      (Nahlas.)
     </em>
    </span>
    Niečo i mám, ale musíte dať i vy.
   </p>
   <p>
    ANNA: A myslíš, že ti dáme?
   </p>
   <p>
    LAJO: Úfam sa.
   </p>
   <p>
    ANNA: Teda sa neúfaj. Pred rokom vďačne boli by sme vynaložili na teba všetko — teraz
         nie. Vtedy si nepovážil našej dobrej vôle, teraz nepovážime tvojej vôle my.
   </p>
   <p>
    LAJO
    <span class="emphasis">
     <em>
      (rozčúleno):
     </em>
    </span>
    Nechcem darmo. Keď budem hotovým človekom, vrátim
         vám všetko. Nevďačný nechcem byť!
   </p>
   <p>
    ANNA
    <span class="emphasis">
     <em>
      (stranou):
     </em>
    </span>
    Už si sa stal ním!
    <span class="emphasis">
     <em>
      (Nahlas.)
     </em>
    </span>
    My vrátiť nepožadujeme. Čo sme dobrého spravili s tebou, spravili sme z lásky k tebe. Ale
         že by si teraz ďalej šiel… to nie. I preto nie, lebo my potrební sme teraz tvojej pomoci.
         Otec je prepracovaný. Keď ty odídeš, kto povedie závod?… Nie že by si odišiel, ale musíme
         ešte zväčšiť počet ľudí aspoň o jedného. A preto som i zavolala z mojej rodiny dievča a či
         chlapca — čo nám dajú — na výpomoc… Synku, ak nechceš byť nevďačníkom, ako si povedal pred
         chvíľou, tak nás nenecháš teraz!
   </p>
   <p>
    LAJO
    <span class="emphasis">
     <em>
      (trpko):
     </em>
    </span>
    Máte i druhého syna.
   </p>
   <p>
    ANNA: Čo z toho? Prečo toho pripomínaš? Ty, možno, sám vieš najlepšie, že je z toho nič…
         A s jeho doučením, ozaj, ako je to?
   </p>
   <p>
    LAJO: Zle.
    <span class="emphasis">
     <em>
      (Pauza.)
     </em>
    </span>
    Teda nedáte mi pomocnú ruku?
   </p>
   <p>
    ANNA: Nie. I preto, a najviac preto, lebo ťa potrebujeme.
    <span class="emphasis">
     <em>
      (Preč.)
     </em>
    </span>
   </p>
   <p>
    LAJO
    <span class="emphasis">
     <em>
      (sám):
     </em>
    </span>
    Teraz už nedáte, keď som sa nepodrobil vašej vôli.
         Dobre; nechcete pár stovák dať, vezmem vám teda všetko, čo máte!
   </p>
   <p>
   </p>
   <p>
    <span class="bold">
     <strong>
      Výstup 6.
     </strong>
    </span>
   </p>
   <p>
    <span class="emphasis">
     <em>
      Lajo, Miloš.
     </em>
    </span>
   </p>
   <p>
   </p>
   <p>
    MILOŠ
    <span class="emphasis">
     <em>
      (vysoký pekný mladík, veľmi gavaliersky odetý, s cigarou v
            ústach):
     </em>
    </span>
    Aký zamračený, ako by si mal v úmysle podpáliť dedinu. Veď si sa s
         mamou nepohneval ako ja?
   </p>
   <p>
    LAJO: Nie.
    <span class="emphasis">
     <em>
      (Trpko.)
     </em>
    </span>
    Mne nebolo dovolené nikdy sa pohnevať, len
         poslúchať vždy. Ostatne, čakám ťa hodinu.
   </p>
   <p>
    MILOŠ
    <span class="emphasis">
     <em>
      (pozrie po ňom odboku):
     </em>
    </span>
    No tak cele nemal si krivdy…
         Neposlúchal si vždy.
   </p>
   <p>
    LAJO
    <span class="emphasis">
     <em>
      (premôže sa):
     </em>
    </span>
    Vskutku nie!
   </p>
   <p>
    MILOŠ: Tebe nestala sa veru krivda… ani teraz nie. Teba vždy milovali, voľkali ti,
         láskali ťa!
   </p>
   <p>
    LAJO
    <span class="emphasis">
     <em>
      (stranou):
     </em>
    </span>
    Nie bezzištne!
   </p>
   <p>
    MILOŠ
    <span class="emphasis">
     <em>
      (ohnivo):
     </em>
    </span>
    Tu ukrivdený som jedine ja!
   </p>
   <p>
    LAJO
    <span class="emphasis">
     <em>
      (uštipačne):
     </em>
    </span>
    Máš pravdu; tebe sa krivdí!
   </p>
   <p>
    MILOŠ
    <span class="emphasis">
     <em>
      (s väčším ohňom):
     </em>
    </span>
    I dnes čo sa mi stalo!
    <span class="emphasis">
     <em>
      (Mlčanie.)
     </em>
    </span>
    Nie si zvedavý?
   </p>
   <p>
    LAJO
    <span class="emphasis">
     <em>
      (chladno):
     </em>
    </span>
    Ba áno.
   </p>
   <p>
    MILOŠ: Vieš, že mám dlhy u Weisa?
   </p>
   <p>
    LAJO: Ako by som nevedel? Ty máš samé dlhy… Plať si!
   </p>
   <p>
    MILOŠ: A z čoho?
   </p>
   <p>
    LAJO: Dáva ti otec každý mesiac.
   </p>
   <p>
    MILOŠ: Čo je to? Tebe viac dá!
   </p>
   <p>
    LAJO: Ja robím.
    <span class="emphasis">
     <em>
      (Stranou.)
     </em>
    </span>
    A tie strovíš ty.
    <span class="emphasis">
     <em>
      (Nahlas.)
     </em>
    </span>
    I mama ti dáva peniaze zo svojich.
   </p>
   <p>
    MILOŠ: Dávala — už nie. Práve dnes mi vypovedala všetku dobrotu. Daj mi ty. Ty si bol
         naveky dobrý ku mne.
   </p>
   <p>
    LAJO: Ja? Či je môj vaček pre teba vždy plný? Probuj u otca.
   </p>
   <p>
    MILOŠ: Toho sa bojím. No naložil som sestre prosiť za mňa. Práve je u neho.
   </p>
   <p>
    LAJO: Sestru si poslal?
   </p>
   <p>
    MILOŠ: Ju. Ale nádeje nemám. Ak dá otec, toho nebude mnoho, a ja dlžen som i Fricovi
         Kameňovi. Včera sme hrali — prehrával som vždy.
   </p>
   <p>
    LAJO: Pil si zas?
   </p>
   <p>
    MILOŠ
    <span class="emphasis">
     <em>
      (okúňavo):
     </em>
    </span>
    Uznám, že sa mi menilo pred očima trochu, a vtedy
         vždy prehrám.
   </p>
   <p>
    LAJO
    <span class="emphasis">
     <em>
      (káravo):
     </em>
    </span>
    Aspoň v taký čas keby si nehral!
   </p>
   <p>
    MILOŠ: Čo mi teraz tvoje káranie osoží? Ja som dlžen ešte i Ferovi Sovovi!
   </p>
   <p>
    LAJO
    <span class="emphasis">
     <em>
      (podráždeno):
     </em>
    </span>
    A ešte komu? Napokon budeš každému dlžen, kto má
         kde nejaký groš. Poviem ti otcovi, ako som to už mal dávno spraviť.
   </p>
   <p>
    MILOŠ
    <span class="emphasis">
     <em>
      (prosebne):
     </em>
    </span>
    Len to nie; radšej mi pomôž!
   </p>
   <p>
    LAJO
    <span class="emphasis">
     <em>
      (popudeno):
     </em>
    </span>
    Blaznieš sa? Všetko som tebe dal, čo som mal, a
         sám nemohol som dlh vyplatiť za šaty.
   </p>
   <p>
    MILOŠ
    <span class="emphasis">
     <em>
      (lichotivo):
     </em>
    </span>
    Viem, drahý Lajko; ale jest ešte jeden
         prostriedok. Pýtaj od rodičov, požičajže na tie šaty. Tebe dajú, tebe veria. Len raz mi
         ešte spomôž — ostatný raz.
   </p>
   <p>
    LAJO
    <span class="emphasis">
     <em>
      (s hnevom):
     </em>
    </span>
    Čo vymyslíš? Ja požičiavať pre teba? Klamať
         rodičov? Dosť zle som robil, že som ti dával bez ich vedomia i svoj groš.
    <span class="emphasis">
     <em>
      (Chce
            ísť.)
     </em>
    </span>
   </p>
   <p>
    MILOŠ
    <span class="emphasis">
     <em>
      (zastaví ho):
     </em>
    </span>
    Len raz mi ešte pomôž. Vytrhni ma a zmiluj sa.
         Vieš, dlh z karát aký je!
   </p>
   <p>
    LAJO
    <span class="emphasis">
     <em>
      (nedojato):
     </em>
    </span>
    Otázka, či je to dlh z karát! I predošle vyklamal
         si odo mňa peniaze na dlh kartový, a to nebola pravda. Ale buď si i kartový!
   </p>
   <p>
    MILOŠ: Áno, kartový. Bol s nami i Edmund Hríb. Vieš, ten veľký pán! Hra šla vo veľkom,
         nie ako obyčajne. Uznáš, že som sa utiahnuť nemohol preto, že šlo vo veľkom. Bol by som sa
         smiešnym stal, ja, ako veľkoobchodníkov syn. Uznáš, musíš uznať.
   </p>
   <p>
    LAJO
    <span class="emphasis">
     <em>
      (chladno):
     </em>
    </span>
    Ja neuznám. Kto nemá peňazí, nech sa nehrá.
    <span class="emphasis">
     <em>
      (Odchodí.)
     </em>
    </span>
   </p>
   <p>
    MILOŠ: Postoj! Pomôž ešte raz, viac nie!
   </p>
   <p>
    LAJO: Keby mal svoje peniaze, možno, pomohol by. Ale požičať a klamať otca kvôli tebe,
         ktorý sľubuješ vždy polepšiť sa a zavádzaš ma naveky — to nie!
   </p>
   <p>
    MILOŠ
    <span class="emphasis">
     <em>
      (zúfale):
     </em>
    </span>
    Len tentoraz ešte!
   </p>
   <p>
    LAJO: Ani raz.
    <span class="emphasis">
     <em>
      (Odíde.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 7.
     </strong>
    </span>
   </p>
   <p>
    <span class="emphasis">
     <em>
      Miloš sám.
     </em>
    </span>
   </p>
   <p>
   </p>
   <p>
    MILOŠ
    <span class="emphasis">
     <em>
      (utrie si slzu):
     </em>
    </span>
    Neľútostivý lotor! Rád som ho mal ako brata.
         Zdôveril som sa mu vždy so všetkým, vyvolil za svojho priateľa, dôverníka, učím sa mu
         pilne, ako rozkáže, a on nemá srdca ku mne! Teraz si môžem i guľku pustiť do hlavy, nech by
         ho svedomie trýznilo na večné veky. A keby po guľke nebolo treba i umrieť, ja by to i
         vykonal. Ničomník… a jemu by dali. Jemu by dali, lebo mu veria. Ale on o mňa nedbá už.
         Pravda, že ho aj šudím, sdieram. Veď pre mňa sa vlastne krčí v kancelárii. Nie div, že sa
         hnevá. No predsa mu neodpustím. Vypoviem mu priateľstvo nemilosrdne…
   </p>
   <p>
   </p>
   <p>
    <span class="bold">
     <strong>
      Výstup 8.
     </strong>
    </span>
   </p>
   <p>
    <span class="emphasis">
     <em>
      Miloš, Zlatica.
     </em>
    </span>
   </p>
   <p>
   </p>
   <p>
    MILOŠ
    <span class="emphasis">
     <em>
      (chvatom ide jej v ústrety):
     </em>
    </span>
    Ideš so zelenou ratolesťou?
   </p>
   <p>
    ZLAT.
    <span class="emphasis">
     <em>
      (utajene, žartom):
     </em>
    </span>
    Nie; so suchou. Palicu ti posiela otec.
   </p>
   <p>
    MILOŠ
    <span class="emphasis">
     <em>
      (zaženie sa):
     </em>
    </span>
    Nevrav, lebo…
   </p>
   <p>
    ZLAT.
    <span class="emphasis">
     <em>
      (cúvne, so smiechom):
     </em>
    </span>
    Ľaľa, zabúdaš, že sme už veľkí. Zaháňaš
         sa, ako keď si mal desať rokov a keď si ma bíjal.
   </p>
   <p>
    MILOŠ
    <span class="emphasis">
     <em>
      (rozčúleno):
     </em>
    </span>
    A ty si vždy tá, čo si bola. Dráždiš ma ako
         predtým. Nevidíš, či nechceš vidieť, že som už dospelý človek.
    <span class="emphasis">
     <em>
      (Vypne
            sa.)
     </em>
    </span>
    Daj sem peniaze!
   </p>
   <p>
    ZLAT.
    <span class="emphasis">
     <em>
      (smeje sa):
     </em>
    </span>
    Dospelý človek, a nedospelé skutky!
   </p>
   <p>
    MILOŠ: Nedráždi ma! Dali peňazí, či nie?
   </p>
   <p>
    ZLAT.
    <span class="emphasis">
     <em>
      (stavia sa vážnou):
     </em>
    </span>
    Nedali.
   </p>
   <p>
    MILOŠ
    <span class="emphasis">
     <em>
      (začne behať po izbe. Zúfalo):
     </em>
    </span>
    Čo už teraz robiť? Akurát len
         guľka do čela!
   </p>
   <p>
    ZLAT.
    <span class="emphasis">
     <em>
      (zľaknutá):
     </em>
    </span>
    Tu, tu, Miloško, dali.
    <span class="emphasis">
     <em>
      (Vyne z vačku
            peniaze a podá mu ich.)
     </em>
    </span>
   </p>
   <p>
    MILOŠ
    <span class="emphasis">
     <em>
      (chvatom priskočí a lapí jej ruky):
     </em>
    </span>
    Sem, sem!
    <span class="emphasis">
     <em>
      (Vezme a pozrie peniaze. Sklamano.)
     </em>
    </span>
    Málo!
   </p>
   <p>
    ZLAT.: A koľko potrebuješ?
   </p>
   <p>
    MILOŠ
    <span class="emphasis">
     <em>
      (rozčúleno):
     </em>
    </span>
    Koľko, koľko!
    <span class="emphasis">
     <em>
      (Stranou.)
     </em>
    </span>
    Pravdu ti nepoviem… menej, či viac? Radšej viac!
    <span class="emphasis">
     <em>
      (Nahlas.)
     </em>
    </span>
    600 korún!
   </p>
   <p>
    ZLAT.
    <span class="emphasis">
     <em>
      (spľasne rukami):
     </em>
    </span>
    Otec dal len 200!
   </p>
   <p>
    MILOŠ: Vidíš, tak čože mi je to? A ani Lajo nechce už dať!
   </p>
   <p>
    ZLAT.: Od toho si tiež pýtal? Ale ty!
    <span class="emphasis">
     <em>
      (Dupne nohou.)
     </em>
    </span>
   </p>
   <p>
    MILOŠ: Nuž a čože? Ľaľa, akú tvár spravila! Koľko ráz mi požičal!
   </p>
   <p>
    ZLAT.
    <span class="emphasis">
     <em>
      (vzrušeno):
     </em>
    </span>
    Ale on má len to, čo si tu vypíše.
   </p>
   <p>
    MILOŠ
    <span class="emphasis">
     <em>
      (zlostne):
     </em>
    </span>
    Dosť zle, hlupák! Mohol skončiť, čo by bol teba
         dostal. Bol by mal peňazí vyše ušú.
    <span class="emphasis">
     <em>
      (Stranou.)
     </em>
    </span>
    A mne by bol musel
         pomáhať vždy. Tento, za ktorého sa vydávaš, ktovie aký bude…
   </p>
   <p>
    ZLAT.
    <span class="emphasis">
     <em>
      (nahnevano):
     </em>
    </span>
    Mlč. Protivný bol si vždy, i vždy budeš!
   </p>
   <p>
    MILOŠ
    <span class="emphasis">
     <em>
      (srdito):
     </em>
    </span>
    A nemám pravdu? Hlupák je… Sebe zle narobil!
    <span class="emphasis">
     <em>
      (Stranou.)
     </em>
    </span>
    Mne tiež.
   </p>
   <p>
    ZLAT.
    <span class="emphasis">
     <em>
      (stranou):
     </em>
    </span>
    Zle i mne!
   </p>
   <p>
    MILOŠ
    <span class="emphasis">
     <em>
      (hodí peniaze na stôl):
     </em>
    </span>
    Dvesto korún, čože je to? Kde sa
         šinúť už teraz? Ten Lajo musí mi pomôcť, musí!
    <span class="emphasis">
     <em>
      (Zachytí sa ku dverám.)
     </em>
    </span>
   </p>
   <p>
    ZLAT.
    <span class="emphasis">
     <em>
      (zastane mu cestu):
     </em>
    </span>
    Ani na krok! Ako môžeš jeho oberať o
         všetko?
   </p>
   <p>
    MILOŠ: A čože? Nevychovali ho naši rodičia? Nevzali ho k sebe ako svojho? Nech sa
         odmieňa, nech platí!
   </p>
   <p>
    ZLAT.
    <span class="emphasis">
     <em>
      (opovržlivo):
     </em>
    </span>
    Hanbi sa!
   </p>
   <p>
    MILOŠ
    <span class="emphasis">
     <em>
      (spurno):
     </em>
    </span>
    A kdeže mi ísť, kde sa šinúť?
   </p>
   <p>
    ZLAT.: Načo trovíš toľko?
   </p>
   <p>
    MILOŠ: Lebo mne otec nedal nikdy toľko, koľko mi bolo treba.
   </p>
   <p>
    ZLAT.: Lebo si bol ako vrece bez dna. A ešte chceš, aby tvoje dlhy splácal Lajo, pretože
         rodičia k nemu boli dobrí! Veď i troch Lajov mohli vychovať za peniaze, čo si ich ty stál.
   </p>
   <p>
    MILOŠ
    <span class="emphasis">
     <em>
      (rozháňa rukami):
     </em>
    </span>
    Daromné všetky výčitky. Skutočnosť je, že
         potrebujem 500, či 600 korún. Ak ich nebudem mať do večera — lebo je to dlh z karát, vieš,
         dlh cti — ale sa ty do toho nerozumieš, ty húsa, ja sa musím zastreliť.
    <span class="emphasis">
     <em>
      (Behá po
            izbe.)
     </em>
    </span>
   </p>
   <p>
    ZLAT.: Miloš, Miloško, len nie naozaj?
   </p>
   <p>
    MILOŠ: Ba naozaj, a to hneď.
    <span class="emphasis">
     <em>
      (Zachytí sa ku dverám.)
     </em>
    </span>
    Iného východu
         už niet.
   </p>
   <p>
    ZLAT.
    <span class="emphasis">
     <em>
      (zadrží ho):
     </em>
    </span>
    Preboha, nie, nie!
   </p>
   <p>
    MILOŠ
    <span class="emphasis">
     <em>
      (odhodlane):
     </em>
    </span>
    Mám sa dať zavrieť, aby vás do večnej hanby
         sotil? Mňa už len smrť zachráni!
    <span class="emphasis">
     <em>
      (Chce preč.)
     </em>
    </span>
   </p>
   <p>
    ZLAT.
    <span class="emphasis">
     <em>
      (skríkne):
     </em>
    </span>
    Nepustím ťa, stoj!
    <span class="emphasis">
     <em>
      (Chytí ho oboma
            rukami.)
     </em>
    </span>
   </p>
   <p>
    MILOŠ
    <span class="emphasis">
     <em>
      (odtíska ju. Ohnivo.):
     </em>
    </span>
    Musím, musím. Inej cesty niet. S
         Bohom, sestra, bola si mi vždy dobrá, s Bohom!
   </p>
   <p>
    ZLAT.
    <span class="emphasis">
     <em>
      (vzrušeno):
     </em>
    </span>
    Stoj, stoj! Počuj, pomôžem ja.
    <span class="emphasis">
     <em>
      (Miloš
            postojí, počúva.)
     </em>
    </span>
    Otec mi na mena dal 600 korún, aby som si kúpila za ne, čo
         sama chcem. Sú nepohnuté dosiaľ. Dám ti z nich, čo ti chýba.
   </p>
   <p>
    MILOŠ
    <span class="emphasis">
     <em>
      (živo):
     </em>
    </span>
    600 korún? Veď práve toľko mi chýba. Dáš mi ich? 800
         som dlžen, ale som sa bál toľkú sumu povedať. Prepustíš mi ich?
   </p>
   <p>
    ZLAT.
    <span class="emphasis">
     <em>
      (ochotne):
     </em>
    </span>
    Áno, áno, Miloško. Donesiem ich hneď.
   </p>
   <p>
    MILOŠ: Dones teda, dones! Ty si bola naveky dobrá ku mne; nesklamal som sa ani teraz!
    <span class="emphasis">
     <em>
      (Zlatica preč.)
     </em>
    </span>
    Dvesto dal otec, 600 sestra, 500 som dlžen. Dlh si
         vyplatím, a ešte mi i ostane.
    <span class="emphasis">
     <em>
      (Vzdychne.)
     </em>
    </span>
    Či mi odpadol kameň so
         srdca!
    <span class="emphasis">
     <em>
      (Sadne na diván a zapáli si cigaru.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 9.
     </strong>
    </span>
   </p>
   <p>
    <span class="emphasis">
     <em>
      Miloš, Lajo, potom Anna.
     </em>
    </span>
   </p>
   <p>
   </p>
   <p>
    LAJO
    <span class="emphasis">
     <em>
      (vkročí):
     </em>
    </span>
    Tu si ešte?
   </p>
   <p>
    MILOŠ
    <span class="emphasis">
     <em>
      (spurno):
     </em>
    </span>
    A kdeže by som bol? Mám čas ešte s guľkou do
         večera.
   </p>
   <p>
    LAJO
    <span class="emphasis">
     <em>
      (s úsmevom):
     </em>
    </span>
    Viem, že to nespravíš. Ani neprišiel som preto,
         aby ťa pozrel, ako si sa hrdinsky zničil. Ale tu máš 100 korún. Ostatné moje peniaze a
         ostatný raz ich tebe dávam. Ak môžeš, pomôžeš si.
   </p>
   <p>
    MILOŠ
    <span class="emphasis">
     <em>
      (skočí, vezme chvatom peniaze):
     </em>
    </span>
    Ďakujem, najmilší môj
         priateľ, najlepší, ani si ťa nezaslúžim. Ostatný raz ťa unúvam; polepším sa. Ostatný raz,
         brat môj veľkodušný!
    <span class="emphasis">
     <em>
      (Objíme ho.)
     </em>
    </span>
   </p>
   <p>
    LAJO
    <span class="emphasis">
     <em>
      (vymoce sa od neho; chladno):
     </em>
    </span>
    Nechaj tak. Pamätaj, čo si
         sľúbil!
    <span class="emphasis">
     <em>
      (Odíde.)
     </em>
    </span>
   </p>
   <p>
    MILOŠ
    <span class="emphasis">
     <em>
      (s úľubou pozerá peniaze)
     </em>
    </span>
    Predsa ja mám šťastie u ľudí. Ako
         vidno, svedomie ozvalo sa v ňom. Dobre je voliť si priateľov, majúcich svedomie.
   </p>
   <p>
    ANNA
    <span class="emphasis">
     <em>
      (vstúpi. Miloš rýchle vstrčí peniaze do vrecka.):
     </em>
    </span>
    No, nezdarný
         syn, tu ti nesiem 300 korún; viac nemám. Otec dal ti 200, to je dovedna 500. Dlh sa ti
         vyplatí ešte raz a — naposledy!
   </p>
   <p>
    MILOŠ
    <span class="emphasis">
     <em>
      (radostne):
     </em>
    </span>
    Mamička, vy ste najlepšia mať na svete!
    <span class="emphasis">
     <em>
      (Bozkáva jej ruku a berie peniaze.)
     </em>
    </span>
   </p>
   <p>
    ANNA: Bola najlepšia, viac už nebudem, ak sa nepolepšíš. Otcovu dobrotu tiež viac
         nedovolím nadužívať. I vlastný otec by bol už stratil trpezlivosť pri tebe. Struna pukne sa
         naveľa. Polepši sa!
   </p>
   <p>
    MILOŠ
    <span class="emphasis">
     <em>
      (so zápalom):
     </em>
    </span>
    Polepším sa! Uvidíte, že toto bol môj posledný
         poklesok. Sľubujem!
   </p>
   <p>
    ANNA: Sľub splň raz už opravdive.
    <span class="emphasis">
     <em>
      (Preč.)
     </em>
    </span>
   </p>
   <p>
    MILOŠ
    <span class="emphasis">
     <em>
      (chodí veselo po izbe, pohvizdujúc a poskakujúc si):
     </em>
    </span>
    Živio!
         Už mám 600 korún. U mamičky zvíťazila láska, doniesla, čo mohla; u Laja ozvalo sa svedomie;
         teraz ide sestra. Dlh vyplatím, a 700 mi ostane. Môžem sa veseliť za čas. Ja som šťastný a
         šikovný šuhaj!
    <span class="emphasis">
     <em>
      (Uhne sa, ako by sa predstavoval.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 10.
     </strong>
    </span>
   </p>
   <p>
    <span class="emphasis">
     <em>
      Miloš, Zlatica.
     </em>
    </span>
   </p>
   <p>
   </p>
   <p>
    ZLAT.
    <span class="emphasis">
     <em>
      (vstúpi):
     </em>
    </span>
    Už sú tu!
   </p>
   <p>
    MILOŠ
    <span class="emphasis">
     <em>
      (skočí proti nej):
     </em>
    </span>
    Sem, sem, najmilšia sveta sestra!
   </p>
   <p>
    ZLAT.
    <span class="emphasis">
     <em>
      (zachytí mu ruku):
     </em>
    </span>
    Počkaj. Musíš mi sľúbiť, že si viac
         nebudeš požičiavať od nikoho. Rozumieš, od nikoho… to jest nie od —
   </p>
   <p>
    MILOŠ
    <span class="emphasis">
     <em>
      (vpadne veselo):
     </em>
    </span>
    Sľubujem ti, Zlatička moja, sväte všetko, čo
         si žiadaš, a ešte i nad to!
    <span class="emphasis">
     <em>
      (Stranou.)
     </em>
    </span>
    Všetci traja žiadajú sľuby;
         šťastie, že nie prísahy, a sľuby sa ľahko sľubujú.
    <span class="emphasis">
     <em>
      (Nahlas.)
     </em>
    </span>
    A teraz
         idem striasť pijavice so seba. Ale si skôr zaskočíme — som taký natešený!
    <span class="emphasis">
     <em>
      (Chytí
            Zlaticu a zvŕta ju.)
     </em>
    </span>
   </p>
   <p>
    ZLAT.
    <span class="emphasis">
     <em>
      (bráni sa):
     </em>
    </span>
    Choď, choď!
   </p>
   <p>
    MILOŠ
    <span class="emphasis">
     <em>
      (pustí ju a skrútne sa ešte raz sám, zdvihnúc peniaze nad hlavu, a
            spieva):
     </em>
    </span>
    Hej, hore háj, dolu háj…
    <span class="emphasis">
     <em>
      (Pribehne ku dverám;
            zastane.)
     </em>
    </span>
    Ale nepovedz nikomu, že si mi dala 600 korún.
   </p>
   <p>
    ZLAT.: Budem mlčať ako hrob.
   </p>
   <p>
    MILOŠ: Veď tak. Ty si najmúdrejšie dievča na svete. Pá, perlička!
    <span class="emphasis">
     <em>
      (Hodí jej
            bozk. Preč.)
     </em>
    </span>
   </p>
   <p>
    ZLAT.
    <span class="emphasis">
     <em>
      (volá za ním):
     </em>
    </span>
    Pamätaj na sľub!
    <span class="emphasis">
     <em>
      (Malá pauza.
            Zlatica oprie sa rukou a stôl.)
     </em>
    </span>
    Nikdy sa už nenapraví tento nezbedník? Otec
         bol už nahnevaný veľmi a mamička ani počuť nechcela o jeho dlhu, ba ešte i mňa pokarhala,
         že prosím zaň. Nenapraviteľný. Ešte i Laja oberá o to, čo si vyrobí. Hrozné!
    <span class="emphasis">
     <em>
      (Pritíska ruky na hruď.)
     </em>
    </span>
    Keby aspoň od toho nebral nič. Od neho i
         dvaja chcú odplatu, že ho vychovali. Mamička chcela, aby si mňa vzal; Miloš, aby mu dlhy
         platil. Nie div, že sa mu spríkrila naša dobrota. Ja ho neodsudzujem, že nechcel byť
         otrokom za naše dobrodenie. Dnes striasol Miloša, mňa pred rokom, keď pohádzal knihy.
    <span class="emphasis">
     <em>
      (Pauza. Stojí zamysleno a hľadí do zeme. Začne spievať nepovedome.)
     </em>
    </span>
   </p>
   <p>
    <div class="literallayout">
     <p>
      <span style="white-space: pre;">
       „Teč, vodička, teč.
Tečte cíčkom, slzy moje,
ktoré vylievam.
Mala som ja premilého,
ach, už ho nemám.“
      </span>
     </p>
    </div>
   </p>
   <p>
    <span class="emphasis">
     <em>
      (Strhne sa.)
     </em>
    </span>
    Čo to spievam? Aká pieseň prišla mi na um? Ja nesmiem
         tak spievať, som bohatého vena, som vraj peknej tváre.
    <span class="emphasis">
     <em>
      (Obzrie sa po
            zrkadle.)
     </em>
    </span>
    Mám byť hrdá, dôstojná, pyšná. A on mne nič nesľúbil, ani nebol
         „môj premilý“… Ja som mladucha iného… hľa, obrúčka!
    <span class="emphasis">
     <em>
      (Stiahne ju s prsta, obzerá a
            hrá sa s ňou.)
     </em>
    </span>
    Môj snúbenec v spoločnosti má už váhu a je zvelebovaný: bude
         mi závidieť celé okolie…
   </p>
   <p>
    <span class="emphasis">
     <em>
      (Opona.)
     </em>
    </span>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1228">
       </a>
       Dejstvo II.
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Veranda u Bučinských. Biele lavičky okolo a biely záhradný stôl. Na stole knižka,
            poháre, nôž. Po chodbe kvety v kvetníkoch.
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 1.
     </strong>
    </span>
   </p>
   <p>
    <span class="emphasis">
     <em>
      Anna sama. Potom Mara.
     </em>
    </span>
   </p>
   <p>
   </p>
   <p>
    ANNA
    <span class="emphasis">
     <em>
      (utiera si okuliare a sadá za stôl):
     </em>
    </span>
    Celé sú mi oči zoslabené;
         už nevidím bez okuliarov čítať. Prvý muž môj bol gavalier veľký a veľký lump, a to ho i do
         hrobu donieslo. Vtedy som veľa plakávala a skazila si oči. Bol lump, márnik, a syn jeho
         Miloš je ako otec. Zabávať sa — to je najhlavnejšie u neho.
    <span class="emphasis">
     <em>
      (Vzdychne.)
     </em>
    </span>
    Som zvedavá, čo z toho bude. Má 23 roky, a dosiaľ od
         matúry ďalej nemôže sa hnúť. I tej ledva sa dožil. Každú triedu opätoval. Veľká starosť a
         žiaľ je to pre mňa. Divím sa mužovi, že nenechala ho ešte trpezlivosť a neodtiahne ruky od
         neho, ako by to bol už dávno zaslúžil.
    <span class="emphasis">
     <em>
      (Položí okuliare na nos, potom zacengá
            nožom o pohár.)
     </em>
    </span>
   </p>
   <p>
    MARA
    <span class="emphasis">
     <em>
      (mocné sedliacke dievča; vstúpi):
     </em>
    </span>
    Čo rozkážete, milosťpani?
   </p>
   <p>
    ANNA: Slečna už vstala?
   </p>
   <p>
    MARA: Áno, už vstali. Teraz som im vodu zaniesla na umývanie.
   </p>
   <p>
    ANNA: Choď k nej, aby sa ponáhľala, — bude už osem hodín.
   </p>
   <p>
    MARA: Áno, prosím.
    <span class="emphasis">
     <em>
      (Chce preč.)
     </em>
    </span>
   </p>
   <p>
    ANNA: Izbička tu na chodbe je v poriadku?
   </p>
   <p>
    MARA: V poriadku, áno!
   </p>
   <p>
    ANNA: Dobre. Choď ku slečne s odkazom a potom vy v kuchyni majte sa rezko s Betou.
         Viete, koho čakáme!
   </p>
   <p>
    MARA: Áno, prosím.
    <span class="emphasis">
     <em>
      (Preč.)
     </em>
    </span>
   </p>
   <p>
    ANNA
    <span class="emphasis">
     <em>
      (berie knihu so stola):
     </em>
    </span>
    Kým sme boli mladí s mojím dobrým
         druhým mužom, mysleli sme len shŕňať, kopiť, shrabúvať kapitál, a iné všetko príde nám
         samo. Teraz vidím, že za čím sme sa sháňali, je tu, ale iné sa nesplnilo. Moje sny
         nevyplnily sa — ani jeden. Miloš, ktorého vysnívala som si ja človekom nad všetkých
         mužských, sklamal ma. I teraz blúdi niekde, zabáva sa — kto zná, kde vzal peniaze. Lajo ma
         sklamal; vzoprel sa mojej vôli. Zlatica sa vydá dobre, a predsa nie som spokojná. Vozár je
         na okolí prvá partia, osobnosť vynikajúca, pekný i telesne, čaká ho budúcnosť nevšedná,
         možno i sláva: a predsa moje srdce sa neteší. Neviem, kde sa berie vo mne tento cit? Veď
         príčiny nieto k nemu. Ani tomuto dňu neradujem sa tak, ako by sa mala. Otec tiež je akýsi
         mdlý. Celý dom nemá v sebe nič slávnostného, ako by bolo treba. Ešte i Lajo je mrzutý
         akýsi. Pravda, on si ťažká, že sme mu odopreli pomoc skončiť štúdiá. Chcel by preč. Zunoval
         priveľkú prácu, ktorá je na ňom. No, veď možno, že dnes príde mu už pomoc.
    <span class="emphasis">
     <em>
      (Roztvorí knižku a číta.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 2.
     </strong>
    </span>
   </p>
   <p>
    <span class="emphasis">
     <em>
      Anna, Zlatica.
     </em>
    </span>
   </p>
   <p>
   </p>
   <p>
    ZLAT.
    <span class="emphasis">
     <em>
      (vyjde bielo, vkusne odetá):
     </em>
    </span>
    Volali ste ma, mama?
   </p>
   <p>
    ANNA
    <span class="emphasis">
     <em>
      (složí knižku i okuliare a pozrie na ňu):
     </em>
    </span>
    Áno. Chcem ťa
         vidieť, aká si. Dnes si dlho spala, zlato moje!
   </p>
   <p>
    ZLAT.
    <span class="emphasis">
     <em>
      (prichodí nebystro):
     </em>
    </span>
    Nechcelo sa mi vstávať. Nikdy mi nebolo
         tak ťažko opúšťať posteľ ako dnes.
    <span class="emphasis">
     <em>
      (Vytiahne sa.)
     </em>
    </span>
   </p>
   <p>
    ANNA
    <span class="emphasis">
     <em>
      (so smiechom):
     </em>
    </span>
    Ej, ej!… Ja som si myslela, že ani spať nebudeš
         od vzrušenia a blaha. Čo to?
   </p>
   <p>
    ZLAT.: Nič, mama. Akiste jedny spať nemôžu od blaha, druhé od blaha dobre spia — a k
         týmto patrím i ja.
    <span class="emphasis">
     <em>
      (Zívne; potom zanôti.)
     </em>
    </span>
   </p>
   <p>
    ANNA: Divím sa tvojmu pokoju. Ešte i spievaš?
   </p>
   <p>
    ZLAT.: To tiež môže byť znakom blaha. Mám plakať?
   </p>
   <p>
    ANNA: To nie; ale niečo vzrušenia by ti pristalo.
   </p>
   <p>
    ZLAT.: Možno, ja ho skrývam. Vieš, mama, to je noblejšie utajovať svoje city.
   </p>
   <p>
    ANNA: Ach, tak? A i pred matkou? No, nech! Spokojná som teda. Si svieža.
    <span class="emphasis">
     <em>
      (Nežne.)
     </em>
    </span>
    Teda si šťastná, dievčička, čo?
   </p>
   <p>
    ZLAT.
    <span class="emphasis">
     <em>
      (prižmúri oči a hľadí do diaľky):
     </em>
    </span>
    Oh, áno!
   </p>
   <p>
    ANNA: Vozár je vynikajúci a pekný mužský.
   </p>
   <p>
    ZLAT.: Vskutku pekný je ten —
   </p>
   <p>
    ANNA: Ten? Môj Vilko… pomôžem ti povedať.
   </p>
   <p>
    ZLAT.: Ešte sa tak nevoláme; ani si netykáme — len po svadbe. Ja som ho prosila o to.
         Vieš, je to tak elegantnejšie.
   </p>
   <p>
    ANNA
    <span class="emphasis">
     <em>
      (pokrúca hlavou):
     </em>
    </span>
    Či v láske na eleganciu hľadíme?
   </p>
   <p>
    ZLAT.: I v láske. Všade a vo všetkom… Ale o jedno vás prosím, mama.
   </p>
   <p>
    ANNA: No, a to je?
   </p>
   <p>
    ZLAT.: Ustálite dnes termín, kedy bude svadba?
   </p>
   <p>
    ANNA
    <span class="emphasis">
     <em>
      (pozorne hľadí na ňu):
     </em>
    </span>
    Iste.
   </p>
   <p>
    ZLAT.
    <span class="emphasis">
     <em>
      (hľadí do diaľky):
     </em>
    </span>
    Tak dajte hodne dlhý termín To je tak
         pekne byť zasnúbenou.
   </p>
   <p>
    ANNA
    <span class="emphasis">
     <em>
      (krúti hlavou zadiveno):
     </em>
    </span>
    Ej, ej, aká si ty to mladucha! Skoro
         by som myslela —
   </p>
   <p>
    ZLAT.
    <span class="emphasis">
     <em>
      (vpadne):
     </em>
    </span>
    Tento čas je najkrajší, a mne je u vás tak dobre.
         Viete tú národnú?
    <span class="emphasis">
     <em>
      (Spieva:)
     </em>
    </span>
   </p>
   <p>
    <div class="literallayout">
     <p>
      <span style="white-space: pre;">
       „Dobre mi je, dobre pri mamičke mojej.
Keby mi tak bolo, šuhajko, pri tvojej.“
      </span>
     </p>
    </div>
   </p>
   <p>
    Áno, mama?
    <span class="emphasis">
     <em>
      (Odchodí.)
     </em>
    </span>
   </p>
   <p>
    ANNA
    <span class="emphasis">
     <em>
      (nežne):
     </em>
    </span>
    Drahé dieťa! Dobre, dobre!
    <span class="emphasis">
     <em>
      (Hľadí za
            odchodiacou, kým nezmizne vo dverách.)
     </em>
    </span>
    Verím, verím, čo ako ľúbiš svojho
         snúbenca, že cítiš úzkosť pred tým neznámym, čo ťa čaká. Tak je to s každým dievčaťom,
         hlbšie cítiacim. Bolo tak i so mnou. Ľúbe dieťa, dáme dlhý termín. Veď i nám je žiaľ dať ťa
         preč, ale čo robiť, keď je sudba ženy taká?!
    <span class="emphasis">
     <em>
      (Utiera si slzy s očú.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 3.
     </strong>
    </span>
   </p>
   <p>
    <span class="emphasis">
     <em>
      Anna, Ružena, potom Mara.
     </em>
    </span>
   </p>
   <p>
   </p>
   <p>
    RUŽ.
    <span class="emphasis">
     <em>
      (krásne, mladé mocné dievča v cestovných šatách, v klobúku na hlave, ide
            proti Anne):
     </em>
    </span>
    Dobrý deň. Som Ružena Krajčíková.
   </p>
   <p>
    ANNA
    <span class="emphasis">
     <em>
      (vstane a kročí jej naproti):
     </em>
    </span>
    Vitaj, moja. Ty si Ruženka,
         najstaršia dcéra?
    <span class="emphasis">
     <em>
      (Stranou.)
     </em>
    </span>
    Aké krásne dievča!…
   </p>
   <p>
    RUŽ.: Ruky vám ľúbam, teta.
    <span class="emphasis">
     <em>
      (Zohne sa jej k ruke.)
     </em>
    </span>
    Ja som
         najstaršia, Ružena, a idem teda na vaše zavolanie s radosťou.
   </p>
   <p>
    ANNA: A ja s radosťou prijímam.
    <span class="emphasis">
     <em>
      (Bozká ju.)
     </em>
    </span>
    Zídeš sa nám. Sme
         potrební pomoci svrchovane. V kancelárii je práce moc — ujec v akejsi ducholieni. Ale ja i
         preto žiadala som teba, že ty, ako rodina, budeš v niečom i mne na pomoci. Nie tak ako
         cudzia — však?
   </p>
   <p>
    RUŽ.: Áno, teta. Veľmi vďačne.
   </p>
   <p>
    ANNA: Tak je dobre, moja duša. Teraz choď sa složiť: tuto ťa čaká izbietka príjemná.
    <span class="emphasis">
     <em>
      (Zavedie ju ku dverám.)
     </em>
    </span>
    Slož sa tam a schystaj hneď cele po
         domácky. Potom príď sem.
   </p>
   <p>
    RUŽ.: Áno, teta!
    <span class="emphasis">
     <em>
      (Preč.)
     </em>
    </span>
   </p>
   <p>
    ANNA
    <span class="emphasis">
     <em>
      (hľadí na dvere, za ktorými zmizla Ružena):
     </em>
    </span>
    Hm! Dievča je to
         neobyčajnej krásy! Krajšia od mojej, hrdej postavy… Pohyby isté, voľné, očarujúce. Kde sa
         vzal v chudobnej rodine taký zjav? Lajo pristane, vlastne zaľúbi sa do nej hneď.
    <span class="emphasis">
     <em>
      (Sadne si k stolu, berie okuliare, položí na nos a číta.)
     </em>
    </span>
   </p>
   <p>
    RUŽ.
    <span class="emphasis">
     <em>
      (vyjde vo svetlých domácich šatách):
     </em>
    </span>
    No, už som sa
         preobliekla, teta, a hotová som ponúknuť vám svoje služby.
   </p>
   <p>
    ANNA
    <span class="emphasis">
     <em>
      (pozrie po nej, složiac knihu. Stranou):
     </em>
    </span>
    I takto je prekrásna!
    <span class="emphasis">
     <em>
      (Nahlas.)
     </em>
    </span>
    A ja s radosťou i prijmem to, hoci by sa ti zišlo
         odpočinúť po ceste. Ale dnes máme roboty až veľa. Do kancelárie ťa ani pozrieť nepustím —
         budeš moja celý deň. Čakáme Zlaticinho snúbenca — veď som vám písala, že sa vydáva — príde
         i s matkou. Nuž musíme sa v kuchárskom umení preukázať. Musíme i my dozerať i pomáhať Bete,
         ktorá je síce veľmi dobrá kuchárka, ale len dve ruky má!
   </p>
   <p>
    RUŽ.
    <span class="emphasis">
     <em>
      (so smiechom):
     </em>
    </span>
    Preto my svojich musíme jej požičať.
   </p>
   <p>
    ANNA: Uhádla si.
    <span class="emphasis">
     <em>
      (Stranou.)
     </em>
    </span>
    Smiech jej odhalí rad zubov, krajších
         od Zlaticiných.
    <span class="emphasis">
     <em>
      (Nahlas.)
     </em>
    </span>
    Tak teda budeme pomáhať i my. Ale najprv sa
         občerstvíš. Poslať ti sem, alebo ideš dnu?
   </p>
   <p>
    RUŽ.
    <span class="emphasis">
     <em>
      (poobzerá sa):
     </em>
    </span>
    Sem si prosím, teta, tu je pekne a príjemne.
   </p>
   <p>
    ANNA: Dobre. Sadni si. Ja idem ešte rozkazy vydať a poriadky porobiť, kým sa občerstvíš.
    <span class="emphasis">
     <em>
      (Preč.)
     </em>
    </span>
   </p>
   <p>
    RUŽ.
    <span class="emphasis">
     <em>
      (sadne a obzerá sa dookola):
     </em>
    </span>
    Tu je pekne. Dom, ako vidno,
         veľký, rozsiahly. Všade tušiť dobrobyt a pohodlie. Nie tak ako u nás, kde z každého kúta
         bieda kričí. Ach, ja som sa toho už tak nasýtila! S radosťou chopila som sa toho ísť sem.
         Mne by sa tak žiadalo byť bohatou!
   </p>
   <p>
    MARA
    <span class="emphasis">
     <em>
      (vyjde; nesie na tácni tanier a zákusky):
     </em>
    </span>
    Nech sa páči.
    <span class="emphasis">
     <em>
      (Kladie tanier a nôž i vidličky pred Ruženu.)
     </em>
    </span>
    A čoho sa vraj ľúbi,
         piva, či…?
   </p>
   <p>
    RUŽ.
    <span class="emphasis">
     <em>
      (vpadne):
     </em>
    </span>
    Vody čerstvej… ba nie, pohár piva ochladí ma lepšie.
    <span class="emphasis">
     <em>
      (Stranou.)
     </em>
    </span>
    Vody som sa dosť napila i doma.
   </p>
   <p>
    MARA
    <span class="emphasis">
     <em>
      (preč)
     </em>
    </span>
    .
   </p>
   <p>
    RUŽ.
    <span class="emphasis">
     <em>
      (natiera maslo na chlieb, potom vezme si na tanier šunky):
     </em>
    </span>
    —
         Teda posilniť sa, a potom do roboty! Stúpiť na cestu nového života.
    <span class="emphasis">
     <em>
      (Je.)
     </em>
    </span>
    I toto je delikátnejšie ako u nás. Chutné, jemné, záživné,
         mne tu nebude zle, ako vidno; a doma ani najesť sa nedožičia ani sebe, ani iným. Ktorí v
         pýche svojej zabudli na chudobnú rodinu.
    <span class="emphasis">
     <em>
      (Je.)
     </em>
    </span>
    A koľkorakého poslala
         mi tu teta len na zákusku.
    <span class="emphasis">
     <em>
      (Je. Pauza.)
     </em>
    </span>
    A kto je tu teda všetko? Ujec
         a teta, syn Miloš, Zlatica a jeden príbuzný — tak písala teta. Ozaj, aký je syn?!
   </p>
   <p>
    MARA
    <span class="emphasis">
     <em>
      (donesie pohár so speneným pivom):
     </em>
    </span>
    Nech sa ľúbi.
    <span class="emphasis">
     <em>
      (Položí pred Ruženu, potom preč.)
     </em>
    </span>
   </p>
   <p>
    RUŽ.: Ďakujem!
    <span class="emphasis">
     <em>
      (Vezme pohár a pije.)
     </em>
    </span>
    Zvláštny nápoj i to, lepší ako
         inde. My sme ho nemali! Je hlúpa taká rodina, kde človek i lepší pokrm závidí a pokladá za
         šťastie občerstviť sa pivom. Nie! Nemôžem sa spriateliť s takým osudom. Nechcem sa pokoriť
         takej sudbe! Biedu mám v ošklivosti, a ja túžim, žiadam, požadujem premeny!
   </p>
   <p>
    ANNA
    <span class="emphasis">
     <em>
      (príde v ruke s košíkom, Mara za ňou nesie misky):
     </em>
    </span>
    No teda
         môžeme začať robotu. Ty, Marka, misky daj sem a poodnášaj so stola po slečne. Cestá a
         pečivá sme už porobili predo dňom, teraz chcem ešte plnienku spraviť do niektorých, i do
         pečienky, a ešte jedno čerstvé cesto. Tu je kuchárska knižka — v nej som poznačila, ktoré.
         Vezmi a vyhľadaj.
   </p>
   <p>
    RUŽ.
    <span class="emphasis">
     <em>
      (berie knižku, prehŕňa v nej):
     </em>
    </span>
    Tu je značka pri plnienke, a
         druhá značka: mandľová štrúdľa, nebo i peklo, orechový koch… všetko na jednej strane.
   </p>
   <p>
    ANNA
    <span class="emphasis">
     <em>
      (usmeje sa):
     </em>
    </span>
    Nebo bude i bez nášho kuchárenia pre Zlatu a
         Vilka, jej snúbenca — pekla nepotrebujeme!
   </p>
   <p>
    RUŽ.
    <span class="emphasis">
     <em>
      (s úsmevom):
     </em>
    </span>
    Ej veru nie!
   </p>
   <p>
    ANNA
    <span class="emphasis">
     <em>
      (bije vajcia):
     </em>
    </span>
    Najskôr spravíme ten krém, opísaný tiež tam na
         tej strane. Cukor je v miske; vezmi lyžicu a miešaj; žĺtka dám hneď.
    <span class="emphasis">
     <em>
      (Ružena
            spraví.)
     </em>
    </span>
    O pol dvanástej majú prísť — máme času.
    <span class="emphasis">
     <em>
      (Stranou.)
     </em>
    </span>
    Nebolo by dobre nadštrknúť jej o mojom pláne?
    <span class="emphasis">
     <em>
      (Nahlas.)
     </em>
    </span>
    Nuž najlepšie, keď ti rozpoviem o mojich úmysloch. Nielen
         pre prácu v kancelárii volala som ťa sem, ale i pre iné. Máme my tu mladíka veľmi dobrého,
         o ktorom som vám i písala, ktorého sme vychovali my a máme ho veľmi radi. On robí teraz v
         kancelárii ako správca obchodu. Volá sa Lajko Černický… teda… akože povedať? Ale rovno. Nuž
         radi by sme ho oženiť.
   </p>
   <p>
    RUŽ.
    <span class="emphasis">
     <em>
      (rýchle skloní zrak a mieša spešno v miske. Stranou):
     </em>
    </span>
    Čo to
         kujú?
    <span class="emphasis">
     <em>
      (Nahlas so smiechom.)
     </em>
    </span>
    Tak teda?…
   </p>
   <p>
    ANNA
    <span class="emphasis">
     <em>
      (usmeje sa):
     </em>
    </span>
    Uhádla si. Ak sa ti bude ľúbiť a bola by obapolná
         sympatia, nuž by ste sa sobrali. On, ako správca, bude mať dobrý plat — o to sa postaráme.
         Veď ho máme ako svojho!
   </p>
   <p>
    RUŽ.
    <span class="emphasis">
     <em>
      (smeje sa):
     </em>
    </span>
    To je zaujímavé, čo vy snujete!
    <span class="emphasis">
     <em>
      (Stranou.)
     </em>
    </span>
    Správca obchodu? Ja radšej by vášho syna!
   </p>
   <p>
    ANNA: No vidíš, ľúbi sa ti to? Tak teda hľaď byť k nemu prívetivá. Očaruj ho! Zovňajšok
         máš na to dobrý. Preto som ti to rozpovedala, aby si vedela, ako sa správať k nemu… A toto
         už bude. Choď s ním do kuchyne… idem i ja hneď. Zavediem ťa potom ku druhým.
   </p>
   <p>
    RUŽ.: Áno, teta.
    <span class="emphasis">
     <em>
      (Preč.)
     </em>
    </span>
   </p>
   <p>
    ANNA: Taká som znepokojená akási. Toto dievča je prekrásne. Či nebude škodiť mojej
         dcére? Kto by si bol myslel, že v chudobnom dome taká krásavica sa nájde!
    <span class="emphasis">
     <em>
      (Odíde.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 4.
     </strong>
    </span>
   </p>
   <p>
    <span class="emphasis">
     <em>
      Miloš, potom Ružena.
     </em>
    </span>
   </p>
   <p>
   </p>
   <p>
    MILOŠ
    <span class="emphasis">
     <em>
      (príde s paličkou, v klobúku):
     </em>
    </span>
    Zas by sa mi zišly peniaze. Do
         diabla, ja neviem, či mi ich troví okrem mňa niekto, a či ony majú nohy, že sa mi hneď
         rozutekajú z vačku. Zo 700 korún mám už len 125, a dlžen som 400. Kdeže sa obrátiť zas?
         Kohože obrať. Otca, matku nemôžem; Zlata nemá, Lajo nemá, a čo by i mal, od pár čias je ako
         tiger. Najlepšie by bolo zabiť nejakého keťasa.
    <span class="emphasis">
     <em>
      (Položí paličku na stôl, ruky dá
            nazad a prechodí sa po verande.)
     </em>
    </span>
    A musím si veci do poriadku doniesť, kým
         veľactený budúci pán švagor
    <span class="emphasis">
     <em>
      (klania sa posmešne)
     </em>
    </span>
    , pán Vozár, nebude
         údom našej ctenej rodiny. Lebo, ako badám, to je rázny pán. Ten mne voľkať nebude. Prvý raz
         bol som s ním, a už sa spýtal, ako je to, že som ešte nie skončený gazda, a už mám 23 roky.
         Mamička hneď ma porúčala do jeho priazne — čo on i prisľúbil. No, bude to priazeň…
    <span class="emphasis">
     <em>
      (Ružena vyjde s misou.)
     </em>
    </span>
    Á-á-á… To je moja neznáma sesternica?
    <span class="emphasis">
     <em>
      (Skočí proti nej a vystrie obe ruky.)
     </em>
    </span>
    Aká krásna… Ruky ti ľúbam!
    <span class="emphasis">
     <em>
      (Stranou.)
     </em>
    </span>
    Keby ona mala nejaký groš!
   </p>
   <p>
    RUŽ.
    <span class="emphasis">
     <em>
      (podá mu ruku):
     </em>
    </span>
    Ty si Miloš?
    <span class="emphasis">
     <em>
      (Stranou.)
     </em>
    </span>
    Zovňajšok jeho je príjemný — ja radšej by tohto očarila!
   </p>
   <p>
    MILOŠ: A hneď ťa do roboty zapriahli, a to domácej? Veď ty máš v kancelárii účinkovať?
         Pravda, dnes je u nás výnimočný veľký deň. Príde snúbenec sestrin, a to je veľké zviera…
   </p>
   <p>
    RUŽ.
    <span class="emphasis">
     <em>
      (trepe sneh; s úsmevom):
     </em>
    </span>
    Tak?
   </p>
   <p>
    MILOŠ: Tak, a bude veľké. Vystupuje vždy vyššie a vyššie. Dostane sa na závratnú výšku,
         temer do neba.
    <span class="emphasis">
     <em>
      (Stranou.)
     </em>
    </span>
    Ďas ho vzal — ten so mnou poriadok urobí!
    <span class="emphasis">
     <em>
      (Nahlas.)
     </em>
    </span>
    Ty si ho nevidela ešte?
   </p>
   <p>
    RUŽ.
    <span class="emphasis">
     <em>
      (mieša):
     </em>
    </span>
    Nie.
   </p>
   <p>
    MILOŠ: Ľutujem ťa, lebo tak nevieš, čo je krása mužská, dôstojnosť človečia, dokonalosť
         ľudská a charakter, áno, charakter!
   </p>
   <p>
    RUŽ.
    <span class="emphasis">
     <em>
      (s úsmevom):
     </em>
    </span>
    A to všetko je pri ňom?
   </p>
   <p>
    MILOŠ: Ešte i viacej.
    <span class="emphasis">
     <em>
      (Stranou.)
     </em>
    </span>
    Ukrutník bude, bez citu — ten mňa
         chytí do hrsti!
   </p>
   <p>
    RUŽ.: Šťastná Zlatica!
   </p>
   <p>
    MILOŠ: Si myslím!
    <span class="emphasis">
     <em>
      (Pauza. Prizerá sa Ružene.)
     </em>
    </span>
    Počuješ, sesternica,
         ty si veľmi pekná!
   </p>
   <p>
    RUŽ.
    <span class="emphasis">
     <em>
      (potrhne plecom):
     </em>
    </span>
    Nech.
   </p>
   <p>
    MILOŠ: Netreba ti to povedať?
   </p>
   <p>
    RUŽ.
    <span class="emphasis">
     <em>
      (ľahostajne):
     </em>
    </span>
    Nie.
   </p>
   <p>
    MILOŠ
    <span class="emphasis">
     <em>
      (vždy sa jej prizerajúc):
     </em>
    </span>
    Počuješ, my musíme byť dobrými
         kamarátmi.
   </p>
   <p>
    RUŽ.
    <span class="emphasis">
     <em>
      (vyhýbavo):
     </em>
    </span>
    To uvidíme pozdejšie.
   </p>
   <p>
    MILOŠ: Ja to už vidím teraz. Sympatiu moju už si si získala. Vždy môžeš počítať na moju
         pomoc.
    <span class="emphasis">
     <em>
      (Stranou.)
     </em>
    </span>
    A ja na tvoje peniaze, čo vypíšeš.
   </p>
   <p>
    RUŽ.: Pomoc? Má mne byť tu nejaká pomoc potrebná?
   </p>
   <p>
    MILOŠ: No, v kancelárii. Nehľaď tak udiveno na mňa. Niekedy býva tam moc práce.
   </p>
   <p>
    RUŽ.: Tak pomôžeš kancelárii, či otcovi, nie mne.
   </p>
   <p>
    MILOŠ
    <span class="emphasis">
     <em>
      (stranou):
     </em>
    </span>
    To som nedobre začal.
    <span class="emphasis">
     <em>
      (Nahlas.)
     </em>
    </span>
    Veď ja i robievam tam pilne. To jest robieval som, ale
         teraz sa musím učiť. Do gazdovskej školy som chodil minulý rok — k tomu mám chuť, lebo rád
         voľnosť, pole a…
   </p>
   <p>
    RUŽ.: Čo učiť?
   </p>
   <p>
    MILOŠ: Doháňať. Bol som chorý v zime, mal som umrieť. Už mi boli všetci lekári
         vypovedali. A to naozaj; to mi uver, to je pravda. Preto som zle složil.
   </p>
   <p>
    RUŽ.: To je chyba.
   </p>
   <p>
    MILOŠ: Chyba, chyba, ale čože robiť, keď ma tá choroba tak zničila!
    <span class="emphasis">
     <em>
      (Stranou.)
     </em>
    </span>
    Nedarí sa mi. Chcem ju obniesť, a len sa zamotávam a
         čujem kritiku. Som nešikovný dnes.
    <span class="emphasis">
     <em>
      (Nahlas.)
     </em>
    </span>
    Ruženka, poviem ti čosi…
         Hľa, ide ktosi…
   </p>
   <p>
   </p>
   <p>
    <span class="bold">
     <strong>
      Výstup 5.
     </strong>
    </span>
   </p>
   <p>
    <span class="emphasis">
     <em>
      Miloš, Ružena, Lajo, Anna.
     </em>
    </span>
   </p>
   <p>
   </p>
   <p>
    LAJO
    <span class="emphasis">
     <em>
      (vystúpi na verandu od dvora k Ružene):
     </em>
    </span>
    Poklona!
   </p>
   <p>
    MILOŠ
    <span class="emphasis">
     <em>
      (skočí a rozprestrie ruky strojeno):
     </em>
    </span>
    Ruženka, tu náš
         príbuzný, Lajo Černický.
   </p>
   <p>
    RUŽ.
    <span class="emphasis">
     <em>
      (podá ruku Lajovi):
     </em>
    </span>
    Dobrý deň!
    <span class="emphasis">
     <em>
      (Stranou.)
     </em>
    </span>
    To je teda on, ktorého mám očariť?… Je pekný…
   </p>
   <p>
    LAJO: Teší ma.
    <span class="emphasis">
     <em>
      (Stranou.)
     </em>
    </span>
    Toto je chudobná rodina! Kňažnou bys’ ju
         myslel.
    <span class="emphasis">
     <em>
      (Milošovi.)
     </em>
    </span>
    Buď taký dobrý, príď do kancelárie hneď.
    <span class="emphasis">
     <em>
      (Odchodí.)
     </em>
    </span>
   </p>
   <p>
    RUŽ.
    <span class="emphasis">
     <em>
      (stranou):
     </em>
    </span>
    Je dosť ľahostajný… neprizrie sa mi.
   </p>
   <p>
    MILOŠ
    <span class="emphasis">
     <em>
      (Lajovi):
     </em>
    </span>
    To si rozmyslím ešte.
   </p>
   <p>
    ANNA
    <span class="emphasis">
     <em>
      (vyjde z domu):
     </em>
    </span>
    Ukáž, Ruženka, bude to už tiež.
    <span class="emphasis">
     <em>
      (Berie misu od Ruženy a pozerá obsah trepadlom.)
     </em>
    </span>
    Dobre je!
    <span class="emphasis">
     <em>
      (Kročí proti dverám, ale zastane hneď.)
     </em>
    </span>
    Koč hrkoce pred domom… mali
         by to byť oni? Koč zastal; Miloš, bež pozrieť dolu do dvora. Ruženka, ty choď oznámiť
         baťkovi i Zlatici. Zlata je vo svojej izbe. Choď rovno do dvier, potom naľavo, v tretej
         izbe — rýchle; ja musím sa ísť pristrojiť.
    <span class="emphasis">
     <em>
      (Všetci preč.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 6.
     </strong>
    </span>
   </p>
   <p>
    <span class="emphasis">
     <em>
      Bučinský sám, potom Mara.
     </em>
    </span>
   </p>
   <p>
   </p>
   <p>
    BUČ.
    <span class="emphasis">
     <em>
      (vystúpi, zapína si kabát):
     </em>
    </span>
    Ako sa to stalo? Veď mali prísť
         len o pol dvanástej, a už by boli tu? Hľa, tu máš nedočkavosť zaľúbených ľudí. Už ho to
         ženie ako víchor k našej Zlatičke. Hovel som si v komótnom kapute, a tu už oni!
    <span class="emphasis">
     <em>
      (Pozrie dolu po sebe. Skríkne.)
     </em>
    </span>
    Bože, veď som v papučiach! Anna,
         Mara, Zuza, sem sa!… Nik nejde!
    <span class="emphasis">
     <em>
      (Kričí prudkejšie.)
     </em>
    </span>
    Mara, čižmy či
         topánky mi daj.
    <span class="emphasis">
     <em>
      (Shadzuje papuče s nôh.)
     </em>
    </span>
   </p>
   <p>
    MARA
    <span class="emphasis">
     <em>
      (vybehne):
     </em>
    </span>
    Čo rozkážete, pán urodzený?
   </p>
   <p>
    BUČ.: Ty hlúpa! Črievice dones, črievice! Či nevidíš, že som bosý?
   </p>
   <p>
    MARA
    <span class="emphasis">
     <em>
      (stranou):
     </em>
    </span>
    Ja že nám strecha horí.
    <span class="emphasis">
     <em>
      (Nahlas.)
     </em>
    </span>
    Áno, prosím ponížene.
    <span class="emphasis">
     <em>
      (Preč.)
     </em>
    </span>
   </p>
   <p>
    BUČ.: Skoro!… Strašné je to, že nikdy nieto v dome dosť obsluhy, a dosť som toho
         nasnášal po celý život. Temer som o rozum prišiel pri tom, zabudol na všetky vyššie ciele,
         nedbal ani o národ, a teraz za odmenu nemám ani jedného sluhu, ktorý by pri mne vždy bol
         napohotove. Neposlali upozorniť ma na hodinu.
    <span class="emphasis">
     <em>
      (Chodí hore-dolu, nahadzuje sa
            napravo, naľavo, napráva šaty na sebe.)
     </em>
    </span>
    I oblečený som hocijak.
   </p>
   <p>
   </p>
   <p>
    <span class="bold">
     <strong>
      Výstup 7.
     </strong>
    </span>
   </p>
   <p>
    <span class="emphasis">
     <em>
      Bučinský, Anna, Mara.
     </em>
    </span>
   </p>
   <p>
   </p>
   <p>
    ANNA
    <span class="emphasis">
     <em>
      (pekne domácky odetá):
     </em>
    </span>
    Pre Pána, s tebou že je čo, že beháš po
         chodbe v pančuchách, a hostia už idú?!
   </p>
   <p>
    BUČ.
    <span class="emphasis">
     <em>
      (kričí):
     </em>
    </span>
    Skoro, Mara, skoro! Daj už, daj!
    <span class="emphasis">
     <em>
      (Anne.)
     </em>
    </span>
    Som si bol zdriemol trochu, keď vbehla ku mne tá rodina;
         nuž rozospatý som napochytre ani nevedel, čo robím… Mara!
   </p>
   <p>
    ANNA: Kto to slýchal predpoludním driemať? Človeče, teba porazí! Nepovedala som ti už? —
         Mara, chytro, chytro… už počuť hlasy!
   </p>
   <p>
    MARA
    <span class="emphasis">
     <em>
      (pribehne s črievicami):
     </em>
    </span>
    Tu sú, prosím ponížene.
    <span class="emphasis">
     <em>
      (Položí pred neho.)
     </em>
    </span>
   </p>
   <p>
    BUČ.
    <span class="emphasis">
     <em>
      (sadne na stoličku):
     </em>
    </span>
    No, teraz skoro na nohy. Anička, Mara,
         pomáhajte!
    <span class="emphasis">
     <em>
      (Obúva topánky; dve mu pomáhajú.)
     </em>
    </span>
    No, no, no, nie tak
         horlive — prevrhnete ma!
   </p>
   <p>
    ANNA: Že nie?! Veď už pôjdu hore schodmi! No, už je. Mara, ty choď preč.
    <span class="emphasis">
     <em>
      (Napráva kabát mužovi. Mara odchodí.)
     </em>
    </span>
    No, Janko, už teraz choď v
         ústrety. Vydýchni si skôr. Tak… Mara, vráť sa, papuče ber. Jedna je pod stolom, a druhá
         kde? Kde je druhá papuča?
   </p>
   <p>
    MARA
    <span class="emphasis">
     <em>
      (vráti sa a hľadá po zemi):
     </em>
    </span>
    Kdeže je?
   </p>
   <p>
    BUČ.: Uf! či som sa vyhrial!
    <span class="emphasis">
     <em>
      (Chce si vytiahnuť šatku z vrecka a vytiahne
            papuču. Mare.)
     </em>
    </span>
    Hľa, tu je!
    <span class="emphasis">
     <em>
      (Hodí jej ju.)
     </em>
    </span>
   </p>
   <p>
    MARA: Áno, tu je.
    <span class="emphasis">
     <em>
      (Preč s papučami. Bučinský utiera si tvár a ide i s Annou v
            ústrety.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 8.
     </strong>
    </span>
   </p>
   <p>
    <span class="emphasis">
     <em>
      Bučinský, Anna, Vozár, Tereza.
     </em>
    </span>
   </p>
   <p>
   </p>
   <p>
    ANNA: Vitajte, vážení hostia! Ste nás milo prekvapili.
    <span class="emphasis">
     <em>
      (Podáva im
            ruku.)
     </em>
    </span>
    Vitajte!
   </p>
   <p>
    VILO
    <span class="emphasis">
     <em>
      (mohutný, pekný mladý človek bezúhonnej elegancie):
     </em>
    </span>
    My, ako
         ľudia, prísne sa pridržiavajúci daného slova, ideme radšej skôr ako pozdejšie. Ruky vám
         ľúbam, milostivá pani!
    <span class="emphasis">
     <em>
      (Zohne sa k jej ruke delikátne.)
     </em>
    </span>
   </p>
   <p>
    TEREZA
    <span class="emphasis">
     <em>
      (chudá šedivá pani, odetá čierne, elegantne tiež):
     </em>
    </span>
    Musíte
         prepáčiť môjho synovu netrpezlivosť. Ja som ho i upozorňovala, že bude včas, ale on azda
         ani nespal tej noci.
    <span class="emphasis">
     <em>
      (Podáva si ruky s Annou a Bučinským.)
     </em>
    </span>
   </p>
   <p>
    BUČ.: Ani my sme neboli lepší za mladi. Nech sa vám páči dnu.
   </p>
   <p>
    VILO: Preto nebudete sa diviť a mne zazlievať, že prednesiem prosbu, a to hneď, aby sa
         svadba ustálila čím najskôr… Áno?…
    <span class="emphasis">
     <em>
      (Zastane. Na verandu vyjde Ružena.
            Stranou.)
     </em>
    </span>
    Kto je táto čarovná krása?
   </p>
   <p>
    TEREZA: Slečna Zlatica?
   </p>
   <p>
    ANNA: Nie.
    <span class="emphasis">
     <em>
      (Stiahne obočie.)
     </em>
    </span>
   </p>
   <p>
    TEREZA
    <span class="emphasis">
     <em>
      (stranou):
     </em>
    </span>
    Škoda… mocné, zdravé dievča!
   </p>
   <p>
    ANNA
    <span class="emphasis">
     <em>
      (rýchle Ružene):
     </em>
    </span>
    Kde je Zlatica?
   </p>
   <p>
    RUŽ.
    <span class="emphasis">
     <em>
      (ukloní sa mlčky hosťom. Anne):
     </em>
    </span>
    Čaká v izbe.
   </p>
   <p>
    VILO
    <span class="emphasis">
     <em>
      (Ružene):
     </em>
    </span>
    Som advokát Vilo Vozár.
   </p>
   <p>
    ANNA
    <span class="emphasis">
     <em>
      (rýchle):
     </em>
    </span>
    Dcéra mojej sesternice, Ruženka Krajčíková; vzali
         sme ju do kancelárie na pomoc.
    <span class="emphasis">
     <em>
      (Milo.)
     </em>
    </span>
    Nech sa vám teda páči, vzácni
         hostia, do domu, kde čaká dcéra, ako taká mladucha, v rozpakoch a azda v netrpezlivosti
         tiež.
   </p>
   <p>
    VILO: Ako ja. A preto, drahí naši rodičia — nech mi je dovolené tak vás už volať — buďte
         dobrotiví, určte čas nášho sobáša čím kratší.
   </p>
   <p>
    BUČ.: Veď sa dohodneme… Milostivá pani, ráčte prijať moje rameno.
    <span class="emphasis">
     <em>
      (Podá ruku
            Tereze a vedie ju preč.)
     </em>
    </span>
   </p>
   <p>
    VILO
    <span class="emphasis">
     <em>
      (ukloní sa pred Annou a podáva jej svoje rameno):
     </em>
    </span>
    Smiem
         prosiť, milostivá pani a najláskavejšia budúca moja mama. Poďme teda k najdrahšej mojej
         mladuche, aby sme sa dohodli.
   </p>
   <p>
    ANNA
    <span class="emphasis">
     <em>
      (prijme rameno. S úsmevom.):
     </em>
    </span>
    Najprv složiť sa a občerstviť.
    <span class="emphasis">
     <em>
      (Ružene.)
     </em>
    </span>
    Prihotuj, ľúba, všetko ku zákuske.
   </p>
   <p>
    VILO: Teda ako rozkážete, milostivá pani a budúca vznešená maminka, ja sa popredku vám
         vo všetkom poddávam.
    <span class="emphasis">
     <em>
      (Stranou, obzrúc sa za Ruženou.)
     </em>
    </span>
    Má bohatstva
         krásy, zriedka vídanej!
   </p>
   <p>
    Anna
    <span class="emphasis">
     <em>
      (milo):
     </em>
    </span>
    Vašu synovskú ochotu prijmem s radosťou.
    <span class="emphasis">
     <em>
      (Ružene.)
     </em>
    </span>
    Ruženka, sprav, čo som povedala, a prizri i robotu
         kuchárok; ja teraz už nepôjdem k nim, na teba bude všetko sverené.
    <span class="emphasis">
     <em>
      (Stranou.)
     </em>
    </span>
    Musím vysvetliť, čo je ona tu. Akosi zahľadel sa na ňu
         veľmi.
   </p>
   <p>
    VILO
    <span class="emphasis">
     <em>
      (stranou):
     </em>
    </span>
    Tá kráľovná bude do kuchyne poslaná?
    <span class="emphasis">
     <em>
      (Milošovi, tam stojacemu.)
     </em>
    </span>
    A môj večný študent čože robieva?
    <span class="emphasis">
     <em>
      (Položí mu dlaň na plece.)
     </em>
    </span>
    Myslím, milostivá budúca maminka mne ho
         poručí, a pod mojou rukou dôjde k niečomu.
   </p>
   <p>
    MILOŠ
    <span class="emphasis">
     <em>
      (zatne päste vo vačku):
     </em>
    </span>
    Večný študent vraj!
   </p>
   <p>
    ANNA
    <span class="emphasis">
     <em>
      (s úsmevom):
     </em>
    </span>
    Vďačne. Ale v prísnosti potom neskúpte — to
         radím!
   </p>
   <p>
    VILO: O to sa neráčte báť, najláskavejšia matička. Prísny ja bývam. V mojej kancelárii
         nik nevydrží dlhšie od dvoch rokov.
   </p>
   <p>
    MILOŠ
    <span class="emphasis">
     <em>
      (stranou):
     </em>
    </span>
    No, ten mňa dobre teší!
    <span class="emphasis">
     <em>
      (Bučinský,
            Tereza, Anna, Vilo preč. Miloš ide za nimi. Pri dverách zastane a nevojde.)
     </em>
    </span>
   </p>
   <p>
    RUŽ.
    <span class="emphasis">
     <em>
      (stojí zamyslená; stranou):
     </em>
    </span>
    Krásny mužský, to hej! Zjav,
         prezradzujúci silu, pevnú vôľu, odhodlanosť a všetko, čo zdobí muža. On je ten mužský, o
         akom rady snívame my devy. Nedivím sa, že Zlatica je šťastná. Ju čaká život skvelý… a ja?
         Do kuchyne!
    <span class="emphasis">
     <em>
      (Dupne nohou.)
     </em>
    </span>
    Ja tiež chcem prepych, pohodlie, nádheru!
   </p>
   <p>
    MILOŠ
    <span class="emphasis">
     <em>
      (obzrie sa od dverí):
     </em>
    </span>
    Čože, Ruženka? Zamyslela a zabudla si
         sa tu. Azda ti niečo naložili?
   </p>
   <p>
    RUŽ.
    <span class="emphasis">
     <em>
      (rýchle sa obzrie):
     </em>
    </span>
    Máš pravdu.
    <span class="emphasis">
     <em>
      (Spraví krok ku
            dverám.)
     </em>
    </span>
    A ty, ako vidno, zabudol si sa tiež a neponáhľaš sa za hosťami, hoci
         ti tu nenaložili nič.
   </p>
   <p>
    MILOŠ
    <span class="emphasis">
     <em>
      (stranou):
     </em>
    </span>
    Rád som, keď ich nevidím.
    <span class="emphasis">
     <em>
      (Nahlas.)
     </em>
    </span>
    Milá moja, vieš —
   </p>
   <p>
    RUŽ.
    <span class="emphasis">
     <em>
      (s odporom):
     </em>
    </span>
    Čoby milá…
   </p>
   <p>
    MILOŠ: Drahá moja —
   </p>
   <p>
    RUŽ.
    <span class="emphasis">
     <em>
      (smeje sa):
     </em>
    </span>
    Ani drahá…
   </p>
   <p>
    MILOŠ: Tak čo, do diabla, veď sme rodina! Ja chcem byť s tebou v dobrom priateľstve — ty
         sa mi páčiš.
    <span class="emphasis">
     <em>
      (Stranou.)
     </em>
    </span>
    A môžeš sa mi i zísť ešte.
    <span class="emphasis">
     <em>
      (Nahlas.)
     </em>
    </span>
    Chcem ti povedať, že ja schválne ostal som tu, lebo nemám
         tam čo hľadať, ako i ty. A že rovní a za príkladom iných, ktorí si tu po pansky poklony
         robili, tu moje rameno, milostivá slečna. Odprevadím vás do — kuchyne.
   </p>
   <p>
    RUŽ.: Haha! Ty si veselý šuhaj. Len škoda, že sa tak zle správaš,
    <span class="emphasis">
     <em>
      (stranou)
     </em>
    </span>
    a ty nie si dedič.
   </p>
   <p>
    MILOŠ: Vieš už aj ty o tom? Toho mám už po uši. Každý mi s tým ide. Nerob ma nešťastným
         aspoň ty, lebo ja s tebou sympatizujem.
   </p>
   <p>
    RUŽ.: Namyslený si dosť. Tu, ako vidno, o mojej sympatii niet otázky. Sebavedomia máš na
         tri vozy.
   </p>
   <p>
    MILOŠ: A ty krásy toľko. Keby si mala toľko bohatstva, bolo by dobre.
   </p>
   <p>
    RUŽ.: Prečože by to bolo tak dobre?
    <span class="emphasis">
     <em>
      (Stranou.)
     </em>
    </span>
    A ty keby si bol
         synom Bučinského, bolo by lepšie.
   </p>
   <p>
    MILOŠ
    <span class="emphasis">
     <em>
      (okúňavo):
     </em>
    </span>
    Hm! Pozdejšie ti poviem.
    <span class="emphasis">
     <em>
      (Obaja
            preč.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 9.
     </strong>
    </span>
   </p>
   <p>
    <span class="emphasis">
     <em>
      Lajo, potom Zlatica.
     </em>
    </span>
   </p>
   <p>
   </p>
   <p>
    LAJO
    <span class="emphasis">
     <em>
      (vyjde rozčúlený):
     </em>
    </span>
    Nemožno mi už tam dnu sedieť. I do
         kancelárie zaznieva ich vrava a mňa uráža. Vozárov slávnostný hlas udiera ma ako kladivom v
         uši, otcov veselý smiech srdce mi trhá a matkin milý zvuk i štebot Zlaticin pripravuje ma o
         chladný rozum. Oni tam v radosti, a ja tu vyhnatý a vystrčený ako z raja. A to je
         najzúfalejšie pritom, že som sa raja zbavil sám. Zdalo sa mi ohromnou potrebou vzoprieť sa
         vôli matkinej. Ohromnou štrbinou zdalo sa mi, ba krivdou, spáchanou na mojej mužskej
         dôstojnosti, a teraz vidím, že bola ohromná hlúposť odmietnuť ich vôľu a nevidieť i v tom
         vyznačenie. Teraz by už pristal, keď je už pozde a mne nezostáva nič iné, len kochať sa vo
         svojej zachránenej slobodnej vôli.
    <span class="emphasis">
     <em>
      (Chodí hore-dolu.)
     </em>
    </span>
    A ona čo? S ňou
         nemožno hovoriť. Prešly týždne, videl som ju len pri stole. Či mi vyhýba a či som jej
         natoľko ľahostajný, že ani nevie, či jestvujem? Aspoň raz byť s ňou osamote!
    <span class="emphasis">
     <em>
      (Postojí a hľadí ku dverám.)
     </em>
    </span>
    Práve ide!
    <span class="emphasis">
     <em>
      (Nevdojak zájde
            za stĺp chodby.)
     </em>
    </span>
   </p>
   <p>
    ZLAT.
    <span class="emphasis">
     <em>
      (vybehne z domu):
     </em>
    </span>
    Neznesiteľné! Určili o štyri mesiace
         svadbu.
    <span class="emphasis">
     <em>
      (Spína ruky.)
     </em>
    </span>
   </p>
   <p>
    LAJO
    <span class="emphasis">
     <em>
      (stranou):
     </em>
    </span>
    Ha, či je to tá šťastlivá mladucha? Vystúpim.
   </p>
   <p>
    ZLAT.: Sľúbila mi matka, že dajú termín pol roka, a on ich nahovoril, obišiel, obláznil…
         A dotiaľ každý týždeň príde sem!
   </p>
   <p>
    LAJO
    <span class="emphasis">
     <em>
      (vystúpi):
     </em>
    </span>
    Dobrý deň, Zlatica!
   </p>
   <p>
    ZLAT.
    <span class="emphasis">
     <em>
      (strhne sa, oprie sa chrbtom o stôl a pozerá naň).
     </em>
    </span>
   </p>
   <p>
    LAJO: Šťastná náhoda, že vás tu vidím.
   </p>
   <p>
    ZLAT.
    <span class="emphasis">
     <em>
      (mračno):
     </em>
    </span>
    Čo žiadate odo mňa, pane?
   </p>
   <p>
    LAJO
    <span class="emphasis">
     <em>
      (stranou):
     </em>
    </span>
    Ako to omrazí: pane!
    <span class="emphasis">
     <em>
      (Nahlas.)
     </em>
    </span>
    Nič nežiadam, milostivá… to jest, chcel bych vám blahoželať k vášmu vydaju, čo som dosiaľ
         nikdy nemohol, lebo mi nebolo popriate ani len chvíľku byť s vami osamote.
   </p>
   <p>
    ZLAT.: K tomu netreba samoty, aby sa niekomu blahoželalo.
   </p>
   <p>
    LAJO: Iste, ale pri tej príležitosti chcel som sa spýtať, či ste šťastná, drahá Zlatica?
   </p>
   <p>
    ZLAT.
    <span class="emphasis">
     <em>
      (stranou):
     </em>
    </span>
    Teraz som už „drahá“, keď ma netreba vziať?
    <span class="emphasis">
     <em>
      (Nahlas, chladno.)
     </em>
    </span>
    Ľutujem, ale s tým som sa svojmu otcovi a svojej
         matke zdôverila — samota dvoch tu teda bola by zbytočná.
   </p>
   <p>
    LAJO: Je ešte i tretia príčina, prečo som si prial samoty s vami, milá Zlatica.
   </p>
   <p>
    ZLAT.
    <span class="emphasis">
     <em>
      (stranou):
     </em>
    </span>
    I „milá“ som už?
    <span class="emphasis">
     <em>
      (Nahlas,
            ľadovo.)
     </em>
    </span>
    Povedzte, pane, čím skôr, čo myslíte, lebo musím dnu, ku ktorým
         patrím.
   </p>
   <p>
    LAJO
    <span class="emphasis">
     <em>
      (stranou):
     </em>
    </span>
    Kde patrí!
    <span class="emphasis">
     <em>
      (Nahlas.)
     </em>
    </span>
    Nechcem
         vás meškať dlho. Viem, že zaľúbené srdce vášho snúbenca horí za vami, a vy tiež túžite ta,
         kde patríte… Chcem vám len povedať, že keď vám, blažená mladucha, stavia sa budova šťastia,
         mne vtedy kope sa hrob.
   </p>
   <p>
    ZLAT.
    <span class="emphasis">
     <em>
      (stranou):
     </em>
    </span>
    Čo vraví?
    <span class="emphasis">
     <em>
      (Nahlas, s
            chladom.)
     </em>
    </span>
    Vyslovte sa, pane, jasnejšie, lebo nerozumiem.
   </p>
   <p>
    LAJO
    <span class="emphasis">
     <em>
      (stranou, trpko):
     </em>
    </span>
    Vždy „pane“ a nerozumie!
    <span class="emphasis">
     <em>
      (Nahlas.)
     </em>
    </span>
    Vyslovím sa, s dovolením, teda jasne a srozumiteľne: Ja
         vás ľúbim neskonale, Zlatica!
   </p>
   <p>
    ZLAT.
    <span class="emphasis">
     <em>
      (zachveje sa, no premôže sa rýchle, založí ruky a hľadí naň).
     </em>
    </span>
   </p>
   <p>
    LAJO
    <span class="emphasis">
     <em>
      (netrpezlivejšie):
     </em>
    </span>
    Ľúbim ťa neuhasiteľne, a prosím ťa so
         všetkou úctou, áno, i pokorou, slož so seba všetok umelý chlad, všetku pretvárku a daj mi
         odpoveď opravdivú.
   </p>
   <p>
    ZLAT.
    <span class="emphasis">
     <em>
      (stranou):
     </em>
    </span>
    Ach!
   </p>
   <p>
    LAJO: Nič neodpovedáš?
    <span class="emphasis">
     <em>
      (Vždy s väčším nepokojom.)
     </em>
    </span>
    Moja láska k tebe
         neprestane nikdy, požaduje teba a neustúpim, kým mojou nebudeš!
   </p>
   <p>
    ZLAT.
    <span class="emphasis">
     <em>
      (zasmeje sa):
     </em>
    </span>
    A odkedy, pane, trvá láska vaša veľká? A kde
         beriete smelosť ku mne sa sblížiť s tým? Ako sa odvážite hovoriť mi tak teraz?
    <span class="emphasis">
     <em>
      (Vystrie sa.)
     </em>
    </span>
    Nuž odpoviem vám rovno a bez pretvárky a klamu, ako
         si žiadate. Áno, ľúbila som vás od samého detstva. Láska k vám bola mojím životom, snom,
         svetom, ktorému jedine som sa tešila. Či ste to znali — neviem. Ale ste sa nespýtali, keď
         ste knihy pohádzali, ako sa ma to dotkne. Vám neprišlo na um, že sa mne môže i hrob muky
         kopať, keď vy „zachránite svoju slobodnú vôľu“, ktorú vám chceli vziať. A preto nedbám
         teraz ani ja na váš hrob!
    <span class="emphasis">
     <em>
      (Odvráti sa dopoly.)
     </em>
    </span>
   </p>
   <p>
    LAJO
    <span class="emphasis">
     <em>
      (bolestne):
     </em>
    </span>
    Zlatica!
   </p>
   <p>
    ZLAT.
    <span class="emphasis">
     <em>
      (už chladná):
     </em>
    </span>
    Skončili sme, pane!
   </p>
   <p>
    LAJO: Mýliš sa, neskončili sme. Nemohli sme skončiť. Vravíš, že si ma ľúbila. Na túto
         lásku staviam svoje nádeje — ktorá, tuším, trvá ešte!
   </p>
   <p>
    ZLAT.
    <span class="emphasis">
     <em>
      (vystrie sa zas):
     </em>
    </span>
    A čo by trvala a bola tri razy väčšia, ako
         bola, a mne doniesla večný žiaľ — my sme skončili… Opusťte ma!
   </p>
   <p>
    LAJO: Ukrutná! Nehľadí ani na seba, len nech mňa zmorí!
    <span class="emphasis">
     <em>
      (Odchodí ticho.
            Stranou.)
     </em>
    </span>
    To som nečakal. Zdala sa taká detinná, milučká a nevinná. Myslel
         som si: dievča ohneš, ako chceš. Len v očiach záhada — tej som nerozumel. Teraz chápem už i
         tú. Tá záhada je jej smäd pomstiť sa!
    <span class="emphasis">
     <em>
      (Postojí, obzrie sa.)
     </em>
    </span>
    Či ma
         nezavolá predsa? Hľadí do zeme, je zblednutá… ako by sa potácala…
    <span class="emphasis">
     <em>
      (Rezko sa vráti
            a chce ju zachytiť. Nahlas.)
     </em>
    </span>
    Zlatica, ty padáš!
   </p>
   <p>
    ZLAT.
    <span class="emphasis">
     <em>
      (vzchopí sa, odmieta rukou):
     </em>
    </span>
    Netknite sa ma! Preč z mojej
         blízkosti — sme skončili!
   </p>
   <p>
    LAJO
    <span class="emphasis">
     <em>
      (odkročí, vypne sa tiež):
     </em>
    </span>
    Dobre teda! Staň sa ti po vôli — sme
         skončili.
    <span class="emphasis">
     <em>
      (Preč.)
     </em>
    </span>
   </p>
   <p>
    ZLAT.
    <span class="emphasis">
     <em>
      (hľadí do zeme):
     </em>
    </span>
    Ako som túžila po tejto chvíľke, prosila o
         ňu, kde by on prišiel ku mne a kde by ho ja odsotila. Nazdala som sa, že je pomsta sladká,
         a nie je. Cítim v srdci horkosť ako blen.
    <span class="emphasis">
     <em>
      (Tisne obe ruky na hruď.)
     </em>
    </span>
    Úzkosť valí sa na mňa, sila ma opúšťa…
    <span class="emphasis">
     <em>
      (Klesá na stoličku.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 10.
     </strong>
    </span>
   </p>
   <p>
    <span class="emphasis">
     <em>
      Zlatica, Vozár.
     </em>
    </span>
   </p>
   <p>
   </p>
   <p>
    VILO
    <span class="emphasis">
     <em>
      (vyjde, poobzerá sa):
     </em>
    </span>
    Ty kde si nám zmizla, drahá? Dovoľ, že
         ti už tykám.
    <span class="emphasis">
     <em>
      (Zarazeno.)
     </em>
    </span>
    Si zblednutá, anjel môj. Čo ti je?
    <span class="emphasis">
     <em>
      (Priskočí k nej, berie jej ruky.)
     </em>
    </span>
   </p>
   <p>
    ZLAT.
    <span class="emphasis">
     <em>
      (premôže sa):
     </em>
    </span>
    Nič, nič.
    <span class="emphasis">
     <em>
      (Vymáha si
            ruky.)
     </em>
    </span>
    Závrat akýsi… prešiel… od vzrušenia.
   </p>
   <p>
    VILO
    <span class="emphasis">
     <em>
      (bozkáva jej ruku):
     </em>
    </span>
    Moja drahá, zlatá, si útlučká ako kvietok.
         Moja milučká, rozumiem. Ale dlho nebudeme už odlúčení jeden od druhého. Budeme spolu vždy,
         privykneme na seba. Otec i matička spustili ešte jeden mesiac…
   </p>
   <p>
    ZLAT.
    <span class="emphasis">
     <em>
      (stranou):
     </em>
    </span>
    Nebesá!
    <span class="emphasis">
     <em>
      (Nahlas.)
     </em>
    </span>
    Jeden
         mesiac?
   </p>
   <p>
    VILO: No a nepadneš mi kolo krku na tú milú zvesť? Nezaslúžim jeden bozk z tvojich
         sladkých úst?
    <span class="emphasis">
     <em>
      (Chce ju objať.)
     </em>
    </span>
   </p>
   <p>
    ZLAT.
    <span class="emphasis">
     <em>
      (bráni sa. Mara prejde verandou):
     </em>
    </span>
    Nie, nie — tu po chodbe
         chodia ľudia…
   </p>
   <p>
    VILO: A ja by chcel objať celý svet od radosti a celému svetu zavolať, že o štvrť roka
         budeš moja. Poďme teda dnu, vreloľúba moja nevesta.
   </p>
   <p>
    ZLAT.: Alebo radšej zavolám ich z izby von. Tu je tak pekne a milo. Plné kvetov, plné
         vône!
   </p>
   <p>
    VILO
    <span class="emphasis">
     <em>
      (obzrie sa):
     </em>
    </span>
    Máš pravdu, moja Zlatuška. Tu je jasno, ako jasné
         je naše šťastie; milo, ako milá je tvoja bytosť; teplo, ako teplý je očú tvojich svit…
    <span class="emphasis">
     <em>
      (Pozrie jej do očú.)
     </em>
    </span>
    Záhadný — áno, záhadný! Ten svit ešte
         nepoznám. Nerozlúštil som, čo znamená.
   </p>
   <p>
    ZLAT.
    <span class="emphasis">
     <em>
      (stranou):
     </em>
    </span>
    Že ťa neľúbim, ach, nuž to!
   </p>
   <p>
    VILO: Slnce horúce ako moja láska — a nekonečná ako vesmír sám…
   </p>
   <p>
    ZLAT.
    <span class="emphasis">
     <em>
      (stranou):
     </em>
    </span>
    Ach, čože ešte povie?… a ja to nerada!
    <span class="emphasis">
     <em>
      (Nahlas.)
     </em>
    </span>
    Teda idem zavolať všetkých sem, a i zákusky aby boly tu?
   </p>
   <p>
    VILO: Výborne! Výborne, dušička moja. Choď, choď, nech je, ako rozkážeš. Ja poslúchnem
         sťa dieťa. Svetu som ako tiger, tebe — poddaným!
    <span class="emphasis">
     <em>
      (Zlatica preč. Vilo sadne na
            stoličku k stolu. Vytiahne cigaru z vrecka. Obzerá sa dookola.)
     </em>
    </span>
    Kde tú
         krásavicu podela ozaj moja budúca vznešená pani matka? Nedal by za nič, keby vyšla sem.
    <span class="emphasis">
     <em>
      (Zapáli si cigaru, lakeť oprie o stôl a kúri.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 11.
     </strong>
    </span>
   </p>
   <p>
    <span class="emphasis">
     <em>
      Vilo, Ružena, Mara.
     </em>
    </span>
   </p>
   <p>
   </p>
   <p>
    VILO
    <span class="emphasis">
     <em>
      (stranou):
     </em>
    </span>
    Hľa, tu je, čo ju žiadaly vidieť oči moje!
   </p>
   <p>
    RUŽENA
    <span class="emphasis">
     <em>
      (vo veľkej zástere, na hlave šatka „na nevestu“ uviazaná. Nesie obrus a
            servíty. Za ňou ide Mara s taniermi):
     </em>
    </span>
    Dovolíte?
   </p>
   <p>
    VILO
    <span class="emphasis">
     <em>
      (vezme lakeť so stola):
     </em>
    </span>
    Zavadziam, slečna?
    <span class="emphasis">
     <em>
      (Odtiahne
            sa máličko so stoličkou.)
     </em>
    </span>
   </p>
   <p>
    RUŽ.
    <span class="emphasis">
     <em>
      (prestiera na stôl):
     </em>
    </span>
    Ani najmenej.
    <span class="emphasis">
     <em>
      (Mare.)
     </em>
    </span>
    Polož taniere na stôl. Tak… Poklaď i náčinie. Pozorne! Bez
         štrkania.
   </p>
   <p>
    MARA: Áno, prosím.
   </p>
   <p>
    VILO: Keby mal slovo i ja, prosil by vás složiť tú zásteru, lebo vám to nepristane.
   </p>
   <p>
    RUŽ.
    <span class="emphasis">
     <em>
      (zadiveno):
     </em>
    </span>
    Nepristane?
    <span class="emphasis">
     <em>
      (Usmeje sa
            pohŕdlivo.)
     </em>
    </span>
   </p>
   <p>
    VILO: Nepristane…
    <span class="emphasis">
     <em>
      (Mare.)
     </em>
    </span>
    Dones mi, dievčina, čerstvej vody.
    <span class="emphasis">
     <em>
      (Mara preč.)
     </em>
    </span>
    Lebo na krásne vaše plecia patril by radšej plášť
         kráľovský.
   </p>
   <p>
    RUŽ.
    <span class="emphasis">
     <em>
      (udiveno, stranou):
     </em>
    </span>
    Hľaď ho!
    <span class="emphasis">
     <em>
      (Nahlas, s
            úsmevom.)
     </em>
    </span>
    Teraz kráľovské plášte padly v cene, pane!
   </p>
   <p>
    VILO: Máte pravdu, slečna, a predsa i na hlavičku vašu skôr by pristala koruna ako táto
         olejová šatka.
   </p>
   <p>
    RUŽ.
    <span class="emphasis">
     <em>
      (zľahka):
     </em>
    </span>
    Tak i koruny kráľovské stratily svoju cenu.
    <span class="emphasis">
     <em>
      (Rozkladá náčinie.)
     </em>
    </span>
   </p>
   <p>
    VILO
    <span class="emphasis">
     <em>
      (usmeje sa):
     </em>
    </span>
    Stratily, tiež pravda. Ale zato predsa i do vašej
         rúčky lepšie by sa hodila, miesto tej lyžice, čo držíte, berla.
   </p>
   <p>
    RUŽ.
    <span class="emphasis">
     <em>
      (stranou):
     </em>
    </span>
    Čo tento tu rozpráva? Som v rozpakoch, či sa smiať,
         či hnevať.
   </p>
   <p>
    MARA
    <span class="emphasis">
     <em>
      (nesie na tácni poháre v jednej ruke, v druhej pohár vody na tanieri.
            Položí vodu pred Vila):
     </em>
    </span>
    Nech sa páči.
   </p>
   <p>
    VILO: Ďakujem.
    <span class="emphasis">
     <em>
      (Nepije.)
     </em>
    </span>
   </p>
   <p>
    RUŽ.
    <span class="emphasis">
     <em>
      (Mare):
     </em>
    </span>
    Rozklaď pozorne poháre po stole.
    <span class="emphasis">
     <em>
      (Mara robí,
            ako jej káže; potom zastane a čaká pohár od vody.)
     </em>
    </span>
   </p>
   <p>
    VILO
    <span class="emphasis">
     <em>
      (Mare):
     </em>
    </span>
    Hotová si, dievčina? Teda mi dones zápalky.
    <span class="emphasis">
     <em>
      (Mara preč.)
     </em>
    </span>
    Vám pohotove, slečna, malo by rad ľudí stáť, čo by
         vašu vôľu plnili. Vy ste kráľovnou mali byť!
   </p>
   <p>
    RUŽ.
    <span class="emphasis">
     <em>
      (rozkladá servíty. Nie bez výsmechu):
     </em>
    </span>
    Neznepokojujte sa, pane,
         to som i — v kuchyni. A mne, ako chudobnej deve, to cele pristane a dostačí.
   </p>
   <p>
    VILO
    <span class="emphasis">
     <em>
      (s ohňom):
     </em>
    </span>
    Vy ste najbohatšia deva, akú som kedy videl. Vám
         palác, nie kuchyňa, a pred vami by mali kľakať na kolená.
   </p>
   <p>
    RUŽ.
    <span class="emphasis">
     <em>
      (trochu popudená):
     </em>
    </span>
    Odpusťte, tie časy minuly, kde na pokynutie
         kohokoľvek padalo sa na kolená, a kráľovien už ani nebude.
   </p>
   <p>
    VILO
    <span class="emphasis">
     <em>
      (s úsmevom):
     </em>
    </span>
    S dovolením, slečna, kráľovné budú naveky,
         kráľovné krásy, ako ste vy, a na kolená pred takými tiež bude sa vždy padať.
   </p>
   <p>
    RUŽ.
    <span class="emphasis">
     <em>
      (stranou):
     </em>
    </span>
    Začína ma nervóznou robiť. Idem radšej preč.
    <span class="emphasis">
     <em>
      (Nahlas.)
     </em>
    </span>
    Buď si, pane!
    <span class="emphasis">
     <em>
      (Odíde.)
     </em>
    </span>
   </p>
   <p>
    VILO: Odišla. Odstrašil som ju. Akosi veľmi som sa rozohnil. Či som nešiel ďaleko a
         nepočul ma niekto?
    <span class="emphasis">
     <em>
      (Obzrie sa dookola.)
     </em>
    </span>
    Zíde sa mi trochu schladiť
         myseľ. Sem vodu!
    <span class="emphasis">
     <em>
      (Berie pohár a pije.)
     </em>
    </span>
    Ale krása jej až oslňuje!
   </p>
   <p>
    <span class="emphasis">
     <em>
      (Opona.)
     </em>
    </span>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e2646">
       </a>
       Dejstvo III.
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Kancelária u Bučinského. Okolo kasne a lavice. V kúte železná kasa. Proti oblokom
            písacie stoly.
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 1.
     </strong>
    </span>
   </p>
   <p>
    <span class="emphasis">
     <em>
      Miloš sám.
     </em>
    </span>
   </p>
   <p>
   </p>
   <p>
    MILOŠ
    <span class="emphasis">
     <em>
      (poobzerá sa):
     </em>
    </span>
    Ešte nieto nikoho tu? Stoly prázdne?… Peňazí a
         len peňazí potrebujem! Od kohože ich budem pýtať? Tento tu
    <span class="emphasis">
     <em>
      (štopne nohou do
            jedného stola)
     </em>
    </span>
    , Lajo totiž, nedá. Ide odkladať vraj na dokončenie štúdií.
         Otec nedá, matka tiež tak. Zlata dala mi zas 200 korún; viacej vraj nemá, a to mi je málo.
         Táto chudobná boháčka, Ružena, nemá peňazí, a čo by i mala, jej sa hanbím riecť. Urobila na
         mňa dojem, áno, hlboký dojem!
    <span class="emphasis">
     <em>
      (Chodí po izbe, postáva, prizerá sa.)
     </em>
    </span>
    Lajo zatvoril sa ako motýľ do larvy — či húsenica. Utiahol sa ako sysel do diery a jež do
         svojich pichliačov. Pán Boh chráň sa ho dotýkať — pichá hneď. V dome smiech, shon,
         veselosť, najmä keď príde môj veľkodušný budúci pán švagor
    <span class="emphasis">
     <em>
      (rozprestiera ruky a
            uhýna sa)
     </em>
    </span>
    , pod jeho feruľou sa ja polepšiť mám… Lajo zaviera sa do samoty a
         učí sa ako pred súdnym dňom. Chce složiť privátne, keď mu pomoc odopreli, a predsa uskočiť
         z nášho závodu. Haha! A mamička toho sa bojí. Ver’ takého spoľahlivého úradníka nenájde
         viac, čo by priam vlastného syna posadila na jeho miesto. Hej, keby ma ta posadila, ale by
         začrel do kasy! Hneď by bol Weis a druhé pijavice strasené.
    <span class="emphasis">
     <em>
      (Zastane pred kasou,
            díva sa na ňu.)
     </em>
    </span>
    Čo vidím?! Kľúč je tu! Zabudli ho, či čo?
    <span class="emphasis">
     <em>
      (Stojí
            nepohnute a hľadí na kasu.)
     </em>
    </span>
    Ako ľahko by som si mohol spomôcť, hľa!
    <span class="emphasis">
     <em>
      (Pauza.)
     </em>
    </span>
    Nie, to nespravím!
    <span class="emphasis">
     <em>
      (Odvrátil sa.)
     </em>
    </span>
    Natoľko som neklesol ešte. To by bola špatná krádež.
    <span class="emphasis">
     <em>
      (Chodí
            hore-dolu.)
     </em>
    </span>
    A bola by taká prostučká vec čiahnuť rukou do peňazí, strčiť do
         vačku a odísť, ako by bolo všetko v poriadku. Možno, že by ani nezbadali — je tam moc
         peňazí.
    <span class="emphasis">
     <em>
      (Ide ku kasni a chytí kľúč.)
     </em>
    </span>
    A ak zbadajú a svezie sa to na
         Lajovi! Nie, neurobím! Apage, satane! Laja ja vždy oberal som o všetko; teraz by ho obral o
         dobré meno? Utekaj, diabol zvoditeľ, lebo ťa päsťou rozdrvím.
    <span class="emphasis">
     <em>
      (Zdvihne päsť a
            pohrozí ňou.)
     </em>
    </span>
    Hoci som márnik, ale podliak som ešte nie.
    <span class="emphasis">
     <em>
      (Obráti sa
            a prejde po izbe.)
     </em>
    </span>
    No, čo robiť? Weis chce ísť k rodičom na žalobu. Koľko
         toho groša prepadlo sa u neho; a nemá ohľadu. Ničomník!… Už som ja v osídlach diabla! Viem,
         že len zlému idem v ústrety. Tak jedno, skôr či pozdejšie; či toho priateľa skazím, či
         druhého. Povedia, že nedali mu na štúdiá, nuž vzal si. Ja ho budem zastávať a brániť. Vy
         ste príčina, že siahal na cudzie, keď ste mu nepomohli, a potom pozdejšie vyzradím, ako
         bolo. Netreba brať vec tak tragične.
    <span class="emphasis">
     <em>
      (Ide rezko ku kase.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 2.
     </strong>
    </span>
   </p>
   <p>
    <span class="emphasis">
     <em>
      Miloš, Ružena.
     </em>
    </span>
   </p>
   <p>
   </p>
   <p>
    MILOŠ
    <span class="emphasis">
     <em>
      (odmyká kasňu, Ružena vojde, zámok zaškripí):
     </em>
    </span>
    Pst! Ako som sa
         zdesil! Myslel som, že niekto prišiel… To by bolo!
   </p>
   <p>
    RUŽ.: Ja som tu.
   </p>
   <p>
    MILOŠ
    <span class="emphasis">
     <em>
      (zľaknuto sa obzrie, stiahne ruku zpät):
     </em>
    </span>
    Hej, aby ťa… Kto je
         to? Lajo, ty?
   </p>
   <p>
    RUŽ.: Ja som to; čo je?
   </p>
   <p>
    MILOŠ
    <span class="emphasis">
     <em>
      (zarazeno):
     </em>
    </span>
    Nič, nič. Ty si, Ruženka? Tu matka poslala ma po
         peniaze, že je otec nie doma. Nevie, od koho pýtať, nuž beriem ich.
   </p>
   <p>
    RUŽ.: Tak?
    <span class="emphasis">
     <em>
      (Sadne za stolík a berie pero do ruky.)
     </em>
    </span>
   </p>
   <p>
    MILOŠ
    <span class="emphasis">
     <em>
      (veselo):
     </em>
    </span>
    Tak!
    <span class="emphasis">
     <em>
      (Stranou.)
     </em>
    </span>
    Či mi ju čert
         poslal na skazu, či anjel na ochranu?!
    <span class="emphasis">
     <em>
      (Zatvorí kasňu a ide od nej.)
     </em>
    </span>
    )
   </p>
   <p>
    RUŽ.: A peniaze? Veď nenesieš nič.
   </p>
   <p>
    MILOŠ
    <span class="emphasis">
     <em>
      (zmýleno vracia sa):
     </em>
    </span>
    Veď ich —
    <span class="emphasis">
     <em>
      (Stranou.)
     </em>
    </span>
    Som v klepci. Čo jej riecť?
   </p>
   <p>
    RUŽ.
    <span class="emphasis">
     <em>
      (stranou):
     </em>
    </span>
    Preboha, tento Miloš!
   </p>
   <p>
    MILOŠ
    <span class="emphasis">
     <em>
      (spurne):
     </em>
    </span>
    Čože tak hľadíš na mňa ako na zázrak nejaký, ako na
         ohavu? Nuž čože… chcel som vziať pre seba. Dosť ráz tak spravím. Spýtaj sa Laja, či je nie
         pravda. A keď mám peniaze, vrátim ich.
   </p>
   <p>
    RUŽ.: Dosiaľ som ťa ešte nevidela brať.
   </p>
   <p>
    MILOŠ: Ako si ty tu, nie; lebo som nepotreboval peňazí. Teraz potrebujem.
    <span class="emphasis">
     <em>
      (Stranou.)
     </em>
    </span>
    Najlepšie by bolo vyspovedať sa.
    <span class="emphasis">
     <em>
      (Nahlas,
            krotkejšie.)
     </em>
    </span>
    Vziať nemám kde. Otec, matka nedajú, Lajo, Zlata tiež nie… ty
         nemáš peňazí?
   </p>
   <p>
    RUŽ.: Ja? Haha, kde by ja vzala, chudobná rodina?
   </p>
   <p>
    MILOŠ: Ty máš bohatstva dosť.
    <span class="emphasis">
     <em>
      (Prechodí sa. — Pauza.)
     </em>
    </span>
    Čo robiť
         teda? Vieš, mám dlhy ešte z minulej zimy, keď som bol chorý.
   </p>
   <p>
    RUŽ.: Nevrav — ja viem o tebe. Teta mi rozprávala.
   </p>
   <p>
    MILOŠ
    <span class="emphasis">
     <em>
      (stranou):
     </em>
    </span>
    Všetko rozpovedia — matka nemá nič hrdosti.
    <span class="emphasis">
     <em>
      (Nahlas, krotko.)
     </em>
    </span>
    Počuješ, Ruženka? Šťastie, že si prišla, lebo by
         som bol vykonal naozaj čosi zlého.
   </p>
   <p>
    RUŽ.
    <span class="emphasis">
     <em>
      (s výčitkou):
     </em>
    </span>
    Tak predsa chcel si ruku položiť do kasy!
   </p>
   <p>
    MILOŠ
    <span class="emphasis">
     <em>
      (hlavato):
     </em>
    </span>
    Chcel! I vykonám to! Lajo tu nechal kľúč, ja to
         použijem!
   </p>
   <p>
    RUŽ.: A nehrozíš sa takej veci?
   </p>
   <p>
    MILOŠ: Potrebujem peňazí, a nechce mi nik dať.
   </p>
   <p>
    RUŽ.: A nevieš, koho by si strhol do blata?
   </p>
   <p>
    MILOŠ
    <span class="emphasis">
     <em>
      (s pretvárkou):
     </em>
    </span>
    Haha, naozaj! Na to som ani nemyslel, že by
         iného mohol zamočiť.
   </p>
   <p>
    RUŽ.
    <span class="emphasis">
     <em>
      (chladno, s opovržením):
     </em>
    </span>
    Ty tú vec teda berieš cele naľahko.
   </p>
   <p>
    MILOŠ
    <span class="emphasis">
     <em>
      (zlostne):
     </em>
    </span>
    A čože som vykonal? Ľaľa, nerob také divy! To je
         ani nie vážna vec.
   </p>
   <p>
    RUŽ.: Až privážna!
   </p>
   <p>
    MILOŠ
    <span class="emphasis">
     <em>
      (rozháňa rukami):
     </em>
    </span>
    To je nie vážna! Keby bol odišiel k
         Vozárovi, bol by som písal o tom hneď domov. Písomne sa také čosi ľahšie vyzná ako ústne —
         a bolo by po všetkom.
   </p>
   <p>
    RUŽ.: A ak by sa bolo dotiaľ vyzvedelo? Černický bol by upodozrievaný…
   </p>
   <p>
    MILOŠ
    <span class="emphasis">
     <em>
      (s hnevom):
     </em>
    </span>
    Ale mlč! Nebolo by sa! Nemuč ma! Tak čože robiť?
         Daj mi teda peniaze ty!
   </p>
   <p>
    RUŽ.: Kde by vzala ja?
    <span class="emphasis">
     <em>
      (Smeje sa.)
     </em>
    </span>
   </p>
   <p>
    MILOŠ: Veď ti platil otec.
    <span class="emphasis">
     <em>
      (Krotko.)
     </em>
    </span>
    Vidíš, ja som nešťastný. Mne
         nik neverí, neuzná, nepoľutuje ma, a mňa oderie Weis, moja pijavica. Upadol som do zlej
         spoločnosti ešte v zime — uznám. Trovil som veľa, aj ma okrádali…
   </p>
   <p>
    RUŽ.: To ti poplatili — vravela teta.
   </p>
   <p>
    MILOŠ
    <span class="emphasis">
     <em>
      (stranou):
     </em>
    </span>
    I to jej povedali?
    <span class="emphasis">
     <em>
      (Nahlas.)
     </em>
    </span>
    Skutočnosť je predsa tá, že potrebujem peňazí a idem si ich vziať.
    <span class="emphasis">
     <em>
      (Schytí sa
            proti kase.)
     </em>
    </span>
   </p>
   <p>
    RUŽ.
    <span class="emphasis">
     <em>
      (chladno):
     </em>
    </span>
    Koľko potrebuješ?
   </p>
   <p>
    MILOŠ
    <span class="emphasis">
     <em>
      (stranou):
     </em>
    </span>
    400 potrebujem.
    <span class="emphasis">
     <em>
      (Nahlas.)
     </em>
    </span>
    Až
         500 korún!
   </p>
   <p>
    RUŽ.: Teda stoj. Toľko i ja mám. Dám ti ich; ale sľúbiš, že za dva týždne nepohneš sa z
         domu a tu s nami budeš pracovať v kancelárii. I tak máme práce nad sily.
   </p>
   <p>
    MILOŠ
    <span class="emphasis">
     <em>
      (stranou):
     </em>
    </span>
    Čertica!
    <span class="emphasis">
     <em>
      (Nahlas.)
     </em>
    </span>
    A ak
         nesľúbim?
   </p>
   <p>
    RUŽ.: Tak ti nedám peňazí.
   </p>
   <p>
    MILOŠ: A ak sľúbim, a nesplním?
   </p>
   <p>
    RUŽ.: Tak vyzradím, že si odo mňa, chudobnej, vypýtal peniaze, a vyzradím i to, že si
         chcel ísť do kasy.
    <span class="emphasis">
     <em>
      (Vyťahuje toboľku z vrecka.)
     </em>
    </span>
   </p>
   <p>
    MILOŠ
    <span class="emphasis">
     <em>
      (vzbúreno)
     </em>
    </span>
    Sľubujem teda! Daj peniaze. A teda, ak sa nemám
         pohnúť od teba z kancelárie, netreba mi len 400 korún — toľko som dlžen.
    <span class="emphasis">
     <em>
      (Čaká za
            peniazmi)
     </em>
    </span>
   </p>
   <p>
    RUŽ.
    <span class="emphasis">
     <em>
      (nedáva):
     </em>
    </span>
    Pozhovej, ešte jedno!
   </p>
   <p>
    MILOŠ
    <span class="emphasis">
     <em>
      (skríkne):
     </em>
    </span>
    Čo ešte?
    <span class="emphasis">
     <em>
      (Stiahne ruku zpät.)
     </em>
    </span>
   </p>
   <p>
    RUŽ.: Peniaze mi vrátiš čím skôr. Potrebné sú mi. Ja som chudobná.
   </p>
   <p>
    MILOŠ: A kde ich vezmem? Vrátim ti, keď budem mať svoje postavenie.
   </p>
   <p>
    RUŽ.: Od otca dostávaš peniaze mesačne i od matky — inak nedám ti nič!
   </p>
   <p>
    MILOŠ: Teda sľubujem.
    <span class="emphasis">
     <em>
      (Stranou.)
     </em>
    </span>
    Jašterica!
   </p>
   <p>
    RUŽ.
    <span class="emphasis">
     <em>
      (vezme z toboľky peniaze a dáva mu ich):
     </em>
    </span>
    Tu máš. To je môj
         prvý zarobený peniaz.
    <span class="emphasis">
     <em>
      (Položí toboľku na stôl.)
     </em>
    </span>
   </p>
   <p>
    MILOŠ: Vďaka ti, ľúbezná, milá sesternička. Si mojím anjelom. Budem tancovať, ako chceš…
         Pravda, myslel som, že do klepca prídem až v kancelárii Vozárovej, a hľa, už som v ňom!
   </p>
   <p>
    RUŽ.: Čas je veru! Treba ti železnej ruky, a veľmi dobre, že ťa rázny Vozár vezme, lebo
         tu všetci sú slabí na teba.
   </p>
   <p>
    MILOŠ
    <span class="emphasis">
     <em>
      (zlostne):
     </em>
    </span>
    Ty si dosť rázna, čo by i tu ostal. A keď sa mám
         dostať pod päsť niekoho, nuž volím teba… Porúčam sa!
    <span class="emphasis">
     <em>
      (Ukloní sa, ide proti
            dverám.)
     </em>
    </span>
   </p>
   <p>
    RUŽ.: Lebo ženská päsť je predsa len mäkšia ako mužská. Do práce príď hneď!
    <span class="emphasis">
     <em>
      (Stranou.)
     </em>
    </span>
    Darebák!
   </p>
   <p>
    MILOŠ: S ochotou!
    <span class="emphasis">
     <em>
      (Stranou.)
     </em>
    </span>
    Striga! Chytila ma ako potkana do
         pasce. A keby som aspoň nebol povedal, že len 400 korún som dlžen. To je už prvý krok k
         hlúposti, či k polepšeniu?
    <span class="emphasis">
     <em>
      (Preč.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 3.
     </strong>
    </span>
   </p>
   <p>
    <span class="emphasis">
     <em>
      Ružena sama.
     </em>
    </span>
   </p>
   <p>
   </p>
   <p>
    RUŽ.: A teraz do nenávidenej roboty.
    <span class="emphasis">
     <em>
      (Ide za stôl.)
     </em>
    </span>
    Tu budem sedieť
         skrčená celé hodiny, keď túžim po slobode do života, do ruchu.
    <span class="emphasis">
     <em>
      (Spína
            ruky.)
     </em>
    </span>
    Óh, bohatstva dajte mi; vysloboďte ma z tohto zakliateho osudu. Kde je
         to zlaté teľa, nech tancujem okolo neho i ja, ako to robí celý svet?!
    <span class="emphasis">
     <em>
      (Zazrie
            toboľku.)
     </em>
    </span>
    A ešte dala som si i tých 400 korún, čo som mala.
    <span class="emphasis">
     <em>
      (Hodí s
            hnevom pudilár.)
     </em>
    </span>
    Vzdychám po bohatstve, a u seba nestrpím groša. Hotová som
         bola zbaviť sa ich a hotová budem, ak sa naskytne príležitosť dosiahnuť ho, odhodiť od seba
         všetko, po čom túžim. Dala som mu ich, svoje až veľmi potrebné peniaze, a musela som mu ich
         dať, aby neupadol cele.
    <span class="emphasis">
     <em>
      (Radostne.)
     </em>
    </span>
    Hej, ale som ho aspoň poputnala!
         Nech robí i on, keď iní robia; nech sa krčí i on, keď sa my krčíme…
    <span class="emphasis">
     <em>
      (Prestávka.
            Načúva.)
     </em>
    </span>
    Ide niekto. Ten, ktorého mi očariť treba, ktorý je správcom obchodu?
         Haha, teta! Musí sa on pousilovať, aby ma dostal! Ja dnes dám mu na vedomie, že nemám
         záľuby v ňom. I tak mám sto chutí vyrušovať ho, dráždiť, ba i trýzniť pre to, že má byť
         môj!
    <span class="emphasis">
     <em>
      (Skloní hlavu a píše.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 4.
     </strong>
    </span>
   </p>
   <p>
    <span class="emphasis">
     <em>
      Ružena, Vilo.
     </em>
    </span>
   </p>
   <p>
   </p>
   <p>
    VILO
    <span class="emphasis">
     <em>
      (elegantne odetý vstúpi. Náhle poobzerá sa):
     </em>
    </span>
    Sami ste? Ruky
         vám ľúbam, krása krás!
   </p>
   <p>
    RUŽ.
    <span class="emphasis">
     <em>
      (strhne sa, zdvihne hlavu):
     </em>
    </span>
    Dobrý deň!
   </p>
   <p>
    VILO
    <span class="emphasis">
     <em>
      (s chvatom príde k nej, tlmeno):
     </em>
    </span>
    Počujete, kráľovná? Večer,
         keď sa skončí práca v kancelárii, poostaňte tu chvíľku. Ja prídem sem — mám vám niečo
         povedať.
   </p>
   <p>
    RUŽ.
    <span class="emphasis">
     <em>
      (zadiveno):
     </em>
    </span>
    Tu ostať! Povedzte mi teraz, čo chcete riecť, pán
         advokát.
   </p>
   <p>
    VILO
    <span class="emphasis">
     <em>
      (rýchle):
     </em>
    </span>
    Nemožno. Černický ide vzápätí. Večer tu ma čakajte.
         S Bohom, cárica.
    <span class="emphasis">
     <em>
      (Schváti jej ruku, pritisne k ústam a ide rýchle
            preč.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 5.
     </strong>
    </span>
   </p>
   <p>
    <span class="emphasis">
     <em>
      Ružena, potom Lajo.
     </em>
    </span>
   </p>
   <p>
   </p>
   <p>
    RUŽ.
    <span class="emphasis">
     <em>
      (skočí od stola):
     </em>
    </span>
    Čo ten chce a čo má na mysli? Každej minúty
         použije, aby mi dvoril. Prvej som sa smiala, lichotilo mi to, brala som na žart. Teraz ma
         to už nepokojí. Prečo ho tu čakať večer? Chce mi lásku vyznať vážne?
    <span class="emphasis">
     <em>
      (Chodí
            hore-dolu. — Malá prestávka.)
     </em>
    </span>
    On je ten mužský, akého ja hľadám. Je povestný
         advokát, bude vyslancom, možno i ministrom — ale je snúbencom inej. Mám ho vziať Zlatici?
    <span class="emphasis">
     <em>
      (Zastane a hľadí do vzduchu.)
     </em>
    </span>
    Zlatica je partia, ona si nájde i
         druhého takého; ale či si ja nájdem viac takého, je otázka! Dočkám ho tu!
    <span class="emphasis">
     <em>
      (Sadne
            za stôl, no nepíše.)
     </em>
    </span>
    Ale ak jeho nevera bude veľká rana pre Zlaticu? Keby som
         vedela, či naozaj ľúbi ho opravdive…
    <span class="emphasis">
     <em>
      (Berie pero. Vstúpi Černický.)
     </em>
    </span>
   </p>
   <p>
    LAJO
    <span class="emphasis">
     <em>
      (sníme klobúk a položí na vešiak):
     </em>
    </span>
    Dobrý deň!
   </p>
   <p>
    RUŽ.
    <span class="emphasis">
     <em>
      (nepozrie hore; píše):
     </em>
    </span>
    Dobrý deň!
   </p>
   <p>
    LAJO
    <span class="emphasis">
     <em>
      (prejde cez izbu, vidí toboľku na zemi, zdvihne ju a položí na stôl
            Ruženin):
     </em>
    </span>
    To je vaša, slečna?
   </p>
   <p>
    RUŽ.
    <span class="emphasis">
     <em>
      (nedbalo):
     </em>
    </span>
    Moja. Ďakujem.
   </p>
   <p>
    LAJO
    <span class="emphasis">
     <em>
      (odmerano):
     </em>
    </span>
    Prosím.
    <span class="emphasis">
     <em>
      (Sadne k svojmu stolu.
            Prestávka.)
     </em>
    </span>
   </p>
   <p>
    RUŽ.: Pán Černický!
   </p>
   <p>
    LAJO: Ráčite?
   </p>
   <p>
    RUŽ.: Kde sa podela moja práca, včera tu odbehnutá?
   </p>
   <p>
    LAJO: Ja som ju dokončil.
   </p>
   <p>
    RUŽ.
    <span class="emphasis">
     <em>
      (zvysoka):
     </em>
    </span>
    Som vás už prosila, aby ste sa mojich vecí
         netýkali.
   </p>
   <p>
    LAJO
    <span class="emphasis">
     <em>
      (chladno):
     </em>
    </span>
    Odpusťte; listy boly potrebné, preto som ich
         napísal. Pre nič iné.
   </p>
   <p>
    RUŽ.
    <span class="emphasis">
     <em>
      (zahryzne si do pery. Stranou):
     </em>
    </span>
    Veď tak. Aby si si nemyslel,
         ty správca, že keď napíšeš list miesto mňa, už ma máš.
    <span class="emphasis">
     <em>
      (Píše.)
     </em>
    </span>
    A
         predsa, ako ma popudila jeho odpoveď! Za to sa vyvŕšim.
    <span class="emphasis">
     <em>
      (Začne
            spievať.)
     </em>
    </span>
    „Nevydávaj sa ty, dievča, ešte.“
   </p>
   <p>
    LAJO: Dovoľte, milostivá, ale v kancelárii sa nespieva.
   </p>
   <p>
    RUŽ.: Že nie? Ale ja môžem taký zvyk uviesť. Nie je toto úrad nejaký — len privátna
         kancelária rodiny.
   </p>
   <p>
    LAJO: Nemôžete ani tak. Lebo ja robiť nemôžem, čujúc pekný spev. A vy tiež nerobíte, kým
         spievate.
   </p>
   <p>
    RUŽ.
    <span class="emphasis">
     <em>
      (na odpor):
     </em>
    </span>
    Áno.
    <span class="emphasis">
     <em>
      (Stranou.)
     </em>
    </span>
    Jeho chcem
         dráždiť, a ja sa rozčuľujem.
   </p>
   <p>
    LAJO
    <span class="emphasis">
     <em>
      (zapáli si cigaru. Stranou):
     </em>
    </span>
    Prečo sa jej ozaj žiada vždy
         dojedať do mňa?
   </p>
   <p>
    RUŽ.
    <span class="emphasis">
     <em>
      (panovite):
     </em>
    </span>
    Složte tú cigaru, prosím vás — drhne ma!
    <span class="emphasis">
     <em>
      (Kašle.)
     </em>
    </span>
   </p>
   <p>
    LAJO
    <span class="emphasis">
     <em>
      (s úsmevom):
     </em>
    </span>
    Odkedy ste sa stali takou citlivou? Veď onehdy
         videl som vás zo žartu kúriť tiež.
   </p>
   <p>
    RUŽ.
    <span class="emphasis">
     <em>
      (zlostne):
     </em>
    </span>
    Nemôžem robiť.
    <span class="emphasis">
     <em>
      (Kašle.)
     </em>
    </span>
    Ja
         tiež nechcem tu sedieť nečinne. A ja, aby vás nemýlila, prestala som spievať.
   </p>
   <p>
    LAJO
    <span class="emphasis">
     <em>
      (složí cigaru a zhasí):
     </em>
    </span>
    Vyplním váš rozkaz, milostivá slečna.
         Mne ľúbi sa vaša pilnosť. Teší ma, že i vám je povinnosť nad všetko iné ako mne. Sme si
         rovní!
   </p>
   <p>
    RUŽ.
    <span class="emphasis">
     <em>
      (stranou):
     </em>
    </span>
    Aký namyslený! Ešte ma i pochváli!
    <span class="emphasis">
     <em>
      (Nahlas.)
     </em>
    </span>
    To nie…
   </p>
   <p>
    LAJO: Nepokladáte povinnosť nad všetko?
   </p>
   <p>
    RUŽ.
    <span class="emphasis">
     <em>
      (na odpor):
     </em>
    </span>
    To nie! Ale my sme si nie rovní. Ja by sa
         neuspokojila napr. s tým, aby tu večne sedela.
   </p>
   <p>
    LAJO
    <span class="emphasis">
     <em>
      (pokojne):
     </em>
    </span>
    Ani ja…
   </p>
   <p>
    RUŽ.
    <span class="emphasis">
     <em>
      (máličko vzrušeno):
     </em>
    </span>
    Tak čo sedíte a čo čakáte?
    <span class="emphasis">
     <em>
      (Stranou.)
     </em>
    </span>
    Že mňa dostaneš? Nikdy!
   </p>
   <p>
    LAJO
    <span class="emphasis">
     <em>
      (píše):
     </em>
    </span>
    A vy čo čakáte?
   </p>
   <p>
    RUŽ.
    <span class="emphasis">
     <em>
      (pohŕdlivo):
     </em>
    </span>
    Ja? Čakám, kedy odbije šiesta hodina, aby mohla
         preč.
   </p>
   <p>
    LAJO
    <span class="emphasis">
     <em>
      (píše):
     </em>
    </span>
    Tiež čakám! Vidíte, i v tom sa shodujeme.
   </p>
   <p>
    RUŽ.
    <span class="emphasis">
     <em>
      (stranou, popudeno):
     </em>
    </span>
    Dobre, ale v tom, aby ja bola pani
         správcovou, neshodneme sa nikdy!
   </p>
   <p>
   </p>
   <p>
    <span class="bold">
     <strong>
      Výstup 6.
     </strong>
    </span>
   </p>
   <p>
    <span class="emphasis">
     <em>
      Ružena, Lajo, Miloš.
     </em>
    </span>
   </p>
   <p>
   </p>
   <p>
    MILOŠ
    <span class="emphasis">
     <em>
      (vpáli):
     </em>
    </span>
    Živio! Tu som!
    <span class="emphasis">
     <em>
      (Hodí klobúk na
            stoličku.)
     </em>
    </span>
    Som ako pierko ľahký, ako vták voľný, ako lastovička veselý,
         všetky pijavice sú na zemi!… A teraz sem pero, nech pracujem.
    <span class="emphasis">
     <em>
      (Lajovi.)
     </em>
    </span>
    Už si aj ty tu?
   </p>
   <p>
    LAJO
    <span class="emphasis">
     <em>
      (píše):
     </em>
    </span>
    Ako vidíš.
    <span class="emphasis">
     <em>
      (Stranou.)
     </em>
    </span>
    Aký div sa
         stal, že sa berie do roboty?
   </p>
   <p>
    RUŽ.
    <span class="emphasis">
     <em>
      (Milošovi):
     </em>
    </span>
    Sadni k otcovmu stolu; je i tak vždy osirelý, a
         porátaj tamto na papieri.
   </p>
   <p>
    MILOŠ: Ja by radšej pri tvojom stole písal.
   </p>
   <p>
    RUŽ.: Ja nechcem premeniť svoj stôl.
   </p>
   <p>
    MILOŠ: Veď nie tak. Spolu by sme písali, ako taký párik, ľúbiaci sa.
    <span class="emphasis">
     <em>
      (Sadá k
            stolu otcovmu.)
     </em>
    </span>
   </p>
   <p>
    RUŽ.
    <span class="emphasis">
     <em>
      (chytí kalamár):
     </em>
    </span>
    Chráň sa! Ak budeš hovoriť nesmysly, neminie
         ťa trest.
   </p>
   <p>
    MILOŠ
    <span class="emphasis">
     <em>
      (zohne sa):
     </em>
    </span>
    Neohrozuj moju hlavu, lebo ujdem!
   </p>
   <p>
    RUŽ.
    <span class="emphasis">
     <em>
      (smeje sa):
     </em>
    </span>
    Neujdeš — si dobre lapený.
   </p>
   <p>
    MILOŠ
    <span class="emphasis">
     <em>
      (zlostne hundre):
     </em>
    </span>
    Máš pravdu, čertica.
   </p>
   <p>
    RUŽ.
    <span class="emphasis">
     <em>
      (smeje sa):
     </em>
    </span>
    Čo vravíš? Nepočula som dobre.
   </p>
   <p>
    MILOŠ: Vravím, že sa pôžičky vracajú, a prichytím ťa i ja niekedy.
   </p>
   <p>
    RUŽ.: Ty nevraciaš; len iný za teba!
   </p>
   <p>
    MILOŠ
    <span class="emphasis">
     <em>
      (zlostne):
     </em>
    </span>
    Ale túto pôžičku sám vrátim.
   </p>
   <p>
    LAJO: Odpusťte, ale takto nevykonáme nič. Nepracujúcich úradníkov otec nepotrebuje, a
         nie na to nás tu postavil, aby sme sa shovárali.
   </p>
   <p>
    MILOŠ
    <span class="emphasis">
     <em>
      (vzplanie):
     </em>
    </span>
    Ľaľa, tento svätý pán? Čože sa ohlášaš?!
   </p>
   <p>
    LAJO
    <span class="emphasis">
     <em>
      (prísne):
     </em>
    </span>
    Preto, že ma mýliš v práci. Teda: alebo pracuj a
         mlč, alebo odíď z kancelárie!
   </p>
   <p>
    MILOŠ: Aký prísny! Nie som ti žiakom, aby si mi rozkazoval… a ti aj vypoviem a nebudem
         sa viac u teba učiť.
   </p>
   <p>
    LAJO
    <span class="emphasis">
     <em>
      (s chladným úsmevom):
     </em>
    </span>
    Ako chceš. To je mne nie krivda, ale
         zisk. Viac slobodného času ostane mne.
   </p>
   <p>
    MILOŠ
    <span class="emphasis">
     <em>
      (spurno):
     </em>
    </span>
    Nuž tak teda?!
    <span class="emphasis">
     <em>
      (Stranou.)
     </em>
    </span>
    Keď
         mi už nedá peňazí, báť sa ho nebudem!
   </p>
   <p>
    RUŽ.
    <span class="emphasis">
     <em>
      (tlmeno):
     </em>
    </span>
    Ticho, Miloš!
    <span class="emphasis">
     <em>
      (Proti jeho stolu sa nahne;
            šeptom.)
     </em>
    </span>
    Nechajme toho pána na pokoji, lebo má pravdu — a robme, ako káže.
         Povinnosti konať treba, či nám chutí, či nie. To ti zvlášť vedieť treba, a toho sa držme. —
         Len ešte toto: Načo potrebuje on slobodného času?
   </p>
   <p>
    MILOŠ
    <span class="emphasis">
     <em>
      (naklonený proti Ružene. S opovržením):
     </em>
    </span>
    Chce dokončiť
         privátne, lebo mu otec odoprel dávať pomoc k tomu — preto je taký zlostný… Bŕŕ. Ťažko mi je
         tu sedieť!
   </p>
   <p>
    RUŽ.
    <span class="emphasis">
     <em>
      (šeptom Milošovi):
     </em>
    </span>
    Čo študuje?
   </p>
   <p>
    MILOŠ
    <span class="emphasis">
     <em>
      (ticho):
     </em>
    </span>
    Práva. Ale z toho nebude nič. Otec ho nepustí od
         seba; potrebný je tu. Čo myslíš… My sme ho vychovali!
   </p>
   <p>
    RUŽ.
    <span class="emphasis">
     <em>
      (stranou):
     </em>
    </span>
    Chudák! Už nebudem viac k nemu taká zlostná.
    <span class="emphasis">
     <em>
      (Šeptom Milošovi.)
     </em>
    </span>
    Povedz mi ešte čosi.
   </p>
   <p>
    MILOŠ: Čo, drahá moja? I ja ti poviem čosi: Muka mi je pero držať v ruke.
   </p>
   <p>
    RUŽ.: Radšej by si karty držal?
    <span class="emphasis">
     <em>
      (Tichšie.)
     </em>
    </span>
    Povedz, veľmi ľúbi
         Zlatica svojho snúbenca?
   </p>
   <p>
    MILOŠ: To sa rozumie. Zbožňuje ho!
   </p>
   <p>
    RUŽ.: Ako to vieš?
   </p>
   <p>
    MILOŠ: Viem! I odprisahal by! Ona povedala.
   </p>
   <p>
    RUŽ.
    <span class="emphasis">
     <em>
      (sklamano):
     </em>
    </span>
    Tak?
   </p>
   <p>
    MILOŠ
    <span class="emphasis">
     <em>
      (víťazne):
     </em>
    </span>
    Veru tak! A ja teba zbožňujem.
    <span class="emphasis">
     <em>
      (Vytiahne
            ruky dohora.)
     </em>
    </span>
    Uf! Radšej by drevo rúbal! Radšej by kosil. Radšej by ulicu
         zametal ako toto, čertica!
   </p>
   <p>
    RUŽ.: A ja by radšej v paláci sedela, panovala, a nie slúžila — a predsa konám
         povinnosti. Tak rob i ty!
   </p>
   <p>
    MILOŠ
    <span class="emphasis">
     <em>
      (zadiveno):
     </em>
    </span>
    V paláci? Také túžby máš?
   </p>
   <p>
    RUŽ.
    <span class="emphasis">
     <em>
      (zdvihne hlavu):
     </em>
    </span>
    A nemôžem ja snívať i o palácoch?
   </p>
   <p>
    MILOŠ
    <span class="emphasis">
     <em>
      (obzerá ju udiveno):
     </em>
    </span>
    Hm, hm!
    <span class="emphasis">
     <em>
      (Stranou.)
     </em>
    </span>
    Táto vysoko čiaha. Kdeže ja vezmem palác? Som žobrák pri veľkom majetku!
    <span class="emphasis">
     <em>
      (Tichosť. Píšu všetci traja. Po chvíli počuť biť šiestu hodinu.)
     </em>
    </span>
   </p>
   <p>
    MILOŠ
    <span class="emphasis">
     <em>
      (vyskočí):
     </em>
    </span>
    Živio! Tu je hodina spásy. Ruženka, hor’ sa!
    <span class="emphasis">
     <em>
      (Pribehne k nej, lapí ju za ruku a dvíha so stoličky.)
     </em>
    </span>
    Hore sa,
         hore!
   </p>
   <p>
    RUŽ.
    <span class="emphasis">
     <em>
      (píše):
     </em>
    </span>
    Počkaj. Hneď; len dopíšem.
   </p>
   <p>
    MILOŠ: Rýchle, rýchle. Z tohto väzenia, z tejto plesne! Poďme do sadu na slnce, na
         povetrie. A tento prísny pán
    <span class="emphasis">
     <em>
      (rozprestrie ruky a ukloní sa proti Lajovi, ktorý
            píše vždy)
     </em>
    </span>
    nech sa krčí ďalej, keď mu je to na rozkoš. My leťme, voľní
         sokoli!
    <span class="emphasis">
     <em>
      (Zaskočí a zavrtí sa na jednej nohe. Spieva):
     </em>
    </span>
    „Hej, sokoly,
         sokoly…“
    <span class="emphasis">
     <em>
      (Skrútne sa k Ružene.)
     </em>
    </span>
    Poď už, poď, lebo ťa schytím a
         vynesiem na rukách.
    <span class="emphasis">
     <em>
      (Otrčí jej rameno.)
     </em>
    </span>
    Tu moje rameno, vznešená dáma
         moja! Vyjdeme sťa páni, preč.
   </p>
   <p>
    RUŽ.
    <span class="emphasis">
     <em>
      (složí pero):
     </em>
    </span>
    Hahaha! Fígle stvárať, to vieš.
    <span class="emphasis">
     <em>
      (Prijme jeho rameno, a ide s ním ku dverám, kde zastane.)
     </em>
    </span>
    Zabudla
         som si šatku. Ty choď po Zlaticu. Možno, pôjde i ona — snúbenec jej azda už odišiel.
    <span class="emphasis">
     <em>
      (Miloš preč; Ružena vráti sa rýchle k stolu Lajovmu. Tlmeno.)
     </em>
    </span>
    Pán
         Černický, kľúč od kasy nenechávajte tu!
   </p>
   <p>
    LAJO
    <span class="emphasis">
     <em>
      (vstane; prekvapeno):
     </em>
    </span>
    Stalo sa čosi?
    <span class="emphasis">
     <em>
      (Pozrie ku
            kase.)
     </em>
    </span>
   </p>
   <p>
    RUŽ.: Sem chodia slúžky i cudzí ľudia.
    <span class="emphasis">
     <em>
      (Rýchle preč.)
     </em>
    </span>
   </p>
   <p>
    LAJO: Vďaka! Naozaj, i teraz je tam. Ako môžem byť taký nepozorný a so dňa na deň
         roztržitejší?! Onedlho už ani konať, ani myslieť nebudem môcť.
    <span class="emphasis">
     <em>
      (Ide ku kasni,
            otvorí ju a pozerá do nej.)
     </em>
    </span>
    Všetko v poriadku! Netknuté tak, ako som to
         nechal. No predsa som povďačný tej rozhorčenej kráse, že ma upozornila — hoci sa hnevám na
         ňu, lebo práca ide horšie ako prvej.
    <span class="emphasis">
     <em>
      (Prezerá ďalej.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 7.
     </strong>
    </span>
   </p>
   <p>
    <span class="emphasis">
     <em>
      Lajo, Zlatica.
     </em>
    </span>
   </p>
   <p>
   </p>
   <p>
    ZLAT.
    <span class="emphasis">
     <em>
      (veľmi bledá vstúpi):
     </em>
    </span>
    Nemôžem už ďalej strpieť to trápenie
         jeho. Musím mu byť na pomoci, musím ho oslobodiť.
    <span class="emphasis">
     <em>
      (Zazrie Laja pri kasni.
            Zmýlená.)
     </em>
    </span>
    Tu ste ešte? Hľadám vás.
   </p>
   <p>
    LAJO
    <span class="emphasis">
     <em>
      (skrútne sa od kasne, vážne):
     </em>
    </span>
    Som vám k službám, Zlatica.
   </p>
   <p>
    ZLAT.
    <span class="emphasis">
     <em>
      (stranou):
     </em>
    </span>
    Akože začať?
    <span class="emphasis">
     <em>
      (Nahlas.)
     </em>
    </span>
    Počula
         som, že chcete dokončiť svoje štúdiá.
   </p>
   <p>
    LAJO
    <span class="emphasis">
     <em>
      (vážne):
     </em>
    </span>
    Áno.
   </p>
   <p>
    ZLAT.: Dozvedela som sa, že sa učíte v noci, lebo vo dne slobodného času nemáte.
   </p>
   <p>
    LAJO
    <span class="emphasis">
     <em>
      (nepohodlne):
     </em>
    </span>
    Pravda.
   </p>
   <p>
    ZLAT.
    <span class="emphasis">
     <em>
      (stranou):
     </em>
    </span>
    Akože ďalej?!
    <span class="emphasis">
     <em>
      (Nahlas.)
     </em>
    </span>
    Ale
         to vyčerpá vaše sily celkom. Už vidno i takto. Schudli ste, a ani nie div!
   </p>
   <p>
    LAJO
    <span class="emphasis">
     <em>
      (hodí rukou. Odmietavo):
     </em>
    </span>
    Nechajte to, Zlatica!
   </p>
   <p>
    ZLAT.
    <span class="emphasis">
     <em>
      (s odporom):
     </em>
    </span>
    Ale otec nechce vás prepustiť — ani prostriedkov
         nedá. Vy nemáte, lebo náš maznák usiloval sa vždy, aby ste nemali starosti, ako stroviť
         peniaze. Teda…
    <span class="emphasis">
     <em>
      (Zasekne sa.)
     </em>
    </span>
   </p>
   <p>
    LAJO: Teda??
   </p>
   <p>
    ZLAT.
    <span class="emphasis">
     <em>
      (rozčúleno):
     </em>
    </span>
    Ja som vám prišla ponúknuť peniaze, koľkokoľvek
         budete potrebovať…
    <span class="emphasis">
     <em>
      (Prestávka.)
     </em>
    </span>
   </p>
   <p>
    LAJO
    <span class="emphasis">
     <em>
      (ticho, chladno):
     </em>
    </span>
    Ďakujem, milostivá, že ste ma poľutovali;
         ale ja prijať od vás nemôžem — a neprijmem.
   </p>
   <p>
    ZLAT.
    <span class="emphasis">
     <em>
      (vzrušeno):
     </em>
    </span>
    Prečo?
   </p>
   <p>
    LAJO: Po prvé, že nepotrebujem. Nie že by som mal potrebných prostriedkov — to by ste mi
         neuverili, keď viete, že náš spoločný skazený maznák postaral sa o to, aby mi vrecko bolo
         naveky prázdne; ale… chcem si to skončiť sám. Po druhé, preto odmietam vašu pomoc…
    <span class="emphasis">
     <em>
      (Zastane urazeno.)
     </em>
    </span>
    Ako si môžete myslieť, že ja, odohnatý vami,
         prijmem vaše peniaze?!
    <span class="emphasis">
     <em>
      (Prudko.)
     </em>
    </span>
    Mne netreba vašej pôžičky, mne vás
         treba!
   </p>
   <p>
    ZLAT.
    <span class="emphasis">
     <em>
      (cúvne zľaknutá):
     </em>
    </span>
    Načo to spomínate? Veď vy ste vina, že sa
         tak stalo, ako sa stalo. Vy ste prvý odohnali… teda prečo to vravíte?… Ja ako sestra
         prichodím k svojmu bratovi, nie ako k odohnatému. To je už skončené…
   </p>
   <p>
    LAJO
    <span class="emphasis">
     <em>
      (vzrušeno):
     </em>
    </span>
    Moja ľúbosť k vám sa neskončila, a preto je to nie
         skončené. Vy ma ľutujete, lebo sa učím po nociach; no neľutujete ma, že nielen po nociach,
         ale vždy mučím sa za vami.
   </p>
   <p>
    ZLAT.: Načo to vravíte teraz, keď viete, že daromné a márne sú všetky reči o tom?! Niet
         možnosti premeniť to, keď som sľúbená inému…
   </p>
   <p>
    LAJO: Čo na tom? Aká to malicherná vec oproti mojej láske a môjmu utrpeniu! Je možnosť —
   </p>
   <p>
    ZLAT.
    <span class="emphasis">
     <em>
      (rozčúleno):
     </em>
    </span>
    Nemožno! nemožno! Čo by povedal otec, matka, čo
         svet! Prečo jeho pohaniť, odbiť pre vás, ktorý ma nechcel, keď ma vám dávali? Nemožno zpät,
         nemožno zpät.
   </p>
   <p>
    LAJO
    <span class="emphasis">
     <em>
      (ticho):
     </em>
    </span>
    Jedna vec je, ktorá rozlúšti všetko. Vravte, Zlatica,
         ľúbite ho? Lebo ak nie, ja vás jemu nenechám.
    <span class="emphasis">
     <em>
      (Prudko.)
     </em>
    </span>
    Nenechám, a čo
         by jeden padnúť musel z nás!
   </p>
   <p>
    ZLAT.
    <span class="emphasis">
     <em>
      (zľaknutá):
     </em>
    </span>
    Čo chcete robiť?
   </p>
   <p>
    LAJO
    <span class="emphasis">
     <em>
      (chytí jej ruky, náruživo)
     </em>
    </span>
    Povedz mi, miluješ jeho, či mňa?
   </p>
   <p>
    ZLAT.
    <span class="emphasis">
     <em>
      (užasnutá):
     </em>
    </span>
    Pusť ma! Aký si strašný! Čo chceš vykonať? Bojím
         sa ťa. Pusť ma!… jeho ľúbim!
   </p>
   <p>
    LAJO
    <span class="emphasis">
     <em>
      (pustí jej ruky, odstúpi, s chladom):
     </em>
    </span>
    Jeho ľúbiš? Dobre,
         ukrutná — ja ustúpim.
    <span class="emphasis">
     <em>
      (Odíde.)
     </em>
    </span>
   </p>
   <p>
    ZLAT.
    <span class="emphasis">
     <em>
      (stíska si ruky, zúfale):
     </em>
    </span>
    Čo robiť? Nemôžem ho ani nechať
         ísť, ani zastaviť ho. Ľúbim tohto, a tamtoho nemožno odbiť. Kto mi pomôže? Kto to rozuzlí,
         kto privedie na pravú cestu?!
   </p>
   <p>
   </p>
   <p>
    <span class="emphasis">
     <em>
      (Opona.)
     </em>
    </span>
   </p>
   <p>
   </p>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e3659">
       </a>
       Dejstvo IV.
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      O mesiac pozdejšie. Kancelária u Bučinských, tak ako prvej.
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 1.
     </strong>
    </span>
   </p>
   <p>
    <span class="emphasis">
     <em>
      Bučinský sám.
     </em>
    </span>
   </p>
   <p>
   </p>
   <p>
    BUČ.
    <span class="emphasis">
     <em>
      (sedí za písacím stolom, drží pero v ruke):
     </em>
    </span>
    Hm, teda zas som
         sa dostal na svoje staré miesto, kde som celý život prežil. Ja som sa úfal, že všetku
         starosť a ťarchu okolo obchodu navždy složím na plecia Laja, a on čo vykoná?! Ochorie!
         Vysvitlo, že tu robil za dvoch a v noci sa učil. Chce skončiť privátne, keď sme mu pomoci
         nedali. Je zmučený. Neviem, žena, ináčej taká šľachetná, k nemu nemá ľútosti.
   </p>
   <p>
   </p>
   <p>
    <span class="bold">
     <strong>
      Výstup 2.
     </strong>
    </span>
   </p>
   <p>
    <span class="emphasis">
     <em>
      Bučinský, Anna.
     </em>
    </span>
   </p>
   <p>
   </p>
   <p>
    ANNA
    <span class="emphasis">
     <em>
      (vstúpi, domášne odetá):
     </em>
    </span>
    Hľadám ťa práve. Chcem ti povedať, že
         Lajo už vstal; obliekol sa. Ale o jeho kancelárskej práci nemôže už byť ani reči. To jest,
         že by vo dne v kancelárii tak robil, a v noci sa učil…
    <span class="emphasis">
     <em>
      (Sadne naproti Bučínskému
            ku stolu.)
     </em>
    </span>
    Prišla som ťa prosiť, aby si mu dal peňazí, nech si skončí a nech
         začne život, ako sám chce.
   </p>
   <p>
    BUČ.
    <span class="emphasis">
     <em>
      (milo prekvapený):
     </em>
    </span>
    Ozaj, tak si žiadaš? To ma veľmi teší,
         Anička. Chvalabohu, i že je už hore; pošli ho sem. Už som bol odhodlaný, že mu proti tvojej
         vôli poskytnem pomoc; tým lepšie, keď sme jednej mysle.
    <span class="emphasis">
     <em>
      (Šuchá si
            ruky.)
     </em>
    </span>
    Napodiv sa zmenil ten mladík. Zaviera sa do seba, ba ako by sa nás
         stránil, ako by to ani nebol ten náš oddaný syn, ktorého sme vychovali a mali tak radi.
         Nerozumiem to.
   </p>
   <p>
    ANNA: To má svoju príčinu, a ja to už chápem.
   </p>
   <p>
    BUČ.: Akú? Že sme ho nechceli prepustiť z obchodu? My sme vždy len dobre mienili s ním.
         Hoci sme to žiadali od neho, nemal sa tak zmeniť… Teda chce preč?
   </p>
   <p>
    ANNA: Áno.
   </p>
   <p>
    BUČ.: Aspoň za tých pár mesiacov, kým odstane svadba Zlaticina, mohol by ostať. Zišiel
         by sa nám nevyhnutne.
   </p>
   <p>
    ANNA: Práve ani za ten čas nechce tu byť.
   </p>
   <p>
    BUČ.
    <span class="emphasis">
     <em>
      (mrzute):
     </em>
    </span>
    Nevďačník! Čo ako ho rád mám, musím mu nadať.
   </p>
   <p>
    ANNA: I ja som mu tak nadala, a na to on povedal mi príčinu, prečo nechce a obzvlášte
         nechce ani za ten krátky čas tu byť. Ľúbi našu Zlaticu…
   </p>
   <p>
    BUČ.
    <span class="emphasis">
     <em>
      (prekvapeno):
     </em>
    </span>
    To je niečo nového. Veď ak by ju bol chcel
         dostať, nebol by upustil od učenia. My sme tak chceli, aby bola jeho.
   </p>
   <p>
    ANNA: Povedala som mu tiež. Uznal svoju vinu a vysvetlil mi, že vtedy nevedel o svojom
         srdci. A keď je už stratené preň všetko, chce ísť preč. Zahrabe sa do kníh, a keď nevidí
         Zlaticu, že skôr sa premôže… Ľutujem ho, lebo jeho radšej by bola za zaťa.
   </p>
   <p>
    BUČ.
    <span class="emphasis">
     <em>
      (pokyvuje hlavou):
     </em>
    </span>
    Tiež, tiež… lenže si v tom nespomôžeme.
         Zlatica je šťastná s Vozárom… No, teda pošli mi ho sem.
    <span class="emphasis">
     <em>
      (Anna vstane.)
     </em>
    </span>
    A s kanceláriou čo bude?
   </p>
   <p>
    ANNA
    <span class="emphasis">
     <em>
      (postojí):
     </em>
    </span>
    Na čas musíš ju viesť ty. Na tých dvoch, Miloša a
         Ruženu, nemožno sa ešte spoľahnúť cele.
   </p>
   <p>
    BUČ.
    <span class="emphasis">
     <em>
      (smutne):
     </em>
    </span>
    Tak, tak.
    <span class="emphasis">
     <em>
      (Prestávka.)
     </em>
    </span>
    Ale,
         počuješ, ten tvoj syn sa napráva pri Ružene.
   </p>
   <p>
    ANNA
    <span class="emphasis">
     <em>
      (živo):
     </em>
    </span>
    I ja badám. Zvláštne dievča, tá Ružena. Tak narába s
         ním, že mi je divné. Karty nechal, lumpovanie, pitie tiež. Ešte môže byť i poriadnym
         človekom. Celé dni pracuje.
   </p>
   <p>
    BUČ.: Áno. Haha! My všetci sme si nevedeli s ním rady, a tu ona, hľa, čo vyvedie! Ak ho
         zachráni, musí si ju vziať, a potom oddáme mu majetok, ktorý som ti dal pri našom sobáši a
         ty ho ani neznáš. Keď s jedným synom nepodaril sa ti plán, vezme si ju druhý.
   </p>
   <p>
    ANNA
    <span class="emphasis">
     <em>
      (milo):
     </em>
    </span>
    Hej, hej! Bolo by to dobre…
   </p>
   <p>
   </p>
   <p>
    <span class="bold">
     <strong>
      Výstup 3.
     </strong>
    </span>
   </p>
   <p>
    <span class="emphasis">
     <em>
      Bučinský, Anna, Lajo.
     </em>
    </span>
   </p>
   <p>
   </p>
   <p>
    BUČ.
    <span class="emphasis">
     <em>
      (Lajovi, vstúpivšiemu):
     </em>
    </span>
    Práve ideš vhod; potrebujem ťa.
   </p>
   <p>
    LAJO
    <span class="emphasis">
     <em>
      (veľmi bledý):
     </em>
    </span>
    Mám tu v stole veci — chcem si ich poshľadávať
         a odniesť… Čo rozkážete, otec?
   </p>
   <p>
    BUČ: Teda mieniš odísť. Azda len nie ešte dnes?
   </p>
   <p>
    LAJO: Ak nemáte nič proti tomu, najmilšie by mi bolo odísť ešte dnes.
   </p>
   <p>
    ANNA
    <span class="emphasis">
     <em>
      (vpadne):
     </em>
    </span>
    Čo myslíš? Veď sa temer potácaš ešte. Zostaneš, kým
         sa zotavíš.
   </p>
   <p>
    LAJO: Viete, matka, že odísť mi je potrebné…
   </p>
   <p>
    BUČ: Ale si oslabnutý. Veď mal si sa zdôveriť nám. Veď sme ťa vychovali a tvoju skazu
         nechceme.
    <span class="emphasis">
     <em>
      (Otvorí stolík a začne hľadať čosi v ňom.)
     </em>
    </span>
   </p>
   <p>
    ANNA: Akože pôjdeš preč, veď ledva stojíš na nohách. Sadni si aspoň.
    <span class="emphasis">
     <em>
      (Pritiahne mu stoličku.)
     </em>
    </span>
   </p>
   <p>
    LAJO: Neustávajte sa. Za týždeň, čo som bol chorý, ste sa naustávali dosť.
    <span class="emphasis">
     <em>
      (Nesadne.)
     </em>
    </span>
   </p>
   <p>
    ANNA: Práve preto viem, ako ťažko chorý si bol, a preto aspoň tri dni ostaneš ešte. Dnes
         nemohli by sme ťa ani dať odviezť. Robotné kone sú na poli všetky, a parádne šly na stanicu
         po Vozára.
   </p>
   <p>
    LAJO: Pomaly prejdem peši. Stanica je nie ďaleko, a mne bude na úžitok prejsť sa trochu.
   </p>
   <p>
    ANNA: To ja, ako mať, nedovolím. Zajtra teda odídeš, keď už cele nedáš sa zdržať. A
         potom aspoň na svadbu Zlaticinu prídeš? Veď ste ako brat a sestra. Nech je jej šťastie
         ničím nie kalené!
   </p>
   <p>
    LAJO
    <span class="emphasis">
     <em>
      (s výčitkou):
     </em>
    </span>
    Vy viete, mama, že nemôžem!
   </p>
   <p>
    ANNA: No nech, nech… Otec, vrav ty.
    <span class="emphasis">
     <em>
      (Odíde.)
     </em>
    </span>
   </p>
   <p>
    BUČ.:
    <span class="emphasis">
     <em>
      (zavrie stolík, keď bol čosi vzal z neho):
     </em>
    </span>
    # Áno, i ja ti
         chcem čosi povedať. Súhlasím s tým, že odídeš, aby si si skončil, čo máš skončiť. Odmenil
         si ma za rok; oddýchol som si a pôjde to už zas starou koľajou. Nuž teda tu ti chcem dať
         toľko, čo ti postačí, aby si pohodlne a pokojne doštudoval.
   </p>
   <p>
    LAJO: Dávali ste mi mesačný plat, zvýšilo mi čosi — to mi bude na čas, a potom mienim sa
         udržať privátmi. Zarobím si.
   </p>
   <p>
    BUČ.:
    <span class="emphasis">
     <em>
      (vpadne):
     </em>
    </span>
    Tak, ako teraz, že o zdravie prídeš! Keď budeš mať,
         čo potrebuješ, môžeš venovať všetok čas svojim štúdiám a zdokonalíš sa lepšie.
   </p>
   <p>
    LAJO: Dosť ste na mňa vynaložili už. Nechcem viac využitkovať vašej dobroty.
   </p>
   <p>
    BUČ
    <span class="emphasis">
     <em>
      (nepokojne):
     </em>
    </span>
    Môj cieľ bol vychovať ťa podľa tvojich schopností
         z lásky k tebe. Z tejto lásky dávam ti túto pomoc.
   </p>
   <p>
    LAJO: Lásky bolo už tiež dosť, a — nezaslúžene.
   </p>
   <p>
    BUČ.
    <span class="emphasis">
     <em>
      (vzrušeno):
     </em>
    </span>
    Dosť ti už bolo lásky? Pohŕdneš mojou pomocou?
   </p>
   <p>
    LAJO
    <span class="emphasis">
     <em>
      (s citom):
     </em>
    </span>
    To nie, ale —
   </p>
   <p>
    BUČ.
    <span class="emphasis">
     <em>
      (káravo):
     </em>
    </span>
    . Ale? Tvoje veľké povedomie ti robí veľa zlého. Vráť
         mi ich teda, keď budeš môcť, ty tvrdý pán!
   </p>
   <p>
    LAJO
    <span class="emphasis">
     <em>
      (zahanbeno):
     </em>
    </span>
    Dajte, otče.
    <span class="emphasis">
     <em>
      (Vystrie ruku za peniazmi.
            Bučinský mu ich podá.)
     </em>
    </span>
    Vďaka! Vrátim, keď budem môcť.
   </p>
   <p>
    BUČ.: Vráť ich… Ale syn otcovi nevracia trov výchovy. Ak sa cítiš synom a mňa pokladáš
         za otca, prijmeš to ako dar odo mňa.
   </p>
   <p>
    LAJO
    <span class="emphasis">
     <em>
      (pohnutý):
     </em>
    </span>
    Vďaka, otče! Hoci nezaslúžim vašej veľkej lásky,
         beriem ich tak, ako žiadate,
    <span class="emphasis">
     <em>
      (Čiahne za jeho rukou, aby ju bozkal; Buč. najprv
            bráni, potom dovolí.)
     </em>
    </span>
   </p>
   <p>
    BUČ.: Ako otcovi syn…
    <span class="emphasis">
     <em>
      (Bozká ho na čelo; potom rýchlo preč.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 4.
     </strong>
    </span>
   </p>
   <p>
    <span class="emphasis">
     <em>
      Lajo sám.
     </em>
    </span>
   </p>
   <p>
   </p>
   <p>
    LAJO
    <span class="emphasis">
     <em>
      (ide za stolík a sadne si na stoličku):
     </em>
    </span>
    Aký som zmorený. Temer
         som už nevydržal na nohách. Bolo to nad sily celé dni v práci, a v noci pri knižke — a k
         tomu ten ničiaci cit.
    <span class="emphasis">
     <em>
      (Podoprie sa lakťom o stôl a hlavu do dlane.)
     </em>
    </span>
    Srdce, ako teleso páliace, šklbajúce, ktoré vše oslepovalo i rozum. Darmo som stŕčal nos do
         knižky, večne videl som ju na každej litere, v povetrí, vo svetle i vo tme, i všade, kde
         oči uprieš. Ako by jej tvárička bola akýsi zázrak, za ktorým nesie sa duša a oči nemôžu sa
         od neho odtrhnúť. Jej oči záhadné boly pri mne vždy, aby ma mučily — i teraz sú tu.
    <span class="emphasis">
     <em>
      (Prestávka.)
     </em>
    </span>
    Ale k činu! Pobrať veci a odísť čím skôr! Nepekne
         mužskému klesať pod ťarchou beznádejnej ľúbosti!
    <span class="emphasis">
     <em>
      (Vytiahne priepravku a prehŕňa
            sa v nej. Vyberá papiere, pozerá, spisuje. O chvíľku zastane a oprie sa chrbtom o
            stoličku, ukonaný.)
     </em>
    </span>
    Práca nejde ešte. Dokiaľže bude trvať táto zmalátnenosť u
         mňa?
    <span class="emphasis">
     <em>
      (Počuť kroky v pitvore.)
     </em>
    </span>
    Hľa, to ide tá roztrpčená krása do
         kancelárie robiť, hoci rada by pohodlie, nádheru. Zdôverila sa mi s tým, keď mi chodila,
         matkou posielaná, posluhovať v chorobe.
    <span class="emphasis">
     <em>
      (Zavrie oči: sedí ticho.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 5.
     </strong>
    </span>
   </p>
   <p>
    <span class="emphasis">
     <em>
      Lajo, Zlatica, potom Anna.
     </em>
    </span>
   </p>
   <p>
   </p>
   <p>
    ZLAT.
    <span class="emphasis">
     <em>
      (vstúpi):
     </em>
    </span>
    Odíde?… a nenávidí ma! Dal mi to na vedomie
         nemilosrdne. Keď som šla do jeho izby v chorobe jeho, zavrel oči, ako by spal, a neotvoril
         ich, kým som bola tam, ani neodpovedal, keď som sa mu prihovorila. Tak s hnevom, s
         horkosťou sa rozídeme? To nemožno!
    <span class="emphasis">
     <em>
      (Zbadá Laja za stolom. Zastane.)
     </em>
    </span>
    Je
         tu?
   </p>
   <p>
    LAJO
    <span class="emphasis">
     <em>
      (stranou):
     </em>
    </span>
    Ona! Záhadných očú. Ničiaci ma zjav. Moja bolesť a
         zhuba!
   </p>
   <p>
    ZLAT.
    <span class="emphasis">
     <em>
      (obďaleč hľadí naň):
     </em>
    </span>
    Aký je strašný! Takýto ešte nebol. Ani
         sa nepohne. Je omdletý, či sa pretvaruje zas?
    <span class="emphasis">
     <em>
      (Pristúpi bližšie.)
     </em>
    </span>
    Lajo, zle ti je?… Nič neodpovie.
    <span class="emphasis">
     <em>
      (Dotkne sa mu ruky.)
     </em>
    </span>
    Ako ľad.
    <span class="emphasis">
     <em>
      (Zľaknuto.)
     </em>
    </span>
    Umrel, a nik o tom nevie.
    <span class="emphasis">
     <em>
      (Dotkne sa mu rukou
            čela.)
     </em>
    </span>
    Umrel! Otec, mať, poďte!
    <span class="emphasis">
     <em>
      (Chce utiecť.)
     </em>
    </span>
   </p>
   <p>
    LAJO
    <span class="emphasis">
     <em>
      (prichytí jej ruku):
     </em>
    </span>
    Nevolaj, nekrič. Neumrel som, hoci nebola
         by chyba.
    <span class="emphasis">
     <em>
      (Stiahne jej ruku k svojim ústam a bozkáva.)
     </em>
    </span>
    Na rozlúčku!
   </p>
   <p>
    ZLAT.
    <span class="emphasis">
     <em>
      (bráni sa):
     </em>
    </span>
    Lajo, spamätaj sa, čo robíš? Nie, nie!
   </p>
   <p>
    LAJO
    <span class="emphasis">
     <em>
      (rýchle stiahne i ju k sebe a ľúba jej tvár):
     </em>
    </span>
    Prvý raz a
         naposledy. I tieto záhadné, mučivé oči… a teraz preč.
    <span class="emphasis">
     <em>
      (Rýchle ju
            odtisne.)
     </em>
    </span>
    Utekaj, Zlatica, odo mňa, lebo zblazniem!…
   </p>
   <p>
    ZLAT.
    <span class="emphasis">
     <em>
      (uteká zdeseno):
     </em>
    </span>
    Oh, Lajo, Lajo!…
    <span class="emphasis">
     <em>
      (Vo dverách
            stretne sa s Annou. Rýchle prebehne popri nej preč.)
     </em>
    </span>
   </p>
   <p>
    ANNA
    <span class="emphasis">
     <em>
      (vstúpi):
     </em>
    </span>
    Čo sa tu deje? Zlatici prišiel snúbenec, a ona tu?
   </p>
   <p>
    LAJO: Nič, mama, nič!
    <span class="emphasis">
     <em>
      (Tuho dýcha.)
     </em>
    </span>
   </p>
   <p>
    ANNA
    <span class="emphasis">
     <em>
      (podráždeno):
     </em>
    </span>
    Nič?… a uteká od teba cele vyjavená. Ty tiež si
         zmenený a rozrušený. Nič sa nestalo?
    <span class="emphasis">
     <em>
      (Hľadí naň sudcovsky.)
     </em>
    </span>
   </p>
   <p>
    LAJO: Lúčil som sa s ňou… Odpusťte! Navždy!
   </p>
   <p>
    ANNA: A povedal si jej, že ju miluješ.
    <span class="emphasis">
     <em>
      (S hnevom.)
     </em>
    </span>
    Ako môžeš rušiť
         jej pokoj teraz, ako kaliť jej šťastie svojimi vyznaniami?!
   </p>
   <p>
    LAJO
    <span class="emphasis">
     <em>
      (vzrušeno):
     </em>
    </span>
    Nemal som viac sily. Nevládal som sa premôcť.
         Nemôžem viac panovať nad sebou a nechcem!
    <span class="emphasis">
     <em>
      (Vstane ako bez seba.)
     </em>
    </span>
    Mama,
         strážte si dcéru, lebo neručím za nič!
   </p>
   <p>
    ANNA: Ešte sa i vyhrážaš?
    <span class="emphasis">
     <em>
      (Rozhorčeno.)
     </em>
    </span>
    Tak my sme si to zaslúžili
         od teba, ktorého sme milovali ako svojho syna?
    <span class="emphasis">
     <em>
      (Trasúcim sa hlasom.)
     </em>
    </span>
    To by nebola čakala!
   </p>
   <p>
    LAJO
    <span class="emphasis">
     <em>
      (spamätá sa):
     </em>
    </span>
    Odpusťte; neviem, čo vravím. Som zlý. Jedna
         záchrana pre ňu i mňa: môj odchod. Prosím, prepusťte ma ešte dnes!
   </p>
   <p>
    ANNA
    <span class="emphasis">
     <em>
      (horlive):
     </em>
    </span>
    Áno, odídeš v tú hodinu!
    <span class="emphasis">
     <em>
      (Preč.)
     </em>
    </span>
   </p>
   <p>
    LAJO: Vďaka!
    <span class="emphasis">
     <em>
      (Spustí sa na stoličku, ukonaný.)
     </em>
    </span>
    Tento výbuch sotil
         ma nazpät i na tri dni. Čo som to vykonal? Som mrzký, som mrzký…
    <span class="emphasis">
     <em>
      (Vezme papiere a
            vlečie sa von.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 6.
     </strong>
    </span>
   </p>
   <p>
    <span class="emphasis">
     <em>
      Ružena sama.
     </em>
    </span>
   </p>
   <p>
   </p>
   <p>
    RUŽ.
    <span class="emphasis">
     <em>
      (vstúpi; ide k písaciemu stolu, sadne, ale vstane hneď a začne sa
            prechodiť po kancelárii):
     </em>
    </span>
    Čo robiť s tým človekom, s tým Vozárom?
         Prenasleduje ma svojím lichotením a vyznávaním. Dva razy pýtal schôdzku — odoprela som.
         Teraz ledva že prišiel, už si našiel príležitosť, aby mi povedal: „Či budete pod zemou, či
         v povetrí, či sa skryjete kdekoľvek, alebo premeníte na vtáka alebo letáčika, ja musím s
         vami byť!“ To šepol, ako šiel pitvorom, a ja sem. Je v tom veľmi smelý, milý a — bezočivý.
         Môže byť plná izba ľudí, môže viesť rozhovor i na tri strany — stále mi lichotí. Napr. pri
         stole vezmem mu tanier, zdvihne ho skôr, podá so slovami: „Ďakujem,“ a bezzvučne dodá:
         „krása krás.“ Chodí po izbe so Zlaticou, a kroky obracia, aby šiel popri mne. Chváli, čo mu
         do očú padne, hovorí: „Som očarený — týmto kvetom,“ alebo čo vidí v blízkosti, a mne šepne:
         „Vami, kráľovná!“ Alebo keď ponúkam ho z naloženia báťku cigarou, strčí, ako nevedome,
         zápalky do vrecka a povie: „Slečna, láskave podajte mi i zápalky.“ No nečaká, kým donesiem,
         ale ide naproti mne, ďakuje a šepne mi: „Oslňujúca koruna všetkých diev!“ A ja sa nehnevám,
         hoci mala by sa hnevať. Mala by sa hnevať a zavrátiť ho, lebo aký smysel má jeho chovanie
         sa ku mne? Čo je to? Veď patrí inej, a ja ho nemôžem vypočuť.
    <span class="emphasis">
     <em>
      (Zastane, založí si
            ruky a hľadí pred seba.)
     </em>
    </span>
    Ah, a on by mi dal to, po čom túži moje srdce! Pri
         ňom mala by taký život, po akom túžim… a ja sa bojím, že neodolám jeho zvádzaniu. Bojím sa,
         že neodolám!
   </p>
   <p>
   </p>
   <p>
    <span class="bold">
     <strong>
      Výstup 7.
     </strong>
    </span>
   </p>
   <p>
    <span class="emphasis">
     <em>
      Ružena, Miloš.
     </em>
    </span>
   </p>
   <p>
   </p>
   <p>
    MILOŠ
    <span class="emphasis">
     <em>
      (vbehne):
     </em>
    </span>
    Živila, Ruženka, živila!
   </p>
   <p>
    RUŽ.
    <span class="emphasis">
     <em>
      (ide za písací stôl):
     </em>
    </span>
    No, čože je?
   </p>
   <p>
    MILOŠ: Hádaj, čo sa mi prihodilo?
   </p>
   <p>
    RUŽ.: To ja ver’ sotva uhádnem. Bol si na prechádzke?
    <span class="emphasis">
     <em>
      (Stranou.)
     </em>
    </span>
    Ako dobre, že prišiel. Aspoň nebudem tu sama.
   </p>
   <p>
    MILOŠ: Bez teba na prechádzke?
   </p>
   <p>
    RUŽ.
    <span class="emphasis">
     <em>
      (potrhne plecom):
     </em>
    </span>
    Zlatici len čo prišiel snúbenec. Mňa bolí
         hlava.
   </p>
   <p>
    MILOŠ: A si svieža ako jarný deň, ako stolistá ruža, ako na Turíce pivónia.
   </p>
   <p>
    RUŽ.
    <span class="emphasis">
     <em>
      (posmešne):
     </em>
    </span>
    A ďalej?
   </p>
   <p>
    MILOŠ
    <span class="emphasis">
     <em>
      (ohnivo):
     </em>
    </span>
    Si ako zora purpurová! Ako lúčka o Jáne! Ako v
         kvete jabloň!
   </p>
   <p>
    RUŽ.
    <span class="emphasis">
     <em>
      (panovito):
     </em>
    </span>
    Dosť, dosť! Povedz radšej, prečo sa tak tešíš.
   </p>
   <p>
    MILOŠ: Veď preto som vbehol sem, aby ti to rozpovedal. Počuj: otec mi dal za prácu toľkú
         sumu ako tebe. Ba i od mamičky som dostal k tomu.
   </p>
   <p>
    RUŽ.: Hm! To si ver’ nezaslúžil.
   </p>
   <p>
    MILOŠ
    <span class="emphasis">
     <em>
      (krotko):
     </em>
    </span>
    Uznám, že nie. Najmä v prvé dni som len nasilu
         robieval a iba mýlil vás oboch.
   </p>
   <p>
    RUŽ.: Pekne, že uznáš. I to je krok k polepšeniu.
   </p>
   <p>
    MILOŠ: A vieš, čo spravím s peniazmi? Neuhádneš. Tebe vrátim 400 korún!
    <span class="emphasis">
     <em>
      (Vyťahuje toboľku z vačku a vezme z nej 400 korún slávnostne.)
     </em>
    </span>
    Tu
         máš, drahá sestrenica, s poďakovaním vrelým!
   </p>
   <p>
    RUŽ.: Teší ma! Nečakala som.
    <span class="emphasis">
     <em>
      (Vezme peniaze, skrkve a položí do
            vačku.)
     </em>
    </span>
   </p>
   <p>
    MILOŠ
    <span class="emphasis">
     <em>
      (chvastavo):
     </em>
    </span>
    Však nie! A ešte ťa čímsi prekvapím.
   </p>
   <p>
    RUŽ.: Čímže?
    <span class="emphasis">
     <em>
      (Berie pero zas.)
     </em>
    </span>
   </p>
   <p>
    MILOŠ
    <span class="emphasis">
     <em>
      (víťazne):
     </em>
    </span>
    Tu máš i týchto sto korún. Odlož mi a nedaj za dva
         týždne, čo by som ich ako prosil od teba. Rozumieš? Čo by som ich ako vymáhal od teba. A čo
         by som plakal! Čo by som kľakol pred teba!
   </p>
   <p>
    RUŽ.: Hahaha! Daj teda!
    <span class="emphasis">
     <em>
      (Vezme peniaze a odloží k iným. Stranou.)
     </em>
    </span>
    Milý je tento zblúdilec a zaujímavý…
   </p>
   <p>
    MILOŠ
    <span class="emphasis">
     <em>
      (žalostne hľadí za peniazmi. Stranou):
     </em>
    </span>
    Mal som predsa aspoň
         dva poháre piva vypiť z nich.
    <span class="emphasis">
     <em>
      (Nahlas.)
     </em>
    </span>
    Ale mi teraz prichodí na um,
         že by si azda predsa mal 50 korún nechať.
   </p>
   <p>
    RUŽ.: Nie; načo? Tu sú dobre schované za mesiac.
   </p>
   <p>
    MILOŠ
    <span class="emphasis">
     <em>
      (prekvapeno):
     </em>
    </span>
    Za mesiac? Dva týždne som povedal.
   </p>
   <p>
    RUŽ.
    <span class="emphasis">
     <em>
      (rázne):
     </em>
    </span>
    Za mesiac! Dotiaľ ti ich nedám, čo ako bude tvoje
         srdce túžiť po nich. A čo plakať budeš! Čo kľakneš predo mnou!
   </p>
   <p>
    MILOŠ
    <span class="emphasis">
     <em>
      (zhrozeno):
     </em>
    </span>
    Ale, Ružena!
   </p>
   <p>
    RUŽ.: No, čo? Nie je to dobre pre teba? Otec ti zas dá potom, a budeš mať viac peňazí.
   </p>
   <p>
    MILOŠ: A za čože mi dá otec o mesiac?
   </p>
   <p>
    RUŽ.: Rozumie sa, že pracovať budeš ďalej. Musíš uznať i ty, že chorý Černický nemôže.
   </p>
   <p>
    MILOŠ
    <span class="emphasis">
     <em>
      (pohoršený):
     </em>
    </span>
    Odpusť, ale ty si celý tyran. Ja nebudem ďalej
         pracovať!
   </p>
   <p>
    RUŽ.: Odpusť, ale musíš! Ináčej tých sto korún, čo si si dal odložiť, nedostaneš odo
         mňa.
   </p>
   <p>
    MILOŠ
    <span class="emphasis">
     <em>
      (skočí k nej):
     </em>
    </span>
    Ešteže! Daj ich nazpät hneď!
   </p>
   <p>
    RUŽ.
    <span class="emphasis">
     <em>
      (cúvne):
     </em>
    </span>
    Ani kroka ku mne, lebo kričím!
   </p>
   <p>
    MILOŠ
    <span class="emphasis">
     <em>
      (spurne):
     </em>
    </span>
    Krič, koľko chceš. Rozpoviem každému, aká si!
   </p>
   <p>
    RUŽ.
    <span class="emphasis">
     <em>
      (falošne):
     </em>
    </span>
    I ja rozpoviem všetko o tebe a o tvojom úmysle pri
         kase.
   </p>
   <p>
    MILOŠ
    <span class="emphasis">
     <em>
      (odskočí od nej. Stranou):
     </em>
    </span>
    Čertica!
    <span class="emphasis">
     <em>
      (Behá po izbe.
            Nahlas.)
     </em>
    </span>
    Ružena, musíš uznať, že si bez srdca. Ako môžeš takto používať proti
         mne, čo som ja ani nechcel vážne?! Čo je to?! Či ma večne budeš pre to v moci svojej držať?
         Večne budeš panovať nado mnou? Ja som tvoj otrok, či čo? Ty mňa tu ako vola do jarma nútiš,
         ako ovcu či ako teľa za motúzok chceš vodiť? Ja si to zabraňujem! To moje povedomie
         nestrpí! Vzbúri sa proti tomu!
    <span class="emphasis">
     <em>
      (Zastane pred ňou a búši sa do pŕs.)
     </em>
    </span>
   </p>
   <p>
    RUŽ.
    <span class="emphasis">
     <em>
      (smeje sa):
     </em>
    </span>
    Tvoje povedomie?
   </p>
   <p>
    MILOŠ
    <span class="emphasis">
     <em>
      (vzbúreno):
     </em>
    </span>
    Akým právom si dovoľuješ? Kto ti dal k tomu moc?!
   </p>
   <p>
    RUŽ.: Iste sa to osud proti tebe sprisahal a dal mi ťa do rúk. A tvoja matka je tiež nie
         veľmi proti tomu.
   </p>
   <p>
    MILOŠ
    <span class="emphasis">
     <em>
      (zlostne):
     </em>
    </span>
    Osud? Osud robí so mnou to, čo ja chcem… Že moja
         mama? Ako to vieš? —
    <span class="emphasis">
     <em>
      (Tichšie.)
     </em>
    </span>
    Dobre teda! Za mesiac budem tvojím
         otrokom, sluhom; ale urobím tak len preto, že sympatizujem s tebou, a nie z presvedčenia.
         Od presvedčenia svojho neodstúpim!… A potom akú odmenu dostanem, že ťa takto poslúcham? Som
         zvedavý!
   </p>
   <p>
    RUŽ.
    <span class="emphasis">
     <em>
      (zadiveno):
     </em>
    </span>
    Akú odmenu? Ty sa mi pekne poďakuješ, že som ti
         peniaze opatrovala.
   </p>
   <p>
    MILOŠ
    <span class="emphasis">
     <em>
      (prudko):
     </em>
    </span>
    Nevysmievaj sa! Poďakovať sa pekne! Sľúbiť mi
         musíš, že ma viac trýzniť nebudeš. Sľúbiť slávnostne!
   </p>
   <p>
    RUŽ.: To ešte neviem. Uvidím, o koľko budeš lepší.
   </p>
   <p>
    MILOŠ: Ružena, daj si pozor! Nezlosť ma! Zachodíš so mnou ako s malým chlapcom. Daj si
         pozor! Ja tiež vezmem si právo nad tebou. S peniazmi schvátim ti ruku i celú teba, a
         navždy.
   </p>
   <p>
    RUŽ.
    <span class="emphasis">
     <em>
      (posmešne):
     </em>
    </span>
    Nemyslíš, že by to bolo priveľa za jednomesačné
         „otroctvo“?
   </p>
   <p>
    MILOŠ
    <span class="emphasis">
     <em>
      (uštipačne):
     </em>
    </span>
    Hádam máš iného?
   </p>
   <p>
    RUŽ.: Haha!… Si smiešny… Pravdaže iného!
   </p>
   <p>
    MILOŠ: Teda daj mi sto korún nazpät. Nechcem s tebou nič mať!
   </p>
   <p>
    RUŽ.: To už nie. Z ruky ťa ja nepustím… A pracovať budeš pilne, ako sa na čestného
         človeka sluší.
   </p>
   <p>
    MILOŠ: Ružena, ja ťa zaškrtím!
    <span class="emphasis">
     <em>
      (Behá po izbe. Stranou.)
     </em>
    </span>
    Ako ma
         trýzni! Len šťastie, že nevie, ako vďačne dal by si i oko vyklať za ňu — žiadala by to… A
         koho to má? Musím predsa robiť. A nevzdialim sa z jej blízkosti ani na krok.
    <span class="emphasis">
     <em>
      (Nahlas.)
     </em>
    </span>
    Nech je teda, ako žiadaš, diablica. Ale vedz, že moja
         zlosť proti tebe je ohromná!
    <span class="emphasis">
     <em>
      (Vybehne, plesnúc dverami.)
     </em>
    </span>
   </p>
   <p>
    RUŽ.
    <span class="emphasis">
     <em>
      (podopiera si hlavu; hľadí za ním mračno. Ako ostane sama, vyskočí a
            zatlieska rukami):
     </em>
    </span>
    Hahaha! Živio! Toto sa mi podarilo!
   </p>
   <p>
   </p>
   <p>
    <span class="bold">
     <strong>
      Výstup 8.
     </strong>
    </span>
   </p>
   <p>
    <span class="emphasis">
     <em>
      Ružena, Vilo.
     </em>
    </span>
   </p>
   <p>
   </p>
   <p>
    VILO
    <span class="emphasis">
     <em>
      (rýchle vstúpi):
     </em>
    </span>
    Tu ste, hviezda-bludica? Raz predsa dopadol
         som vás samu!
   </p>
   <p>
    RUŽ.
    <span class="emphasis">
     <em>
      (ide za stôl spešne a sadne):
     </em>
    </span>
    Ľutujem; no nevedela som, že
         naozaj vážne chcete so mnou o niečom hovoriť.
   </p>
   <p>
    VILO #I(so zazlením):-I# Nevedeli ste, že vážne? Tak vážne, ako beriem svoj život. Prečo
         ma nechcete vypočuť, kráľovská deva? Ja vás zbožňujem!
   </p>
   <p>
    RUŽ.
    <span class="emphasis">
     <em>
      (stranou):
     </em>
    </span>
    Ha, to tu inak zneje, ako keď žartom šepce v
         prítomnosti iných!
   </p>
   <p>
    VILO: Prečo sa skrývate? Neustúpim, kým ma nevyslyšíte. Vy nesmiete ďalej ostať tu. Vy
         nie ste stvorená, aby ste plesneli v kancelárii. Vaša kráľovská postava, vaša veľkolepá
         krása, váš zjav nádherný nie je na to, aby hostí vysluhoval, tetkine a baťkove rozkazy
         plnil. Pre vás osud určil život iný.
   </p>
   <p>
    RUŽ.
    <span class="emphasis">
     <em>
      (živo):
     </em>
    </span>
    Život iný — ale aký?
   </p>
   <p>
    VILO
    <span class="emphasis">
     <em>
      (oduševneno):
     </em>
    </span>
    Skvieť sa! Byť v nádhere, ako sama nádherná ste.
         Oplývať bohatstvom, ako sama bohatá ste. Byť obdivovanou, povýšenou, závidenou. Vám zlato,
         hodváb, drahokamy…
   </p>
   <p>
    RUŽ.
    <span class="emphasis">
     <em>
      (snivo):
     </em>
    </span>
    Áno, áno… po tom túžim!…
   </p>
   <p>
    VILO
    <span class="emphasis">
     <em>
      (s ohňom):
     </em>
    </span>
    Vy ste stvorená, aby ste panovali, a nie poslúchať.
         Aby na vaše pokynutie rukou i desiati sa vrtili, aby sa korilo pred vami okolie. Vy máte
         žiť v paláci, prepychu…
   </p>
   <p>
    RUŽ.
    <span class="emphasis">
     <em>
      (opojeno):
     </em>
    </span>
    Bože, veď to chcem, to!
   </p>
   <p>
    VILO
    <span class="emphasis">
     <em>
      (s chvatom):
     </em>
    </span>
    To chcete… A prečo sa teda skrývate predo mnou
         ako bludica? Ja všetko mohol by vám dať.
   </p>
   <p>
    RUŽ.
    <span class="emphasis">
     <em>
      (udiveno):
     </em>
    </span>
    Vy, vy by ste to mohli a chceli?
   </p>
   <p>
    VILO
    <span class="emphasis">
     <em>
      (ohnive):
     </em>
    </span>
    Mohol by to, a chcem! Len vášho privolenia treba.
         Len vy sľúbte.
   </p>
   <p>
    RUŽ.
    <span class="emphasis">
     <em>
      (rozčúleno vstane od stola):
     </em>
    </span>
    Oh, ako sľúbiť! Či môžem?
   </p>
   <p>
    VILO
    <span class="emphasis">
     <em>
      (pristúpi bližšie a čiaha za jej rukou):
     </em>
    </span>
    Môžete, môžete. Jedno
         slovo z vašich krásnych úst, jedno slovo, a stanú sa divy. Jedno slovo pretvorí váš neblahý
         život v zlatý raj!
   </p>
   <p>
    RUŽ.
    <span class="emphasis">
     <em>
      (tlmeno):
     </em>
    </span>
    Pristávam!
    <span class="emphasis">
     <em>
      (Vilo rúti sa k nej a chce ju
            zavrieť do ramien; ona cúvne pred ním.)
     </em>
    </span>
    Ešte jedno… Ako to povieme Zlatici?
   </p>
   <p>
    VILO
    <span class="emphasis">
     <em>
      (zastane zarazený):
     </em>
    </span>
    Zlatici povedať, a načo? Moja cárica,
         netreba! Zlatica nebude o tom nikdy vedieť.
   </p>
   <p>
    RUŽ.
    <span class="emphasis">
     <em>
      (prekvapená):
     </em>
    </span>
    Nebude vedieť?
   </p>
   <p>
    VILO
    <span class="emphasis">
     <em>
      (rýchle):
     </em>
    </span>
    Nie, nebude; načo by vedela? Naša láska bude tajná,
         a tým horúcejšia, tým vrúcnejšia. Nech si žije Zlatica v blahej viere, že ju ľúbim — je
         dievča dobré; ale mne vy budete všetkým… Budete žiť v nádhernej vile, v paláci, obklopená
         všetkým, čo si duša vaša zažiada — všetkou rozkošou a všetkým pôžitkom, čo život môže
         poskytnúť. Zavediem vás do miest a krajín, o akých sa vám nikdy ani nesnívalo. Vy budete
         jediné moje blaho, moje šťastie, moja útecha, môj útulok.
   </p>
   <p>
    RUŽ.: Svet nemá vedieť o našom pomere? Bude to skryté… Tak to má byť?
   </p>
   <p>
    VILO
    <span class="emphasis">
     <em>
      (s chvatom):
     </em>
    </span>
    Tak, tak! Ja vás ľúbim šialeno. Vy ste žitia
         môjho koruna. Moja nádhera, moja bohyňa, ktorej sa klaňať budem. Moja rozkoš, svätica,
         spása!
   </p>
   <p>
    RUŽ.
    <span class="emphasis">
     <em>
      (zúfalo):
     </em>
    </span>
    Chach!
    <span class="emphasis">
     <em>
      (Začne behať po izbe. Na písacom
            stole zazrie nôž, ktorým papier rezávajú, schytí ho a vrazí do jeho pŕs.)
     </em>
    </span>
    Tak
         za čo mňa vy chcete mať, podliak!?
    <span class="emphasis">
     <em>
      (Nôž zlomí sa a spadne na zem.)
     </em>
    </span>
   </p>
   <p>
    VILO
    <span class="emphasis">
     <em>
      (zarazený, cúvne od nej):
     </em>
    </span>
    Ružena, čo robíte? Čo vám je? Veď by
         ste ma boli preklali, nech je nôž pravý!
   </p>
   <p>
    RUŽ.
    <span class="emphasis">
     <em>
      (vzbúrená):
     </em>
    </span>
    Veď to som chcela, a to mi je ľúto, že nie je
         ozajstný. Vzdiaľte sa!
   </p>
   <p>
    VILO: Spamätajte sa. Nekričte tak, bláznivá… Počujú!
   </p>
   <p>
    RUŽ.: To chcem! Ak nepočujú, poviem im ešte!
   </p>
   <p>
    VILO: Ružena, čo myslíte? To spraviť neslobodno. Ja si Zlaticu musím vziať, ale ľúbim
         jedine vás, krása krás, a vy ma chcete skaziť.
    <span class="emphasis">
     <em>
      (Blíži sa k nej.)
     </em>
    </span>
    Ružena, buďte múdra. I tak vy mojou budete, a čo cez všetky prekážky sveta musím prejsť za
         vami!
   </p>
   <p>
    RUŽ.: Nikdy! Berte sa preč!
    <span class="emphasis">
     <em>
      (Otrčí ruku, v ktorej drží rukoväť noža, proti
            dverám.)
     </em>
    </span>
    Ináčej budem volať!
   </p>
   <p>
    VILO: Spamätajte sa! Neroztrhajte blaho svoje i moje, Ružena!
   </p>
   <p>
    RUŽ.: Preč, preč!
   </p>
   <p>
    VILO
    <span class="emphasis">
     <em>
      (ide ku dverám. Cez ruky):
     </em>
    </span>
    Diablica, obanujete.
    <span class="emphasis">
     <em>
      (Preč.)
     </em>
    </span>
   </p>
   <p>
    RUŽ.
    <span class="emphasis">
     <em>
      (hodí rukoväť noža na zem):
     </em>
    </span>
    Umriem od vzbúrenia, zadusí ma
         hnev, porazí ma! Mne také predložiť, mne!…
    <span class="emphasis">
     <em>
      (Klesne na stoličku.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 9.
     </strong>
    </span>
   </p>
   <p>
    <span class="emphasis">
     <em>
      Ružena, Anna, Mara.
     </em>
    </span>
   </p>
   <p>
   </p>
   <p>
    ANNA
    <span class="emphasis">
     <em>
      (vstúpi zadivená):
     </em>
    </span>
    Čo ti je, že si taká zničená, či zúrivá?
   </p>
   <p>
    RUŽ.
    <span class="emphasis">
     <em>
      (sosbiera sa):
     </em>
    </span>
    I zničená, i zúrivá. Práve som k vám chcela
         ísť.
   </p>
   <p>
    ANNA
    <span class="emphasis">
     <em>
      (zvážnelá):
     </em>
    </span>
    O Miloša? Vyviedol niečo zas? Lebo ja, keď je reč
         o niečom zlom, len na neho myslím… Ale nie. Veď mi práve vravel, že chce i ďalej robiť. Ty,
         Ruženka, tak ho vieš vodiť, ako nikto z nás.
   </p>
   <p>
    RUŽ.: Teším sa i ja, že začína byť vážnejší. Ale nie o ňom som chcela s vami hovoriť — o
         druhom, o Vozárovi.
   </p>
   <p>
    ANNA: O Vozárovi? Práve náhle odišiel. Mal ísť len o ôsmej večer, ale mu prišlo na um,
         že čosi neodkladného nevykonal — i musel preč.
   </p>
   <p>
    RUŽ.: Neverte. Je podlý!
   </p>
   <p>
    ANNA
    <span class="emphasis">
     <em>
      (zarazená):
     </em>
    </span>
    Ružena!
   </p>
   <p>
    RUŽ.
    <span class="emphasis">
     <em>
      (pevne):
     </em>
    </span>
    Teraz mi lásku vyznával.
   </p>
   <p>
    ANNA
    <span class="emphasis">
     <em>
      (pristúpi bližšie, chytí ju za plecia. Káravo):
     </em>
    </span>
    Blúzniš?
   </p>
   <p>
    RUŽ.: Je tak. Ale zato si Zlaticu chcel vziať.
   </p>
   <p>
    ANNA
    <span class="emphasis">
     <em>
      (spľasne rukami):
     </em>
    </span>
    Pre Pána Boha, čo to vravíš! Je to pravda?!
   </p>
   <p>
    RUŽ.: Keby nebola pravda, či by som mala smelosti tvrdiť také niečo? Zlatici nemôžem,
         neodvážim sa to povedať; ale vy vedzte, aký je, a konajte, čo vám materinská povinnosť
         káže.
   </p>
   <p>
    ANNA
    <span class="emphasis">
     <em>
      (lomí rukami):
     </em>
    </span>
    Preboha, čo robiť, čo robiť?! Ja jej to nemôžem
         povedať. To by bol pre ňu úder usmrcujúci! To ju zničí!
   </p>
   <p>
    RUŽ.: Pomyslite si, aký ju čaká život, keď už teraz ju klame. Kým je nie pozde, konajte!
   </p>
   <p>
    ANNA: Pravdu máš, pravdu máš! Moja dcéra drahá, do pazúrov koho si sa mala dostať.
         Dobre, Ruženka, že si vyzradila, hoci mi je to bolesť. Celý svet vie už o ich zasnúbení,
         svadba určená… bude klebeta, smiech, posmech!
   </p>
   <p>
    RUŽ.: On nevyzradí o sebe zlého, a vy tiež nemusíte povedať pravú príčinu rozpadnutia.
         No i tak ľahšie znesiete klebety než nešťastie dcérino.
   </p>
   <p>
    ANNA
    <span class="emphasis">
     <em>
      (pokojnejšie):
     </em>
    </span>
    Pravdu máš i v tom, nejdem odkladať.
    <span class="emphasis">
     <em>
      (Zazvoní.)
     </em>
    </span>
    Tu v tvojej prítomnosti oznámim jej.
   </p>
   <p>
    MARA
    <span class="emphasis">
     <em>
      (vojde):
     </em>
    </span>
    Čo rozkážete, milosťpani?
   </p>
   <p>
    ANNA: Zavolaj slečinku sem do kancelárie.
   </p>
   <p>
    MARA: Áno, prosím ponížene.
    <span class="emphasis">
     <em>
      (Preč.)
     </em>
    </span>
   </p>
   <p>
    ANNA: Veď zdal sa mi, ako odchodil, akýsi divný. Ale nazdala som sa, že sa so Zlaticou
         čosi poškriepil, hoci to medzi nimi nebývalo. A ona ho milo vyprevádzala…
   </p>
   <p>
   </p>
   <p>
    <span class="bold">
     <strong>
      Výstup 10.
     </strong>
    </span>
   </p>
   <p>
    <span class="emphasis">
     <em>
      Anna, Ružena, Zlatica.
     </em>
    </span>
   </p>
   <p>
   </p>
   <p>
    ZLAT.
    <span class="emphasis">
     <em>
      (vojde):
     </em>
    </span>
    Prosím, mama —
   </p>
   <p>
    ANNA
    <span class="emphasis">
     <em>
      (stranou):
     </em>
    </span>
    Ako jej povedať. Je akási skľúčená; azda, že
         odišiel…
    <span class="emphasis">
     <em>
      (Nahlas.)
     </em>
    </span>
    Dcéra moja, povinná som ti oznámiť strašnú vec.
   </p>
   <p>
    ZLAT.
    <span class="emphasis">
     <em>
      (zdesená):
     </em>
    </span>
    Čo je?
    <span class="emphasis">
     <em>
      (Obzrie sa dovôkola splašeno.
            Stranou.)
     </em>
    </span>
    Umrel Lajo?
    <span class="emphasis">
     <em>
      (Chytí sa o stôl rukou.)
     </em>
    </span>
   </p>
   <p>
    ANNA: No veď netrať ducha. Nešťastie ešte nie je také, že by ti zamdlievať bolo. To nie!
   </p>
   <p>
    ZLAT.: Tak čo sa stalo? Nemučte, mama!
   </p>
   <p>
    ANNA
    <span class="emphasis">
     <em>
      (s horkosťou):
     </em>
    </span>
    Snúbenec tvoj dokázal sa nehodným…
   </p>
   <p>
    ZLAT.
    <span class="emphasis">
     <em>
      (roztvorí oči, nechápavo):
     </em>
    </span>
    Ako to rozumieť?
   </p>
   <p>
    ANNA: Nerozumieš. Berúc teba, ľúbi, či vyznáva lásku inej.
   </p>
   <p>
    ZLAT.
    <span class="emphasis">
     <em>
      (zadiveno):
     </em>
    </span>
    Tak teda nemusím ísť za neho?
   </p>
   <p>
    ANNA
    <span class="emphasis">
     <em>
      (prudko):
     </em>
    </span>
    Ako by si mohla? Dievča, pochop veľkosť veci!
   </p>
   <p>
    ZLAT.
    <span class="emphasis">
     <em>
      (zasmeje sa):
     </em>
    </span>
    Tak je dobre!
    <span class="emphasis">
     <em>
      (Hodí sa k
            nej.)
     </em>
    </span>
    To je dobre, predobre. Teším sa! Ruženka, teš sa i ty.
    <span class="emphasis">
     <em>
      (Beží
            i jej na krk.)
     </em>
    </span>
    Teš sa so mnou. Tebe to lásku vyznal! Tušila som… Nech si ťa
         vezme teda, nech!
    <span class="emphasis">
     <em>
      (Tľapká rukami. Anna, Ružena hľadia na ňu s
            udivením.)
     </em>
    </span>
   </p>
   <p>
    ANNA
    <span class="emphasis">
     <em>
      (stranou):
     </em>
    </span>
    Rozum sa jej pomiatol od tej zvesti, Bože!
    <span class="emphasis">
     <em>
      (Nahlas.)
     </em>
    </span>
    Nedbáš?
   </p>
   <p>
    ZLAT.
    <span class="emphasis">
     <em>
      (naradovaná):
     </em>
    </span>
    Nedbám, nedbám! Teší ma a povďačná som mu. A
         toto mu pošlite, rýchle, rýchle! Toto puto!
    <span class="emphasis">
     <em>
      (Hodí prsteň na stôl.)
     </em>
    </span>
    A
         že mu ďakujem, veľmi ďakujem.
    <span class="emphasis">
     <em>
      (Ide proti dverám.)
     </em>
    </span>
    Ja idem k nemu…
   </p>
   <p>
    ANNA
    <span class="emphasis">
     <em>
      (ustrnuto):
     </em>
    </span>
    Ku komu? Veď ty vravíš dve na tri, bez súvisu ako
         pomätená. Ku komu chceš ísť?
   </p>
   <p>
    ZLAT.
    <span class="emphasis">
     <em>
      (postojí; netrpezlive):
     </em>
    </span>
    K nemu, nech neodíde bez vedomosti o
         tejto veci. Koč už stojí pred dverami. Mama, rozumieš, k Lajovi.
    <span class="emphasis">
     <em>
      (Vráti sa k Anne
            a schytí jej ruky k ústam.)
     </em>
    </span>
    Mama, prosím ťa, môžem?
   </p>
   <p>
    ANNA
    <span class="emphasis">
     <em>
      (zadiveno):
     </em>
    </span>
    Teda tak?
    <span class="emphasis">
     <em>
      (Smeje sa
            uľahčeno.)
     </em>
    </span>
    Ste mi tu všetci krásni ľudia! Ja som sa nazdala, že ju budem
         kriesiť zo smrtného zamdlievania, a ona ledva že sa oslobodila od jedného, už letí ku
         druhému.
    <span class="emphasis">
     <em>
      (Zlatica hodí sa jej na hruď a zapcháva jej ústa bozkom. Anna odtisne
            ju.)
     </em>
    </span>
    Choď, choď!
   </p>
   <p>
    ZLAT.
    <span class="emphasis">
     <em>
      (uteká veselo):
     </em>
    </span>
    Mamička, Ruženka, odpusťte!
    <span class="emphasis">
     <em>
      (Preč.)
     </em>
    </span>
   </p>
   <p>
    ANNA
    <span class="emphasis">
     <em>
      (s potešením hľadí za ňou):
     </em>
    </span>
    My sme sa ľakaly, že jej to zadá
         smrteľný úder, a ona je šťastná. Vďaka ti, Ruženka! Ak nepovieš, bolo by sa to špatne
         splietlo. Teraz odošlem prsteň…
   </p>
   <p>
   </p>
   <p>
    <span class="bold">
     <strong>
      Výstup 11.
     </strong>
    </span>
   </p>
   <p>
    <span class="emphasis">
     <em>
      Anna, Ružena, Miloš; potom Zlatica s Lajom a Bučinský.
     </em>
    </span>
   </p>
   <p>
   </p>
   <p>
    MILOŠ
    <span class="emphasis">
     <em>
      (vstúpi):
     </em>
    </span>
    Čo sa to robí?… My sme s otcom prehovárali Laja,
         ktorému zas bolo horšie, aby ostal do rána. Vtom ta, do izby Lajovej, vletí Zlatica a
         rozpráva nám, že je už po jej oddaní s Vilom. Je už vraj slobodná! A na chodbe stojí kýsi
         posol a doniesol list Ružene. Posol čaká odpoveď. Písmo je Vozárovo. Čo ten chce s tebou?
         Roztrhať list?
    <span class="emphasis">
     <em>
      (Drží list v ruke.)
     </em>
    </span>
   </p>
   <p>
    ANNA
    <span class="emphasis">
     <em>
      (vezme list):
     </em>
    </span>
    Veru tebe, Ruženka. Písmo je toho nečestníka.
    <span class="emphasis">
     <em>
      (Dá list Ružene.)
     </em>
    </span>
   </p>
   <p>
    MILOŠ
    <span class="emphasis">
     <em>
      (ohnive):
     </em>
    </span>
    Čo ten chce s tebou? Daj, roztrhám!
   </p>
   <p>
    RUŽ.
    <span class="emphasis">
     <em>
      (obzerá list):
     </em>
    </span>
    Iste prosí o odpustenie, alebo —
    <span class="emphasis">
     <em>
      (Roztrhne obálku.)
     </em>
    </span>
   </p>
   <p>
    MILOŠ
    <span class="emphasis">
     <em>
      (s chvatom):
     </em>
    </span>
    Alebo čo? Prečítaš to? Neprečítaj; pošli nazpät
         tak. Iného nie je hoden. Však, mama, i ty tak myslíš? Nedovoľ; prikáž Ružene.
   </p>
   <p>
    ANNA: Syn môj, my k ničomu Ruženu prinútiť nemôžeme.
   </p>
   <p>
    MILOŠ
    <span class="emphasis">
     <em>
      (rozčúleno):
     </em>
    </span>
    Ale ja ju prinútim. Ružena, vráť ho, alebo hoď
         ho do pece.
    <span class="emphasis">
     <em>
      (Ružena rozvinie list a číta.)
     </em>
    </span>
    Teda čo chce?
   </p>
   <p>
    ANNA
    <span class="emphasis">
     <em>
      (Milošovi):
     </em>
    </span>
    Nemáš práva miešať sa do toho.
   </p>
   <p>
    RUŽ.: Po prvé prosí ma o odpustenie pre urážku, ktorej sa dopustil proti mne; po druhé —
   </p>
   <p>
    MILOŠ
    <span class="emphasis">
     <em>
      (vpadne prudko):
     </em>
    </span>
    Čo po druhé?
   </p>
   <p>
    RUŽ.: Po druhé pýta moju ruku s poníženosťou vraj. Lebo vraj vie, že o ženbe so Zlaticou
         už nemôže byť ani reči. On síce že nedostane sa tak rýchle na výšku, ako by sa bol dostal s
         Bučinských majetkom.
   </p>
   <p>
    ANNA: Podliak!
   </p>
   <p>
    RUŽ.: Ale usilovnou prácou, železnou vôľou a vytrvalosťou jednako dostane sa ta a dá mi
         všetko, ako sľuboval.
   </p>
   <p>
    MILOŠ
    <span class="emphasis">
     <em>
      (rozčúleno):
     </em>
    </span>
    A ty prijmeš?
   </p>
   <p>
    RUŽ.
    <span class="emphasis">
     <em>
      (falošne):
     </em>
    </span>
    A čo mi robiť?
   </p>
   <p>
    MILOŠ: Čo robiť? Môže tu byť otázka? Hodiť mu do hlavy list.
   </p>
   <p>
    RUŽ.
    <span class="emphasis">
     <em>
      (smeje sa):
     </em>
    </span>
    Ako mu hodím do hlavy list, keď je nie tu?
   </p>
   <p>
    MILOŠ
    <span class="emphasis">
     <em>
      (vzbúreno):
     </em>
    </span>
    Mama, nedovoľte! Zabráňte jej! Ona nesmie ísť
         zaňho! Ja ho zničím, ak sa opováži vkročiť sem!
   </p>
   <p>
    ANNA
    <span class="emphasis">
     <em>
      (vážne):
     </em>
    </span>
    Syn môj, utíš sa! Nás on hlboko urazil, ale Ruženke
         my diktovať nemôžeme, čo jej urobiť. To je jedine jej vôľa.
   </p>
   <p>
    MILOŠ
    <span class="emphasis">
     <em>
      (s hnevom):
     </em>
    </span>
    A ju neurazil? Ju ešte väčšmi — tuším to! Ružena,
         nie?!
   </p>
   <p>
    RUŽ.: Isteže. Veď preto prosí o odpustenie. Ak pôjdem zaňho, dá mi to, po čom túžim a čo
         si žiadam. Ale za pohodlie či nemala by v srdci naproti nemu večný odpor a horkosť, to
         neviem…
    <span class="emphasis">
     <em>
      (Ide k stolu a vezme pero do ruky.)
     </em>
    </span>
   </p>
   <p>
    MILOŠ
    <span class="emphasis">
     <em>
      (kročí s chvatom za ňou):
     </em>
    </span>
    Čo ideš písať? Čo môžeš napísať?
         Len odmrštenie!
    <span class="emphasis">
     <em>
      (Nahne sa nad ňu a číta odpoveď; vykríkne.)
     </em>
    </span>
    Urrá!
         „Nie“!
   </p>
   <p>
    ANNA
    <span class="emphasis">
     <em>
      (prívetive):
     </em>
    </span>
    To je odveta?
   </p>
   <p>
    MILOŠ: Živila Ruženka, živila! Už som temer plakal!
    <span class="emphasis">
     <em>
      (Utiera si rukou
            oko.)
     </em>
    </span>
    Daj sem, odnesiem sám list poslovi!
    <span class="emphasis">
     <em>
      (Vezme list od nej a
            uteká s ním preč.)
     </em>
    </span>
   </p>
   <p>
    ANNA: Vďaka ti, Ruženka! Omnoho viac si urobila, než sa nazdáš, než vieš a myslíš si.
         Moja láska k tebe bude trvať, kým žijem.
    <span class="emphasis">
     <em>
      (Bozká jej čelo.)
     </em>
    </span>
   </p>
   <p>
    MILOŠ
    <span class="emphasis">
     <em>
      (vráti sa):
     </em>
    </span>
    Živila ešte raz, živila Ruženka! Dosiaľ som ťa
         len zbožňoval, teraz si ťa i ctím. A na znak toho skloním sa pred tebou.
    <span class="emphasis">
     <em>
      (Kľakne
            na jedno koleno pred ňu.)
     </em>
    </span>
    Nič tí nemôžem dať, len seba. Ty potrebuješ, aby si
         panovala nad niekým; nuž panuj nado mnou. Ja potrebujem vodiča. Tak veď ma — po celý život!
   </p>
   <p>
    RUŽ.
    <span class="emphasis">
     <em>
      (zohne sa, hladí mu vlasy na hlave. S úsmevom):
     </em>
    </span>
    To ešte
         uvidíme. Uvidíme!
   </p>
   <p>
    <span class="emphasis">
     <em>
      (Lajo a Zlatica, držiac sa za ruky, vstupujú; tváre majú jasné, šťastné. Za
            nimi)
     </em>
    </span>
    .
   </p>
   <p>
    BUČINSKÍ
    <span class="emphasis">
     <em>
      (veselo):
     </em>
    </span>
    Už je dobre s kanceláriou!
    <span class="emphasis">
     <em>
      (Vidiac
            Miloša s Ruženou, živo podá ruku Anne a objíme ju.)
     </em>
    </span>
   </p>
   <p>
    <span class="emphasis">
     <em>
      (Opona.)
     </em>
    </span>
   </p>
  </div>
 </body>
</html>
