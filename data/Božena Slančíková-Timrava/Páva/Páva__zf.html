<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e160">
       </a>
       Osoby
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <span class="emphasis">
     <em>
      Martin Mravec
     </em>
    </span>
    , gazda.
   </p>
   <p>
    <span class="emphasis">
     <em>
      Mara
     </em>
    </span>
    , jeho žena.
   </p>
   <p>
    <span class="emphasis">
     <em>
      Anka
     </em>
    </span>
    , ich dcéra.
   </p>
   <p>
    <span class="emphasis">
     <em>
      Zuza Mravcová
     </em>
    </span>
    , vdova, švagriná Martinova.
   </p>
   <p>
    <span class="emphasis">
     <em>
      Katka
     </em>
    </span>
    , jej dcéra.
   </p>
   <p>
    <span class="emphasis">
     <em>
      Janko Havran
     </em>
    </span>
    , Zuzin syn.
   </p>
   <p>
    <span class="emphasis">
     <em>
      Tonko Valach
     </em>
    </span>
    , syn bohatého mlynára.
   </p>
   <p>
    <span class="emphasis">
     <em>
      Iľka Hrabáčka
     </em>
    </span>
    , mladá vdova.
   </p>
   <p>
    <span class="emphasis">
     <em>
      Ďurko Beláň, Ondrík Hlavaj
     </em>
    </span>
    , bohatí mládenci.
   </p>
   <p>
    <span class="emphasis">
     <em>
      Krivá Beta
     </em>
    </span>
    , suseda.
   </p>
   <p>
    <span class="emphasis">
     <em>
      Mládenci, dievčence.
     </em>
    </span>
   </p>
   <p>
    <span class="emphasis">
     <em>
      Števko a Miško
     </em>
    </span>
    , deti Zuzine.
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e219">
       </a>
       Dejstvo I.
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Predná izba u Mravcov, Dve postele, vystlaté duchnami temer do povaly. V jednom
            uhle stôl, okolo neho stoličky, pri stene lavica, kasňa, truhla, polica.
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 1.
     </strong>
    </span>
   </p>
   <p>
    <span class="emphasis">
     <em>
      Mara, potom Martin.
     </em>
    </span>
   </p>
   <p>
   </p>
   <p>
    MARA
    <span class="emphasis">
     <em>
      (príjemná, dosť mladá žena, rezkej postavy; prichodí s
            hrncom):
     </em>
    </span>
    Len čo ma zabávajú tie ženy. Muž hladný príde z hory, a jedlo
         horúce. Bude sa hnevať.
    <span class="emphasis">
     <em>
      (Položí hrniec na stôl a vezme s police misu, položí na
            stôl a naleje jedlo do nej.)
     </em>
    </span>
   </p>
   <p>
    MARTIN
    <span class="emphasis">
     <em>
      (vysoký, statný mužský, utiera si spotené čelo rukávom košele; s
            hnevom):
     </em>
    </span>
    To je pekná paráda! To je po spravodlivosti, hej! Ja sa deriem sám v
         hore, a ony si šijú… Mara, počuješ?
   </p>
   <p>
    MARA
    <span class="emphasis">
     <em>
      (skrútne sa od stola):
     </em>
    </span>
    Už si sa vrátil? No, sadni si a obeduj
         — bude to už pozdný obed, o štvrtej. Dlho si bol. Jedz… Čože sa ti nepáči?
   </p>
   <p>
    MARTIN: To sa mi nepáči a to poviem, že poriadok porobím ešte dnes. Že nebude tak, ako
         bolo dosiaľ. Keď švagriná nechce mi pomáhať vo vonkajšej práci, musí držať sluhu. Ja robím
         ako kôň, a pri delení ona zároveň tak dostane zo všetkého ako ja… Prečože neprišla za mnou
         do hory, ako som jej kázal?
    <span class="emphasis">
     <em>
      (Sadne si za stôl, složiac klobúk s
            hlavy.)
     </em>
    </span>
   </p>
   <p>
    MARA: Šila.
    <span class="emphasis">
     <em>
      (Donesie tanier a lyžicu s police a položí pred neho.)
     </em>
    </span>
    No, jedz už, jedz. Vyhladol si. Od rána je ďaleko… Šila…
   </p>
   <p>
    MARTIN: Šila! To je hlavná robota pre gazdovský dom, akurát! A ty, keď si videla, že
         nejde, čo si neposlala niekoho za mnou?
    <span class="emphasis">
     <em>
      (Vezme lyžicu a naberie si jedla na
            tanier.)
     </em>
    </span>
   </p>
   <p>
    MARA: Ach, dobre, že som ten obed navarila dáky… Celkom mi je hlava už prevrátená. Ženy
         si podávajú kľučky jedna druhej. Bola tu tetka, krivá Beta…
   </p>
   <p>
    MARTIN
    <span class="emphasis">
     <em>
      (zachlipne s lyžice):
     </em>
    </span>
    A čože? Zas peniaze požičiavala?
   </p>
   <p>
    MARA
    <span class="emphasis">
     <em>
      (usmeje sa samoľúbe):
     </em>
    </span>
    Čoby len to! Iné, iné ti pýtajú.
    <span class="emphasis">
     <em>
      (Sadne si dôverne k nemu.)
     </em>
    </span>
    Dievku ti pýtajú!
   </p>
   <p>
    MARTIN: Zas? Už to ani počúvať nechcem.
    <span class="emphasis">
     <em>
      (Položí lyžicu.)
     </em>
    </span>
   </p>
   <p>
    MARA: Čože sa mrzíš? Ako si hodil tú lyžicu. Len jedz. Veď sa raduj. Čím viac ju pýtajú,
         tým väčšia chvála pre nás. Tetka Beta bola tu hneď, ako si ty odišiel, prišla… No, ale
         obeduj.
   </p>
   <p>
    MARTIN: Veď je tak: chvála!
    <span class="emphasis">
     <em>
      (Berie zas lyžica a je.)
     </em>
    </span>
    Ale krivej
         Bete by tiež najradšej krivú nohu zasekol do dverí, keď toľko pokúša. Vždy však čo-to
         odvlečie.
    <span class="emphasis">
     <em>
      (Odtisne tanier od seba a utrie si rukávom košele ústa.)
     </em>
    </span>
    A
         teraz chcem sa shovárať so Zuzou — zavolaj ju!
   </p>
   <p>
    MARA: A ani nie si zvedavý, kto ti dievku pýta?
   </p>
   <p>
    MARTIN
    <span class="emphasis">
     <em>
      (odmietave):
     </em>
    </span>
    Čo po tom! Dievčaťa ešte nedáme nikomu.
   </p>
   <p>
    MARA
    <span class="emphasis">
     <em>
      (víťazne):
     </em>
    </span>
    Chcú ju za Ďurka Beláňa!
   </p>
   <p>
    MARTIN
    <span class="emphasis">
     <em>
      (pomlčí, pokrúca hlavou):
     </em>
    </span>
    Ale, ale… hm, hm…
    <span class="emphasis">
     <em>
      (Hodí
            rukou.)
     </em>
    </span>
    Ech, nech čaká; nedáme ju ešte nikomu.
   </p>
   <p>
    MARA
    <span class="emphasis">
     <em>
      (prisviedčave kývne hlavou):
     </em>
    </span>
    Nech čaká, a ani potom ju nedáme.
    <span class="emphasis">
     <em>
      (Pyšne.)
     </em>
    </span>
    Môže sa ešte aj inakší vyvrhnúť. Veď takej dievky v celej
         dedine niet, ako je naša Anka. Krásna, spôsobná… Ver’ Zuzina dievka jej je ani tieň. Ach,
         radosť je to, radosť mať takú dcéru. Už ju piati pýtali, a ani jeden sa mi nevidí dosť
         dobrý pre ňu. Najradšej by jej nejakého anjela s neba sniesla, keby mohla.
   </p>
   <p>
    MARTIN
    <span class="emphasis">
     <em>
      (zasmeje sa):
     </em>
    </span>
    No, len tichšie, žena, tichšie. Čože ešte
         nepovieš! Zavolaj Zuzu.
   </p>
   <p>
    MARA
    <span class="emphasis">
     <em>
      (vstane):
     </em>
    </span>
    Ďurko Beláň je mládenec poriadny a bohatý. V našej
         dedine ani nieto takého mládenca okrem Ondríka Hlavaja, čo by toľko mania mal. Keby sa jeho
         pole s naším spojilo, bol by to hodný kus zeme. Naširoko-ďaleko by mu nebolo páru. Ale ja
         ju nedám tomu.
    <span class="emphasis">
     <em>
      (Hrdo.)
     </em>
    </span>
    Mne je i ten málo pre našu Anku, hoc nás svet i
         v reč vezme.
   </p>
   <p>
    MARTIN
    <span class="emphasis">
     <em>
      (ľahostajne):
     </em>
    </span>
    Ja na svet nič nedám.
   </p>
   <p>
   </p>
   <p>
    <span class="bold">
     <strong>
      Výstup 2.
     </strong>
    </span>
   </p>
   <p>
    <span class="emphasis">
     <em>
      Predošlí, Anka, potom Katka.
     </em>
    </span>
   </p>
   <p>
   </p>
   <p>
    ANKA
    <span class="emphasis">
     <em>
      (veľmi pekné mladé dievča, pekne odeté, vstúpi so spevom):
     </em>
    </span>
    „Idú furmani z Prahy pomaly…“ Mamka, apko, dnes večer budú priadky u nás — hotujte hostinu.
   </p>
   <p>
    MARA: Zasa priadky? Ej, ty mi len vždy robíš starosti.
   </p>
   <p>
    MARTIN
    <span class="emphasis">
     <em>
      (potešený):
     </em>
    </span>
    Poď sem, poď, ty speváčka, len ty ma potešíš,
         nik iný.
    <span class="emphasis">
     <em>
      (Anka pribehne k nemu a sadne si; on ju pohladí po tvári.)
     </em>
    </span>
    Rozprávaj mi, čo si robila cez deň?
   </p>
   <p>
    ANKA
    <span class="emphasis">
     <em>
      (veselo):
     </em>
    </span>
    Čo som robila? Vyšívala, spievala — spievala,
         vyšívala. Radovala som sa, že žijem u vás, apko môj.
   </p>
   <p>
    MARA
    <span class="emphasis">
     <em>
      (s potešením hľadí na nich):
     </em>
    </span>
    Veľa sa už nebudete takto vedno
         tešiť, tak sa mi vidí. Odnesú ťa. Každý deň ťa pýtajú, až ťa vypýtajú.
   </p>
   <p>
    ANKA
    <span class="emphasis">
     <em>
      (rezko):
     </em>
    </span>
    Pýtajú? Ale ma ešte nedáte? Však ma ešte nedáte, apko
         môj?
    <span class="emphasis">
     <em>
      (Hladí otca po tvári.)
     </em>
    </span>
   </p>
   <p>
    MARTIN: Nie, nie. Nedáme ťa ešte, ty náš poklad, naša radosť.
    <span class="emphasis">
     <em>
      (Žartom.)
     </em>
    </span>
    Čo tam po pytačoch, po loptošoch, galganoch, niktošoch…
   </p>
   <p>
    ANKA
    <span class="emphasis">
     <em>
      (maznavo):
     </em>
    </span>
    Ja za loptošov ani by nešla, ani za hocikoho…
   </p>
   <p>
    MARA: Ani my ťa nedáme, dievka moja, ale Ďurko Beláň je nie hocikto.
   </p>
   <p>
    MARTIN: Pred chvíľou si povedala, že môže ešte aj inakší prísť.
   </p>
   <p>
    MARA
    <span class="emphasis">
     <em>
      (pyšne):
     </em>
    </span>
    Pravdaže môže, aj príde… také dievča môže aj pán
         vziať!
   </p>
   <p>
    ANKA
    <span class="emphasis">
     <em>
      (skočí, tlieska rukami, vrtí sa):
     </em>
    </span>
    Aj pán, aj pán!
   </p>
   <p>
    MARA
    <span class="emphasis">
     <em>
      (smeje sa):
     </em>
    </span>
    Pán, pán! Ver’ by som ťa najradšej takému dala.
         Ale kdeže tu vziať pána? Tu takých pánov nieto…
   </p>
   <p>
    MARTIN: No, dosť už žartu,
    <span class="emphasis">
     <em>
      (trochu potupne)
     </em>
    </span>
    pánom dajte pokoj.
         Mara, pošli Zuzu. Koľko ráz som ti už povedal, aby si ju zavolala.
   </p>
   <p>
    ANKA
    <span class="emphasis">
     <em>
      (vstane):
     </em>
    </span>
    Idem ja.
   </p>
   <p>
    MARTIN
    <span class="emphasis">
     <em>
      (nepustí ju, usadí nazpät):
     </em>
    </span>
    Ty ostaň. Nech ju mať zavolá.
   </p>
   <p>
    MARA: Už idem.
    <span class="emphasis">
     <em>
      (Ide proti dverám, ktorými vstupuje Katka.)
     </em>
    </span>
    Ľa, tu
         ide Kata… pošle ju tá. Katka, choď si pre mater.
   </p>
   <p>
    KATKA
    <span class="emphasis">
     <em>
      (pekné štíhle dievča, neporiadne oblečené, zastane naprostred izby,
            zamračene):
     </em>
    </span>
    Iba som prišla, už ma vyháňate. Choďte si sami, keď sú vám načim.
   </p>
   <p>
    MARTIN
    <span class="emphasis">
     <em>
      (prísne):
     </em>
    </span>
    A to že je aká reč? Gazdinú máš počúvať…
   </p>
   <p>
    KATKA
    <span class="emphasis">
     <em>
      (spurne):
     </em>
    </span>
    Veď sú mi to nie mama!
   </p>
   <p>
    MARTIN
    <span class="emphasis">
     <em>
      (nahnevane):
     </em>
    </span>
    No, tak ja ti rozkazujem. Ja som hlava v dome,
         a mňa musia všetci poslúchať. Choď pre mater, nech príde!
   </p>
   <p>
    KATKA
    <span class="emphasis">
     <em>
      (nehne sa, hľadí mračno do zeme)
     </em>
    </span>
    .
   </p>
   <p>
    ANKA
    <span class="emphasis">
     <em>
      (rezko vstane):
     </em>
    </span>
    Idem ja pre nich… A vy, mamka, schystajte
         niečo pre kamarátky… Katka, a ty sa poriaď troška, aká si, ako…
    <span class="emphasis">
     <em>
      (Odbehne
            preč.)
     </em>
    </span>
   </p>
   <p>
    MARA: Choď, choď, dievka moja, ty, a už sa netráp, pripravím niečo tým priadkam.
    <span class="emphasis">
     <em>
      (Katke, s opovržením.)
     </em>
    </span>
    Aká matka, taká dievka. Naveky vo všetkom sa
         protiviť. Sadni si do kúta. Aspoň teda nezavadzaj tu naprostred izby.
   </p>
   <p>
    KATKA
    <span class="emphasis">
     <em>
      (odvráti sa; dudre):
     </em>
    </span>
    Zastanem si, kde chcem. Toto je aj moja
         chyža.
   </p>
   <p>
    MARA: Čo šomreš? Aj tvoja chyža? Poriadneho slova nevie povedať.
    <span class="emphasis">
     <em>
      (Opovržlive.)
     </em>
    </span>
    Just ako jej mať: len všetko s nepriateľstvom — rod
         hocaký. Pán Boh chráň, ak by moja dievka taká bola! Ale sa nebudem ani zapodievať s ňou.
         Martin, rob s nimi poriadok s oboma.
    <span class="emphasis">
     <em>
      (Vezme misku i tanier so stola a ide
            preč.)
     </em>
    </span>
   </p>
   <p>
    KATKA
    <span class="emphasis">
     <em>
      (sadne si na lavicu, ovesí hlavu, hľadí do zeme a mlčí)
     </em>
    </span>
    .
   </p>
   <p>
    MARTIN
    <span class="emphasis">
     <em>
      (vytiahne mešec s dohánom a napcháva si do fajky)
     </em>
    </span>
    .
   </p>
   <p>
   </p>
   <p>
    <span class="bold">
     <strong>
      Výstup 3.
     </strong>
    </span>
   </p>
   <p>
    <span class="emphasis">
     <em>
      Martin, Katka, Zuza.
     </em>
    </span>
   </p>
   <p>
   </p>
   <p>
    ZUZA
    <span class="emphasis">
     <em>
      (vysoká, dobre urastená, pekná žena; vojde):
     </em>
    </span>
    No, čože ma
         žiadate, aký bude befel, pán gazda?
    <span class="emphasis">
     <em>
      (Zastane si pred Martinom.)
     </em>
    </span>
   </p>
   <p>
    MARTIN
    <span class="emphasis">
     <em>
      (ďobe prstom do fajky):
     </em>
    </span>
    To bude befel a to ti chcem oznámiť,
         že sa mi nepáči tvoje počínanie. Čo si neprišla do hory?
   </p>
   <p>
    ZUZA
    <span class="emphasis">
     <em>
      (smelo):
     </em>
    </span>
    Zato som neprišla do hory, že drevo hotoviť nie je
         pre ženu robota. V celej dedine nenájdete ženy, čo by aj chlapskú robotu konala, iba ja.
         Cez vojnu robilo sa všetko, vtedy sa nevyberalo, ale vojna, chvála Bohu, už minula, a ja
         robím, hrdlujem, katujem sa ako za vojny — deriem…
   </p>
   <p>
    MARTIN: A čo ešte?
   </p>
   <p>
    ZUZA: Čo ešte? Celá dedina plače nado mnou, lebo taká krivda nikomu sa nedeje, ako sa
         mne robí. Čo by pol stolice prešiel, nieto takej nešťastnej ženy, ako som ja.
    <span class="emphasis">
     <em>
      (Oči si utrie.)
     </em>
    </span>
   </p>
   <p>
    MARTIN: Na pohľad nie si taká. Hodná si dosť, ďakovať Bohu. Keby ti dievka taká bola…
   </p>
   <p>
    ZUZA: Či mi už ani toho jedenia nedožičíte, že mi na úžitok padne, keď sa dorobím?!… Že
         mi je dievka nie taká? Akože má byť, keď je aj tá zapriahnutá, kým vaša si dvorí ako páva.
         Moja naveky v tuhej práci ako slúžka, ako kôň.
    <span class="emphasis">
     <em>
      (Srdnate.)
     </em>
    </span>
    Ale odteraz
         ani jedna z nás chlapskej roboty nebude robiť! Robte si sami!
   </p>
   <p>
    MARTIN
    <span class="emphasis">
     <em>
      (chladne):
     </em>
    </span>
    Pravda, ja na to pristanem! Ty budeš robiť len
         ako moja dievka, ja sa budem hrdlovať so všetkým, a pri delení bude tvoja polovica.
   </p>
   <p>
    ZUZA: Nuž veď mi azda nedáte menej? Môj muž bol tak syn Mravcov ako vy.
    <span class="emphasis">
     <em>
      (S
            hnevom.)
     </em>
    </span>
    Menej mi azda len nedáte?!
   </p>
   <p>
    MARTIN: Menej nie? Keď ty nechceš robiť za chlapa…
    <span class="emphasis">
     <em>
      (S opovržením.)
     </em>
    </span>
    Ale kedyže robíš za chlapa?… Keď nechceš teda robiť za chlapa a chceš zo všetkého rovnú
         čiastku, tak si musíš držať sluhu.
   </p>
   <p>
    ZUZA
    <span class="emphasis">
     <em>
      (spľasne rukami):
     </em>
    </span>
    Ja — sluhu?!
   </p>
   <p>
    MARTIN: No, áno.
   </p>
   <p>
    ZUZA: Či by ste mali srdce odo mňa, od vdovice, to žiadať?
   </p>
   <p>
    MARTIN: Kde som mohol, zašanoval som ťa, robil som i pre teba — ty si mi bola len na
         pomoci, a teraz už ani to nechceš. Sám som bol dnes v hore, ani pri voloch nemal mi kto
         postáť. A to už viac ráz si mi tak vykonala. Tak prečo by som ja nemohol žiadať sluhu od
         teba? Alebo sluhu budeš držať, alebo sa rozdelíme. Vyber si, čo chceš.
   </p>
   <p>
    ZUZA
    <span class="emphasis">
     <em>
      (zalomí rukami):
     </em>
    </span>
    Ach, jaj, ach, jaj! A ja na to musím
         pristať!?
   </p>
   <p>
    MARTIN: Veru musíš. Plat ty dáš. Oblečenie z gazdovského dostane, ako i ja dostávam. Tak
         si rozmysli, mne je jedno.
    <span class="emphasis">
     <em>
      (Vstane, odchodí; pri dverách.)
     </em>
    </span>
    Ešte dnes
         si rozmysli.
    <span class="emphasis">
     <em>
      (Vyjde.)
     </em>
    </span>
   </p>
   <p>
    ZUZA
    <span class="emphasis">
     <em>
      (rozhadzuje rukami, vzrušene):
     </em>
    </span>
    Ešte také od chudobnej vdovice
         žiadať! Nie dosť, čo mi krivdia naveky. Kde môže, utisne, skupáň, a teraz už sluhu si mám
         držať.
    <span class="emphasis">
     <em>
      (Chodí po izbe rozčúlene.)
     </em>
    </span>
    Počuješ, Kata, čo idú s nami robiť?
         Prečo nič nevravíš?
    <span class="emphasis">
     <em>
      (Zastane pred ňou.)
     </em>
    </span>
   </p>
   <p>
    KATKA
    <span class="emphasis">
     <em>
      (sedí nepohnute, nadurdene):
     </em>
    </span>
    A čože ja mám povedať?
   </p>
   <p>
    ZUZA
    <span class="emphasis">
     <em>
      (s hnevom):
     </em>
    </span>
    A nemáš nič na tú krivdu? Mala si sa i ty ohlásiť!
   </p>
   <p>
    KATKA
    <span class="emphasis">
     <em>
      (spurne):
     </em>
    </span>
    Už ste dávno mali tak spraviť, sluhu držať, ale nie
         ešte i mňa priahať do ťažkej roboty. Ľaľa, aké sú mi dokrájané ruky!
    <span class="emphasis">
     <em>
      (Vystrie
            ruku.)
     </em>
    </span>
   </p>
   <p>
    ZUZA: Veď som ja bola zapriahnutá, nie ty. Teba som posielala s ním, s tým katom, len
         keď som musela na vás robiť. Či vieš tkať, šiť, vyšívať ako Anča? To všetko ja musím robiť,
         aby som vás troch mohla ošatiť, a teba najlepšie.
   </p>
   <p>
    KATKA: A predsa som nie tak zašatená ako Anča. Ona je ako páva, ja ako želiarka pri nej.
   </p>
   <p>
    ZUZA
    <span class="emphasis">
     <em>
      (spľasne rukami):
     </em>
    </span>
    Ešte mi ani táto neverí! Ani vlastné dieťa,
         pre ktoré sa ja deriem deň i noc. Akože by si ty mohla taká byť ako Anča? Veď je ona jedna,
         a vy ste traja.
    <span class="emphasis">
     <em>
      (Odvráti sa.)
     </em>
    </span>
    Nik neuzná vdovici.
    <span class="emphasis">
     <em>
      (Chodí po
            izbe.)
     </em>
    </span>
    A ešte sluhu držať! No, zkadeže ho ja budem platiť a kde ho ja vezmem
         koho? A kto pôjde k drakovi?
    <span class="emphasis">
     <em>
      (Zamyslí sa a zastane ticho.)
     </em>
    </span>
    Iba ak by
         môj Jano prišiel — tomu by som ani platiť nemusela, on by mi aj tak robil… Ale on len na
         jar príde z vojenčiny a potom pôjde k Ili Hrabáčke na prístupky.
    <span class="emphasis">
     <em>
      (Rozmýšľa.)
     </em>
    </span>
    Nuž ale hneď letieť k nej nemusí…
    <span class="emphasis">
     <em>
      (Veselšie.)
     </em>
    </span>
    Kata, čo povieš?
   </p>
   <p>
    KATKA
    <span class="emphasis">
     <em>
      (mykne plecom)
     </em>
    </span>
    .
   </p>
   <p>
    ZUZA
    <span class="emphasis">
     <em>
      (vzplanie):
     </em>
    </span>
    Z teba ja nemám nijakého osohu. Ani nepovie, ani
         neporadí, ani nezastane.
   </p>
   <p>
    KATKA: Bol by ten vinovatý sem prísť. Veď ste ho nechceli mať tu nikdy.
   </p>
   <p>
    ZUZA: Pravdaže, nechcela som, aby tu jemu, tomu mordárovi, robil. Ale teraz, keď žiada
         sluhu, nech ho má. Veď ho ja vyučím, aby veľa osohu nemal z neho.
   </p>
   <p>
    Katka
    <span class="emphasis">
     <em>
      (spurne):
     </em>
    </span>
    Vy ste nás vždy len nenávisti učili!
   </p>
   <p>
    ZUZA
    <span class="emphasis">
     <em>
      (zadivene):
     </em>
    </span>
    Nuž a?… Mala som vás učiť láske? K tomu, ktorý
         krivdil mi naveky?
    <span class="emphasis">
     <em>
      (Chodí po izbe.)
     </em>
    </span>
    Ja potrestaná stvora, ešte i
         vlastné dieťa je proti mne! Hádam Jano tiež nebude chcieť tu byť, keď som ho dosiaľ nikdy
         nepripustila sem. Ach, jaj, ach, jaj, akože sa oddelím so svojimi drobnými deťmi? Veď keby
         boly veľké, ani minúty nebola by vovedne s nimi… No, akože platiť sluhu? A Jana by som
         nemusela.
    <span class="emphasis">
     <em>
      (Chodí po izbe zamyslene, potom sa zastaví pred Katkou,
            rozkazujúc.)
     </em>
    </span>
    A ty choď mi s očú, choď sa obriadiť! Páva vyhútala zas priadky
         zavolať do domu, aby si nebola medzi nimi ako Cigánka!
   </p>
   <p>
    KATKA
    <span class="emphasis">
     <em>
      (vstane neochotne):
     </em>
    </span>
    Ja tam budem i ako Cigánka!
   </p>
   <p>
    ZUZA
    <span class="emphasis">
     <em>
      (nahnevane):
     </em>
    </span>
    Veď viem, že je tebe hocijako dobre. Veď ani
         nemáš dievockého výzoru. Háby navešané ako na starej žene… A že by si sa mi vľúdne chovala,
         spievala, žartovala ako druhé a nesedela ako sova.
    <span class="emphasis">
     <em>
      (Počuť kroky.)
     </em>
    </span>
    Choď, choď, už vari idú.
    <span class="emphasis">
     <em>
      (Tisne ju do dverí druhej izby; vstúpi Martin, ide k
            stolu za mešcom, ktorý si tam zabudol.)
     </em>
    </span>
   </p>
   <p>
    ZUZA: Počujete, švagor Martin?!
   </p>
   <p>
    MARTIN: No?… Deliť sa chceš?
   </p>
   <p>
    ZUZA: Čože by sme sa mali hneď deliť?… Poručeno Bohu, už si len vezmem toho sluhu, keď
         tak žiadate… Ale mohli ste shliadnuť na vdovicu.
   </p>
   <p>
    MARTIN: Ty si nevážiš dobrej vôle človeka, nebudem viac na tvoje vdovstvo hľadieť ani
         ja. Dosť som za vás za všetkých pracoval za štyri roky, a predsa som zlý…
   </p>
   <p>
    ZUZA: No, veď som sa usilovala i ja.
   </p>
   <p>
    MARTIN: Ako dnes, že si sadneš za šitie.
   </p>
   <p>
    ZUZA: Aj vaša šila…
   </p>
   <p>
    MARTIN
    <span class="emphasis">
     <em>
      (popudene):
     </em>
    </span>
    K nej sa ty neprirovnávaj. Keď si vystanovíš
         chlapa, ako som ja, vtedy môžeš i ty šiť tak ako moja žena.
   </p>
   <p>
    ZUZA: No, veď už nedbám, nehoršte sa. Môj Jano má prísť od vojska, tak príde sem za
         sluhu.
   </p>
   <p>
    MARTIN: Tvoj Jano? Veď on len na jar príde domov, a vravela si, že ho dáš na prístupky k
         Ili Hrabáčovie.
   </p>
   <p>
    ZUZA: Do jari už len strpte bez sluhu, shliadnite a pristaňte. Cez zimu súrnej práce
         nieto, pomáhať budem i ja. A čo sa tej ženby týka, nemusí ísť hneď…
   </p>
   <p>
    MARTIN: A akýže je ten tvoj Jano? Či vie gazdovskú robotu? Veď vari iba ovce pásol.
   </p>
   <p>
    ZUZA
    <span class="emphasis">
     <em>
      (prichodí do rozčúlenia):
     </em>
    </span>
    Aký je?… Veď ho uvidíte. Takého
         chlapca treba pohľadať, ako je on… Ovce pásol, to je pravda, ale po dva ostatné roky už
         všetko sám robil okolo gazdovstva u Matejov. Len popredku nepochybujte, môže sa vám ešte i
         zapáčiť.
   </p>
   <p>
    MARTIN
    <span class="emphasis">
     <em>
      (hodí rukou):
     </em>
    </span>
    Nech je. Uvidím, aký bude. Spravím ti i to
         kvôli a počkám do jari za ním, a potom azda nebudem zlý v tvojich očiach.
    <span class="emphasis">
     <em>
      (Vezme
            mešec s tabakom a odíde.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 4.
     </strong>
    </span>
   </p>
   <p>
    <span class="emphasis">
     <em>
      Zuza (sama). Potom Miško a Števko.
     </em>
    </span>
   </p>
   <p>
   </p>
   <p>
    ZUZA
    <span class="emphasis">
     <em>
      (chodí po izbe rozčúlene):
     </em>
    </span>
    Uvidím, aký bude… Že uvidí! Už som
         sa ledva mohla premôcť. Len tak vrelo vo mne. Hádam čo by som mu kráľa za sluhu doviedla!
         Popredku ho znevažuje, ako nás všetkých. Veď som zato nechcela, aby on tu bol so mnou; zato
         som ho nechala, čo aj pri chudobe, u starých rodičov na tretej dedine, kde som bola prvý
         raz vydatá, aby ste sa vy nevozili na ňom, na sirote. Plakávala som za ním, svojím jediným
         dieťaťom od prvého muža, trpela som, nedožičila som si, aby ho tu mala
    <span class="emphasis">
     <em>
      (utiera si
            slzy)
     </em>
    </span>
    , a teraz, ľa, predsa na to príde, že im bude slúžiť… môj syn milý, môj
         syn drahý…
    <span class="emphasis">
     <em>
      (Plače.)
     </em>
    </span>
    Nešťastná stvora, nešťastná, načo som sa vydala po
         druhý raz?! Ja som tu iba podnožou, ako slúžka, ako vývrheľ, i kým žil môj druhý muž, i
         teraz…
    <span class="emphasis">
     <em>
      (Štká. Za dverami počuť detský krik a šant. Dvere sa rozletia a dnu vbehne
            Miško a Števko.)
     </em>
    </span>
   </p>
   <p>
    MIŠKO
    <span class="emphasis">
     <em>
      (beží k Zuze):
     </em>
    </span>
    Mama, tento ma bije, a dajte mi jesť!
   </p>
   <p>
    ŠTEVKO
    <span class="emphasis">
     <em>
      (letí tiež k Zuze):
     </em>
    </span>
    Mama, on ma kvačkoval… Aj ja som lačný…
   </p>
   <p>
    MIŠKO: Ja som ťa nie…
   </p>
   <p>
    ŠTEVKO: Ba si ma! A som lačný, mama.
   </p>
   <p>
    ZUZA: Aký to vresk? Ešte ma i vy idete katovať? Ukážte, akí ste? Roztrhaní ako Cigáni.
    <span class="emphasis">
     <em>
      (Obzerá ich, zvŕta zboka nabok.)
     </em>
    </span>
    Ach, jaj, ach, jaj… Ja na vás
         nedorobím. Obleky samá diera, ako handry visia s nich. Dám vám ja jedenia! O hlade by vás
         držala, keby nešlo z gazdovského. Mišo zablatený, Števo roztrhaný… Kdeže ja to vystačím, a
         ešte držať sluhu. Na vás sa vyvŕšim i zato.
    <span class="emphasis">
     <em>
      (Vyšticuje ich; deti
            vreštia.)
     </em>
    </span>
    Tak si načim oblek šanovať, há?!
   </p>
   <p>
    MIŠKO: Mama, on ma sotil do blata… jajajáj!
   </p>
   <p>
    ŠTEVKO
    <span class="emphasis">
     <em>
      (plačlive):
     </em>
    </span>
    Dajte mi radšej jesť!
   </p>
   <p>
    ZUZA
    <span class="emphasis">
     <em>
      (ide k stolu, vytiahne fiok a dá im po kuse chleba):
     </em>
    </span>
    Tu máte.
    <span class="emphasis">
     <em>
      (Deti s chvatom jedia.)
     </em>
    </span>
    A teraz preč.
    <span class="emphasis">
     <em>
      (Počuť
            spev.)
     </em>
    </span>
    Ľa, to páva ide. Dobre jej je byť veselou, a moja — ubitá.
    <span class="emphasis">
     <em>
      (Plače.)
     </em>
    </span>
    Poďte, deti, vystúpme sa.
    <span class="emphasis">
     <em>
      (Ženie deti pred
            sebou.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 5.
     </strong>
    </span>
   </p>
   <p>
    <span class="emphasis">
     <em>
      Anka (sama).
     </em>
    </span>
   </p>
   <p>
   </p>
   <p>
    ANKA
    <span class="emphasis">
     <em>
      (vstúpi s praslicou, spieva):
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       „Spýtala sa moja mať,
že či sa viem shovárať
s mojím milým pod okienkom —
a ja to viem nazpamäť,
a ja to viem nazpamäť,
a ja to viem nazpamäť.“
      </span>
     </p>
    </div>
   </p>
   <p>
   </p>
   <p>
    <span class="emphasis">
     <em>
      (Položí praslicu na lavicu, zavrtí sa a zasmeje.)
     </em>
    </span>
    Ach, taká som
         veselá a tak mi je dobre! Srdce, myseľ ľahučká ako páperie, ako hmlička. Nie, nič ťažkého
         nieto na nej. Nič ma netrápi, nesužuje, len teší celý svet, všetci ľudia, i ja sama.
    <span class="emphasis">
     <em>
      (Obzrie sa.)
     </em>
    </span>
    Kde si, zrkadlo, nech sa vidím, aká budem dnes večer?
    <span class="emphasis">
     <em>
      (Pristúpi k zrkadlu na stene visiacemu.)
     </em>
    </span>
    Komu sa zapáčim?
    <span class="emphasis">
     <em>
      (Pozerá do zrkadla.)
     </em>
    </span>
    Pekná som. Biela tvár, čierne oči, belavé
         vlasy… Ani čo aká pekná slečna v meste je nie krajšia.
    <span class="emphasis">
     <em>
      (Uhládza si
            vlasy.)
     </em>
    </span>
    Nedivím sa, že mamka každý deň odprávajú pytača, že by ma každý
         mládenec chcel v dedine… Ale ja nechcem ešte nikoho, ja sa smejem, smejem a smiať budem na
         nich, hahaha!…
   </p>
   <p>
   </p>
   <p>
    <span class="bold">
     <strong>
      Výstup 6.
     </strong>
    </span>
   </p>
   <p>
    <span class="emphasis">
     <em>
      Predošlá, Ďurko.
     </em>
    </span>
   </p>
   <p>
   </p>
   <p>
    ĎURKO
    <span class="emphasis">
     <em>
      (nízky mládenec, potichu vstúpi, ticho príde za ňu a oči jej od chrbta
            zastrie rukami):
     </em>
    </span>
   </p>
   <p>
    ANKA
    <span class="emphasis">
     <em>
      (zľaknutá):
     </em>
    </span>
    Jaj, kto je to?
    <span class="emphasis">
     <em>
      (Strhne mu ruky s očú a
            zvrtne sa.)
     </em>
    </span>
    To si ty, Ďuro?
   </p>
   <p>
    ĎURKO: Uhádlas’. Ja som to. Ktože by bol iný?
    <span class="emphasis">
     <em>
      (Zastane si pred ňu.)
     </em>
    </span>
   </p>
   <p>
    ANKA: Len ty? Kdeže si vzal smelosť?… A to si skoro prišiel na priadky…
   </p>
   <p>
    ĎURKO: A čo, azda si sa nenacifrovala dosť? Máš si líca farbiť?
    <span class="emphasis">
     <em>
      (Ide bližšie k
            nej a siaha jej na líce rukou.)
     </em>
    </span>
   </p>
   <p>
    ANKA
    <span class="emphasis">
     <em>
      (capne ho po ruke):
     </em>
    </span>
    Áno, líca si mám farbiť.
   </p>
   <p>
    ĎURKO
    <span class="emphasis">
     <em>
      (odchytí ruku):
     </em>
    </span>
    Ej, akú máš mocnú ruku… Či ty tak vieš
         žartovať, jašterička?
    <span class="emphasis">
     <em>
      (Chce ju oblapiť.)
     </em>
    </span>
   </p>
   <p>
    ANKA: Vari ťa bolí?… Počkaj, oprobujem ti na tvári, ak sa ma dotkneš.
    <span class="emphasis">
     <em>
      (Zdvihne
            ruku.)
     </em>
    </span>
   </p>
   <p>
    ĎURKO
    <span class="emphasis">
     <em>
      (odskočí):
     </em>
    </span>
    Vari mňa? Ja som nie hocikto!
   </p>
   <p>
    ANKA
    <span class="emphasis">
     <em>
      (výsmešne):
     </em>
    </span>
    Každý je hocikto, kto sa hocijako drží.
   </p>
   <p>
    ĎURKO: A to mne vravíš?
   </p>
   <p>
    ANKA: Nie, tomu stolu tamto. Druhého niet v izbe.
   </p>
   <p>
    ĎURKO: Nežartuj, lebo sa nahnevám…
   </p>
   <p>
    ANKA: Ja nedbám.
   </p>
   <p>
    ĎURKO: Odplatím, ti, keď budeš moja.
   </p>
   <p>
    ANKA: A ja budem tvoja?
   </p>
   <p>
    ĎURKO
    <span class="emphasis">
     <em>
      (s presvedčením):
     </em>
    </span>
    Na Veľkú noc.
   </p>
   <p>
    ANKA: Hahaha, hihihi!
   </p>
   <p>
    ĎURKO: A čo sa smeješ? Azda nepôjdeš? V našej dedine nieto lepší ďak ako u nás…
   </p>
   <p>
    ANKA: V našej dedine? A v celej krajine?
    <span class="emphasis">
     <em>
      (Koketne.)
     </em>
    </span>
    Keby si bol
         trošku vyšší…
   </p>
   <p>
    ĎURKO
    <span class="emphasis">
     <em>
      (zlostne):
     </em>
    </span>
    Neprekáraj, Anča! Či chceš rebrík? Čo som i nízky,
         ale moje manie je vysoké, môj mešec…
   </p>
   <p>
    ANKA
    <span class="emphasis">
     <em>
      (koketne ho pretrhne):
     </em>
    </span>
    Čo tam po mešci, keby lásky nebolo…
   </p>
   <p>
    ĎURKO: Anča, nedopáľ ma. Daj mi ruku, že budeš len mojou.
    <span class="emphasis">
     <em>
      (Otrčí dlaň proti
            nej.)
     </em>
    </span>
    Kde je manie, tam je pravda a všetko. Láska pri chudobe skape.
   </p>
   <p>
    ANČA: Skúsil si?
    <span class="emphasis">
     <em>
      (Ide k praslici a napráva kúdeľ i vreteno.):
     </em>
    </span>
   </p>
   <p>
    ĎURKO
    <span class="emphasis">
     <em>
      (ide za ňou s otrčenou rukou):
     </em>
    </span>
    Daj ruku, Anča, Anička… Ty mne
         najlepšie pristaneš a ja tebe.
   </p>
   <p>
    ANKA
    <span class="emphasis">
     <em>
      (udrie ho vretenom do dlane):
     </em>
    </span>
    Na!
    <span class="emphasis">
     <em>
      (Zasmeje sa a
            ujde.)
     </em>
    </span>
   </p>
   <p>
    ĎURKO
    <span class="emphasis">
     <em>
      (nahnevane):
     </em>
    </span>
    Tak kohože chceš, keď mňa nie? Kohože chceš,
         pána?!
   </p>
   <p>
   </p>
   <p>
    <span class="bold">
     <strong>
      Výstup 7.
     </strong>
    </span>
   </p>
   <p>
    <span class="emphasis">
     <em>
      Predošlý, Tonko, potom priadky a domáci.
     </em>
    </span>
   </p>
   <p>
   </p>
   <p>
    TONKO
    <span class="emphasis">
     <em>
      (vstúpi, v modrých hábach, v dierke kabátovej má zapätú ružu; z vačku mu
            trčí červený ručníček; veselo):
     </em>
    </span>
    Ja viem, koho ľúbi páva.
   </p>
   <p>
    ĎURKO
    <span class="emphasis">
     <em>
      (vyzývave):
     </em>
    </span>
    Koho? Azda teba?
   </p>
   <p>
    TONKO
    <span class="emphasis">
     <em>
      (sebavedome):
     </em>
    </span>
    Možno, že mňa!
   </p>
   <p>
    ĎURKO
    <span class="emphasis">
     <em>
      (zlostne):
     </em>
    </span>
    Aleže choď!… Čože si prišiel sem? Ty sem nepatríš.
   </p>
   <p>
    TONKO
    <span class="emphasis">
     <em>
      (zvysoka):
     </em>
    </span>
    Na to, čo ty… zabaviť sa.
   </p>
   <p>
    ĎURKO: Ty sa choď do mlynov zabávať; ty tu nemáš čo hľadať. Choď, kým ťa neodpracem!
   </p>
   <p>
    TONKO: Ja chodím i do mlynov, i sem. Mne nik nezabráni… A ty mne netykaj. Ja som s tebou
         husi nepásol. Mne aj inakší úctu vzdávajú.
   </p>
   <p>
    ĎURKO: Tak ti i ja mám? Ľaľa, takto!
    <span class="emphasis">
     <em>
      (Ukloní sa posmešne.)
     </em>
    </span>
    Ruky
         bozkávam, pán osvietený… Toho sa ty odo mňa nedočkáš, obšivkár!…
    <span class="emphasis">
     <em>
      (Obchodí ho
            zlostne.)
     </em>
    </span>
   </p>
   <p>
    TONKO: No, neviem, koho by si vybrala Anča, mňa, či teba, krpčiar?
    <span class="emphasis">
     <em>
      (Smeje sa
            posmešne.)
     </em>
    </span>
   </p>
   <p>
    ĎURKO
    <span class="emphasis">
     <em>
      (zdvihne ruku):
     </em>
    </span>
    Čo?!
   </p>
   <p>
    TONKO
    <span class="emphasis">
     <em>
      (zastane si vyzývave a zdvihne ruku tiež):
     </em>
    </span>
    No?!…
    <span class="emphasis">
     <em>
      (Zvonku počuť vravu a smiech. Obaja odstúpia od seba v protivné strany, len čo
            zazerajú jeden na druhého. Do izby vstúpia dievčence s praslicami, pekne odeté, mládenci
            s píšťalkami za nimi; domáce tiež s praslicami.)
     </em>
    </span>
   </p>
   <p>
    MARA
    <span class="emphasis">
     <em>
      (prívetive):
     </em>
    </span>
    Koľko nám tu ide čeľade, koľko národa! Posadkajte
         si, mládež moja.
    <span class="emphasis">
     <em>
      (Mládež sadá, kde kto.)
     </em>
    </span>
    Aj ty si prišiel, Ondrík
         Hlavajovie, i ty, Ďurko, i oni, Tonko? Pekne vítam, nech si sadnú sem na stoličku.
    <span class="emphasis">
     <em>
      (Podá mu ju; on si sadne.)
     </em>
    </span>
    Sadnite si, dievčence.
   </p>
   <p>
    PRVÉ DIEVČA: Sadneme, tetka, sadneme. Už sedíme, už pradieme.
   </p>
   <p>
    DRUHÉ DIEVČA: Ja k tebe, Anča.
    <span class="emphasis">
     <em>
      (Sadne si k Anke.)
     </em>
    </span>
   </p>
   <p>
    TRETIE DIEVČA: Ja s druhej strany.
    <span class="emphasis">
     <em>
      (Sadne si s druhej strany k Anke. Katka
            sadne si s matkou do kúta.)
     </em>
    </span>
   </p>
   <p>
    MARA
    <span class="emphasis">
     <em>
      (vľúdne):
     </em>
    </span>
    Zabávajte sa, žartujte, spievajte.
    <span class="emphasis">
     <em>
      (Sadne
            si naostatok.)
     </em>
    </span>
   </p>
   <p>
    PRVÉ DIEVČA: Spievajme…
   </p>
   <p>
    DRUHÉ DIEVČA: Ktorúže?
   </p>
   <p>
    TRETIE DIEVČA
    <span class="emphasis">
     <em>
      (začne):
     </em>
    </span>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       „Tečie vodička zpod javoríčka,
napojže mi, moja milá, môjho koníčka atď.“
      </span>
     </p>
    </div>
   </p>
   <p>
   </p>
   <p>
    <span class="emphasis">
     <em>
      (Druhé za ňou spievajú, pradú; chlapci sprevádzajú spev píšťalkami.)
     </em>
    </span>
   </p>
   <p>
    <span class="emphasis">
     <em>
      (Opona spadne.)
     </em>
    </span>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1130">
       </a>
       Dejstvo II.
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Preddomie u Mravcov. Pri dome lavička a strom. Neďaleko cesta.
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 1.
     </strong>
    </span>
   </p>
   <p>
    <span class="emphasis">
     <em>
      Janko, potom Zuza.
     </em>
    </span>
   </p>
   <p>
   </p>
   <p>
    JANKO
    <span class="emphasis">
     <em>
      (pekne urastený mládenec vo vojenskom rúchu; na pleci nesie kufrík, ide
            dolu cestou):
     </em>
    </span>
    Chvála Bohu, že som už tu!
    <span class="emphasis">
     <em>
      (Zastane pri
            lavičke.)
     </em>
    </span>
    Tu si oddýchnem.
    <span class="emphasis">
     <em>
      (Složí kufrík na lavičku a sadne si k
            nemu.)
     </em>
    </span>
    Ej, či som ustatý od tej dlhej cesty a chôdze!
    <span class="emphasis">
     <em>
      (Složí s
            hlavy čiapku, utrie si čelo šatôčkou a zahladí si vlasy.)
     </em>
    </span>
    Ba či sú doma mama?
         Nečakajú ma, prišiel som o týždeň skôr, ako som písal.
   </p>
   <p>
    ZUZA
    <span class="emphasis">
     <em>
      (vystúpi zo dvora s motykou na pleci):
     </em>
    </span>
    Ach, mne sa už len
         dostane tej roboty naveky. Už zasa musím ísť na lúku, a len teraz čo som sa vrátila z poľa.
         Jano, Jano, len kedy už prídeš domov?!
   </p>
   <p>
    JANKO
    <span class="emphasis">
     <em>
      (vstane s lavičky):
     </em>
    </span>
    Tu som, mama!
   </p>
   <p>
    ZUZA
    <span class="emphasis">
     <em>
      (strhne sa a obzrie s udivením):
     </em>
    </span>
    Tu si?
    <span class="emphasis">
     <em>
      (Hľadí naň
            chvíľku, potom hodí motyku a pribehne.)
     </em>
    </span>
    To si ty? Vitaj mi, vitaj, syn môj!
    <span class="emphasis">
     <em>
      (Oblapí mu hlavu a bozkáva.)
     </em>
    </span>
   </p>
   <p>
    JANKO: Vari ste ma nepoznali, ako sa mi prizeráte?
   </p>
   <p>
    ZUZA: Čajsi, syn môj… Ako si sa premenil, zbujnel, okrásnel… A že si sa tak zrazu tu
         zjavil… veď som ťa len o týždeň čakala.
    <span class="emphasis">
     <em>
      (Hladí ho po tvári.)
     </em>
    </span>
    Ach, syn
         môj, syn môj, ako som rada, že si prišiel! No, poď dnu, do domu, vezmi si kufrík.
   </p>
   <p>
    JANKO
    <span class="emphasis">
     <em>
      (sadne si zas na lavičku):
     </em>
    </span>
    Nejdem do domu, keď ste vyšli sem.
         Načo? Tu si oddýchnem trochu a pôjdem ďalej.
   </p>
   <p>
    ZUZA: A kde pôjdeš?
   </p>
   <p>
    JANKO: K bývalému gazdovi. Písal mi, volal zpät. Tam mám miesto.
   </p>
   <p>
    ZUZA
    <span class="emphasis">
     <em>
      (zadivene):
     </em>
    </span>
    A či si nedostal môj list, kde som ti písala, že
         budeš u mňa, že bačik žiada sluhu, že ty budeš miesto neho?
   </p>
   <p>
    JANKO: Ba dostal som ten list.
   </p>
   <p>
    ZUZA
    <span class="emphasis">
     <em>
      (zarazene):
     </em>
    </span>
    A nezostaneš tu?
   </p>
   <p>
    JANKO
    <span class="emphasis">
     <em>
      (pevne):
     </em>
    </span>
    Nie! Nehnevajte sa, mama, ale ja si svoje dobré
         miesto nenechám, aby som bol u Mravcov sluhom. Keď sluhom byť, volím tam ostať, kde som bol
         a kde mi bolo dobre. Gazda bol ku mne ako otec a čaká ma.
   </p>
   <p>
    ZUZA
    <span class="emphasis">
     <em>
      (zadivene):
     </em>
    </span>
    A ja som ti nie dobrá? Pri mne by ti bolo lepšie a
         mne tiež s tebou. A kdeže ja vezmem plácu pre sluhu?
   </p>
   <p>
    JANKO
    <span class="emphasis">
     <em>
      (trpko):
     </em>
    </span>
    Tak pre zisk chcete, aby som tu bol?
   </p>
   <p>
    ZUZA: Ach, jaj, ach, jaj… Tak mi odoprieš tú žiadosť? Nepomôžeš mi? Bože, Bože, načo ja
         mám deti?!
    <span class="emphasis">
     <em>
      (Zalomí rukami.)
     </em>
    </span>
   </p>
   <p>
    JANKO: Nikdy ste ma nechceli pri sebe mať. Dali ste ma k starej matke na tretiu dedinu.
         Keď umreli, mal som trinásť rokov, chcel som prísť, vy ste ma radšej dali do služby, len
         aby som tu nebol.
   </p>
   <p>
    ZUZA: Pravdaže som nechcela, aby si tu robil darmo, veďže rozumej!
   </p>
   <p>
    JANKO: A teraz už darmo môžem robiť?
   </p>
   <p>
    ZUZA: Teraz mne budeš robiť — za mňa. Matka si to zaslúži. Že som ťa dala na tretiu
         dedinu, ja som tým len dobre chcela tebe, a ty si to azda na zlô vykladáš a neveríš mi. Veď
         si bol na dobrom mieste, u starých rodičov, na lepšom ako pri mne, kde by sa boli Mravcovci
         iba vozili na tebe.
   </p>
   <p>
    JANKO: A teraz sa nebudú?
   </p>
   <p>
    ZUZA: Teraz sa obrániš a dlho ani nebudeš tu. Rok alebo pol roka. Potom pôjdeš na
         prístupky k vdovici Ili Hrabáčovie.
    <span class="emphasis">
     <em>
      (Radostne.)
     </em>
    </span>
    Janko môj, Ilka
         Hrabáčka chce ťa na prístupky!
   </p>
   <p>
    JANKO
    <span class="emphasis">
     <em>
      (ľahostajne):
     </em>
    </span>
    Kto?
   </p>
   <p>
    ZUZA: Iľa Hrabáčka, tá boháčka! Muž jej umrel na vojne. Dosiaľ sa nevydala, a dosť sa
         jej núkajú. Osoba poriadna… čosi je staršia ako ty.
   </p>
   <p>
    JANKO: Ja ju nepoznám.
   </p>
   <p>
    ZUZA: Veď sa obznámiš s ňou, a dotiaľ by si bol pri mne, len dotiaľ. Potom budeš gazdom
         sám, a dobrým gazdom… No, poď dnu, do domu.
   </p>
   <p>
    JANKO: Nevolajte, mama, ja idem ďalej. Keď som vás videl, s tým sa uspokojím. Ja tohto
         domu nepoznám, ani odtiaľto nechcem ho poznať.
    <span class="emphasis">
     <em>
      (Berie kufrík s
            lavičky.)
     </em>
    </span>
   </p>
   <p>
    ZUZA
    <span class="emphasis">
     <em>
      (smutne):
     </em>
    </span>
    Tak som sa ti darmo úfala, syn môj… Zdržať sa nedáš,
         nezostaneš. Prednejší ti je tvoj bývalý gazda ako ja.
   </p>
   <p>
    JANKO: Nehnevajte sa, mama, ale on mi bol ako otec. Vycvičil a učil ma všetkému. Ja idem
         k nemu!
   </p>
   <p>
    ZUZA: Aspoň poď dnu, dohovoríme sa tam…
   </p>
   <p>
    JANKO: Čo sa máme dohovoriť? Už sme sa dohovorili.
   </p>
   <p>
    ZUZA
    <span class="emphasis">
     <em>
      (žiaľne):
     </em>
    </span>
    Srdce mi ráňaš hneď z príchodu… Poď dnu teda,
         občerstviť sa. Takto ťa nepustím. Nepohŕdni si matkou!
   </p>
   <p>
    JANKO: No, nedbám.
    <span class="emphasis">
     <em>
      (Sadne si.)
     </em>
    </span>
    Doneste mi mlieka sem, to ma osvieži
         na cestu ďalšiu.
   </p>
   <p>
    ZUZA
    <span class="emphasis">
     <em>
      (vzdychne):
     </em>
    </span>
    Teda aspoň sem…
    <span class="emphasis">
     <em>
      (Odíde do
            domu.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 2.
     </strong>
    </span>
   </p>
   <p>
    <span class="emphasis">
     <em>
      Janko, potom Anka. Pozdejšie Zuza.
     </em>
    </span>
   </p>
   <p>
   </p>
   <p>
    JANKO: Ej, ako mi je príkro… mať ma nechceli trpieť pri sebe nikdy, a teraz, keď
         potrebujú bezplatného sluhu, už ma chcú tu mať.
    <span class="emphasis">
     <em>
      (Utiera si čelo.)
     </em>
    </span>
   </p>
   <p>
    ANKA
    <span class="emphasis">
     <em>
      (prichodí dolu cestou, pekne oblečená, v červenom ručníku na hlave, v
            ruke krčah s vodou, za lajblíkom kvety)
     </em>
    </span>
    .
   </p>
   <p>
    JANKO: Ktože je to, to pekné dievča? To je tá Anča — páva, čo jej ide chýr!
   </p>
   <p>
    ANKA
    <span class="emphasis">
     <em>
      (dôjde pred dom, stranou):
     </em>
    </span>
    Akýže je to švárny vojak na našej
         lavičke?
    <span class="emphasis">
     <em>
      (Nahlas.)
     </em>
    </span>
    Dobrý večer, pán vojak! Zkade ste, kto ste?
   </p>
   <p>
    JANKO
    <span class="emphasis">
     <em>
      (s úľubou hľadí na ňu):
     </em>
    </span>
    Dobrý večer! Poď, sadni si ku mne,
         pekná dievka; poviem ti, kto som.
   </p>
   <p>
    ANKA
    <span class="emphasis">
     <em>
      (prívetive):
     </em>
    </span>
    Povedzte len… Načo by k vám sadala?
   </p>
   <p>
    JANKO
    <span class="emphasis">
     <em>
      (žartom):
     </em>
    </span>
    Aby nik nepočul, čo poviem, kde idem, kto som.
   </p>
   <p>
    ANKA: Chichi, je to tajnosť? Malá tajnosť, keď ja, cudzia, môžem vedieť o nej… Veď ste
         nie špehún nejaký?
   </p>
   <p>
    JANKO: Haha, špehún, just špehún… Ale radšej daj mi z tej vody, ak máš v krčiažku. Som
         smädný, dievčina.
   </p>
   <p>
    ANKA
    <span class="emphasis">
     <em>
      (ľúbezne):
     </em>
    </span>
    Oj, vďačne.
    <span class="emphasis">
     <em>
      (Podíde k nemu a podá mu
            krčah.)
     </em>
    </span>
    A zkade idete, no, povedzte! Azda z Českej? Aký ste švárny!
   </p>
   <p>
    JANKO
    <span class="emphasis">
     <em>
      (vezme krčah):
     </em>
    </span>
    Práve z Českej.
    <span class="emphasis">
     <em>
      (Pije.)
     </em>
    </span>
    Či je dobrá… Osviežila ma.
    <span class="emphasis">
     <em>
      (Podá krčah zpät.)
     </em>
    </span>
    Ďakujem, pekná panna… A
         ten kvietok, čo máš za brusliakom, mi dáš?
   </p>
   <p>
    ANKA
    <span class="emphasis">
     <em>
      (štebotave):
     </em>
    </span>
    I ten dám. Dajte čiapku, pán vojak, podperím vás.
    <span class="emphasis">
     <em>
      (Složí krčah na lavičku.)
     </em>
    </span>
   </p>
   <p>
    JANKO
    <span class="emphasis">
     <em>
      (dá čiapku):
     </em>
    </span>
    Tu máš, podper; budem krajší.
   </p>
   <p>
    ANKA
    <span class="emphasis">
     <em>
      (sníme s pŕs kytku fialiek a stokne mu za čiapku, potom podá):
     </em>
    </span>
    Budete ešte krajší… A keď uvädne — zahoďte!
   </p>
   <p>
    JANKO
    <span class="emphasis">
     <em>
      (berie čiapku, obzerá ju):
     </em>
    </span>
    Ďakujem nastokrát… Možno, že
         nezahodím, i keď uvädne. Veľa kvetov už uvädlo za touto čiapkou od dvoch rokov, čo ju
         nosím. Ale tomuto sa najlepšie teším — pri svojom návrate.
   </p>
   <p>
    ANKA
    <span class="emphasis">
     <em>
      (trhne sa, premenene):
     </em>
    </span>
    A kto ste vy? Azda… azda tetkin Zuzin
         syn?
   </p>
   <p>
    JANKO: Áno, tých. — A ty? Bačikova Martinova Anča?
   </p>
   <p>
    ANKA
    <span class="emphasis">
     <em>
      (odstúpi, chladne):
     </em>
    </span>
    Ja tých.
    <span class="emphasis">
     <em>
      (Vezme krčah, odvráti
            sa a ide k dverám; cez zuby, stranou.)
     </em>
    </span>
    Či by som mu bola dala vody, a ešte i
         kvety, keby som bola vedela!
   </p>
   <p>
    JANKO: Počkaj ešte chvíľku, Anička. Nejdi. Vráť sa!
   </p>
   <p>
    ANKA
    <span class="emphasis">
     <em>
      (neodpovie, s vypätou hlavou do domu)
     </em>
    </span>
    .
   </p>
   <p>
    JANKO
    <span class="emphasis">
     <em>
      (pohodí hlavou):
     </em>
    </span>
    Hach, páva! Aká ostala, keď zvedela, kto
         som. Ani nepozrela viac. Ako zvrelo vo mne, ako ma to mrzí, ako nepokojí, buráca. Ešte s
         ňou byť… byť s ňou, byť s ňou a prinútiť ju k vľúdnosti!
   </p>
   <p>
    ZUZA
    <span class="emphasis">
     <em>
      (vyjde zo dvora, v ruke s hrnčekom a tanierom prikrytým):
     </em>
    </span>
    Syn
         môj, zarmútil si ma veľmi, že nechceš tu ostať. Úfala som sa, že mi budeš obhajcom, a ty
         ideš preč. Ach, veď, pravda, že som dosiaľ nechcela, aby ani nepozreli na teba Mravcovci…
   </p>
   <p>
    JANKO: Tu ostanem!
   </p>
   <p>
    ZUZA
    <span class="emphasis">
     <em>
      (radostne):
     </em>
    </span>
    Tu ostaneš? Ach, Janko môj, Janko môj! Predsa sa
         ti uľútilo matky! Taká som ti vďačná, na rukách by ťa odniesla, ako keď si bol maličký. Poď
         dnu teda, poď… Veď sa nemusíš tu v robote pretŕhať, nie je hodno. Rob iba, keď budú na teba
         hľadieť, a keď nebudú — rob sebe. Len aby sme švagrovi oči zaslepili, že mám sluhu, keď je
         taký nemilosrdný k vdove.
   </p>
   <p>
    JANKO
    <span class="emphasis">
     <em>
      (s nevôľou):
     </em>
    </span>
    Nevravte tak, mama. Ja som sa dosiaľ naveky
         choval ako poriadny človek, i tu, keď ostanem, budem sa chovať, ako sa patrí. U vás tá
         veľká nenávisť, čo máte proti nim, vašu všetku dobrú myseľ udusí.
   </p>
   <p>
    ZUZA: A má láska byť u mňa k nim? Nemôžem… Ani ty ich nebudeš chcieť, keď ich poznáš. Za
         nič ma nemajú, opovrhujú, znevažujú, lebo som z chudobného rodu — oni magnáši. Ani ich
         nesmieš milovať! Ani nebudeš tu dlho, nie… len kým sa soberieš s Hrabáčkou.
   </p>
   <p>
    JANKO
    <span class="emphasis">
     <em>
      (mrzute):
     </em>
    </span>
    Nechajte to!
    <span class="emphasis">
     <em>
      (Vezme kufrík na plece; oba
            odídu do dvora.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 3.
     </strong>
    </span>
   </p>
   <p>
    <span class="emphasis">
     <em>
      Mara, Tonko, Ďurko, Ondrík, Zuza.
     </em>
    </span>
   </p>
   <p>
   </p>
   <p>
    MARA
    <span class="emphasis">
     <em>
      (vyjde do dveriec, položí ruku nad oči a hľadí do diaľky):
     </em>
    </span>
    Kdeže je môj muž toľko? Všetka čeľaď i robotníci sa povracali z poľa, a on ešte nejde.
    <span class="emphasis">
     <em>
      (Mrzute.)
     </em>
    </span>
    Tu Zuzin syn prišiel, že vraj za sluhu… Nech si ide
         poriadok robiť s ním.
    <span class="emphasis">
     <em>
      (Hľadí chvíľku, potom sa vráti dnu.)
     </em>
    </span>
   </p>
   <p>
    TONKO
    <span class="emphasis">
     <em>
      (ide cestou, sviatočne odetý, v kabátovej dierke kvietok, v ruke
            harmoniku, na ktorej prestane hrať):
     </em>
    </span>
    Dnes už po tretie prichodím pred tento
         dom, a nadarmo. Ani jednej z dievok nevidel som ešte. Kde sú? Idem zo zábavy. Jánsky mlynár
         mal mena… Zábava bola akurátna — no s Ankou by som sa chcel pobaviť ešte. Alebo s Katkou —
         i tá sa mi pozdáva. Keby len taká namrzená nebola.
    <span class="emphasis">
     <em>
      (Hrá.)
     </em>
    </span>
    Už slniečko
         zapadá, malo by sa ísť domov; dva dni som mlyna nevidel.
    <span class="emphasis">
     <em>
      (Zahrá.)
     </em>
    </span>
    Ej,
         škoda-preškoda tých dievčeniec, že sú nie doma… Dočkám ich, kým sa vrátia.
    <span class="emphasis">
     <em>
      (Pristúpi k lavičke, položí harmoniku, sadne si a zapáli si
            cigaretu.)
     </em>
    </span>
   </p>
   <p>
    ĎURKO
    <span class="emphasis">
     <em>
      (ide popred dom):
     </em>
    </span>
    A ty, panák, čo tu hľadáš zas?
   </p>
   <p>
    TONKO
    <span class="emphasis">
     <em>
      (vypne hlavu dohora, fajčí, neodpovie)
     </em>
    </span>
    .
   </p>
   <p>
    ONDRÍK
    <span class="emphasis">
     <em>
      (vysoký tenký mládenec):
     </em>
    </span>
    Nechaj ho, Ďurko. Kto zná, či je
         nie opitý, keď iné nerobí, len sa zabáva.
   </p>
   <p>
    ĎURKO
    <span class="emphasis">
     <em>
      (s hnevom):
     </em>
    </span>
    Načo sa obšmieta okolo našich dievčeniec? Má on
         mlynárske slečinky, nech ide k tým.
   </p>
   <p>
    ONDRÍK: A za ktorouže pozeráš, Tóno?
   </p>
   <p>
    TONKO
    <span class="emphasis">
     <em>
      (pyšne):
     </em>
    </span>
    Čo koho do toho?
   </p>
   <p>
    ĎURKO: No, dnes ich neuvidíš, obe sú v poli dosiaľ. Lúku šatria. Poriadni ľudia teraz
         pracujú, len daromníci vo všedný deň chodia s harmonikou…
    <span class="emphasis">
     <em>
      (Odíde s
            Ondríkom.)
     </em>
    </span>
   </p>
   <p>
    TONKO
    <span class="emphasis">
     <em>
      (s opovržením):
     </em>
    </span>
    Surovci nevzdelaní!
    <span class="emphasis">
     <em>
      (Fajčí tuho, po
            chvíli.)
     </em>
    </span>
    Keď sú nie doma dievky, tak nie sú doma. Ja mám i s gazdom rozmluvu,
         toho dočkám tu.
    <span class="emphasis">
     <em>
      (Vystrie nohy pohodlne, stiahne klobúk nad oči a
            fajčí.)
     </em>
    </span>
    Predsa škoda, že sú nie tu tie dievčence, keď mám so sebou harmoniku.
         Anča ju tak rada počúva. Nedávno som jej musel vyhrávať so tri hodiny. Už ma ruky bolely, a
         musel som jej hrať. Jedno za druhým rozkazovala si piesne, jašterica.
    <span class="emphasis">
     <em>
      (Tuho
            fajčí.)
     </em>
    </span>
    Rada ma má Anča, lebo pekné reči viem vravieť…
    <span class="emphasis">
     <em>
      (Na dvore
            vrznú dverce. Z nich vyjde Katka.)
     </em>
    </span>
    Dobrý večer, moja milá!
   </p>
   <p>
    KATKA
    <span class="emphasis">
     <em>
      (nesie fľašu, nevrle):
     </em>
    </span>
    Dobrý večer.
   </p>
   <p>
    TONKO: Kdeže ideš s tou fľašou, moja zlatá?
   </p>
   <p>
    KATKA
    <span class="emphasis">
     <em>
      (nevľúdne):
     </em>
    </span>
    Mama ma poslali pre rum, idú variť čaj.
   </p>
   <p>
    TONKO: Komu?
   </p>
   <p>
    KATKA: Bratovi.
   </p>
   <p>
    TONKO: Ja som sa zľakol, že nejakému tvojmu pytačovi.
   </p>
   <p>
    KATKA
    <span class="emphasis">
     <em>
      (mrzute):
     </em>
    </span>
    Ku mne pytači nechodia, len k Anči.
   </p>
   <p>
    TONKO: K Anči? A aj ty si pekné dievča, mohli by aj k tebe.
    <span class="emphasis">
     <em>
      (Ako ide popred
            neho, chytí ju za ruku, stiahne a zafúkne jej dym do tváre.)
     </em>
    </span>
   </p>
   <p>
    KATKA
    <span class="emphasis">
     <em>
      (trhá si ruku od neho, spurne):
     </em>
    </span>
    Aleže choď!
    <span class="emphasis">
     <em>
      (Kašle.)
     </em>
    </span>
   </p>
   <p>
    TONKO
    <span class="emphasis">
     <em>
      (nepustí jej ruku):
     </em>
    </span>
    Hneváš sa? Nehnevaj sa a poslúž mi. Choď
         do domu a zavolaj bačika Martina.
   </p>
   <p>
    KATKA: Choh!
   </p>
   <p>
    TONKO: Nejdeš? Anča by mi po vôli urobila.
   </p>
   <p>
    KATKA: Tak si zavolaj ju.
    <span class="emphasis">
     <em>
      (Vytrhne si ruku.)
     </em>
    </span>
   </p>
   <p>
    ZUZA
    <span class="emphasis">
     <em>
      (vyjde zo dveriec a zastane si za chrbát Katky, ticho k nej):
     </em>
    </span>
    Krajšie odpovedaj! Usmej sa a netykaj mu — zato sa hnevá.
   </p>
   <p>
    KATKA
    <span class="emphasis">
     <em>
      (hodí plecom):
     </em>
    </span>
    Nech!
   </p>
   <p>
    ZUZA
    <span class="emphasis">
     <em>
      (úctive, Tonkovi):
     </em>
    </span>
    Gazda je nie doma, ale azda už príde…
         Katka, dones i cukor. Tonko, nech ju pustia.
   </p>
   <p>
    TONKO: Gazdu dočkám, iba mi Katku tu nechajte, aby mi bolo veselšie, a vy si choďte za
         cukrom… Ja ju rád… Však ma i ty, Katka?
    <span class="emphasis">
     <em>
      (Zafúkne jej zasa dym a pustí
            ju.)
     </em>
    </span>
   </p>
   <p>
    KATKA
    <span class="emphasis">
     <em>
      (kašle, ide rýchle preč s hnevom; stranou):
     </em>
    </span>
    Bodaj si sa
         zadusil tou cigarou, keď doma nesedíš!
   </p>
   <p>
    TONKO: Hodná dievka, táto vaša Katka. Keby len bola prívetivejšia.
   </p>
   <p>
    ZUZA: To je len teraz taká, bolí ju hlava.
   </p>
   <p>
    TONKO: Aj minule bola taká ako teraz. Či ju vždy hlava bolí?
   </p>
   <p>
    ZUZA: Často ju bolieva. Poďte dnu, pán majster, do domu, tu je i môj Jano, vrátil sa z
         vojenčiny.
   </p>
   <p>
    TONKO: Ja už len tu dočkám gazdu. Vy sa choďte tešiť so synom.
    <span class="emphasis">
     <em>
      (Zapáli si novú
            cigaretu. Zuza odíde.)
     </em>
    </span>
    Keď je Anča nie doma, ja nemám čo hľadať v dome.
    <span class="emphasis">
     <em>
      (Vezme harmoniku do ruky.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 4.
     </strong>
    </span>
   </p>
   <p>
    <span class="emphasis">
     <em>
      Tonko, Anka, Martin, Katka.
     </em>
    </span>
   </p>
   <p>
   </p>
   <p>
    ANKA
    <span class="emphasis">
     <em>
      (vybehne zo dvora, nôtiac):
     </em>
    </span>
    „Po nábreží koník beží“ atď.
   </p>
   <p>
    TONKO: Hľa, toto je dievča podľa mojej vôle.
    <span class="emphasis">
     <em>
      (Skočí proti nej.)
     </em>
    </span>
    Kdeže, kde, moja krásna?
   </p>
   <p>
    ANKA
    <span class="emphasis">
     <em>
      (so smiechom):
     </em>
    </span>
    A vy kde ste sa tu vzali, tiež krásny?
   </p>
   <p>
    TONKO: K tebe som prišiel. Sedím tu pol hodiny, a nevedel som, že si doma. Dvaja
         bohaprázdnici ma oklamali, že si ešte v poli. Ej, ako ma to mrzí… Mám so sebou i harmoniku
         zas.
    <span class="emphasis">
     <em>
      (Ohnive.)
     </em>
    </span>
    Ak chceš, budem ti hrať i do polnoci, i do rána. Veď
         som len zato prišiel, aby som sa podíval na teba. Aká si krásna, aká si krásna!…
   </p>
   <p>
    ANKA
    <span class="emphasis">
     <em>
      (smeje sa):
     </em>
    </span>
    Tak sa podívajte!
    <span class="emphasis">
     <em>
      (Podprie si boky a
            vypne sa pred ním.)
     </em>
    </span>
   </p>
   <p>
    TONKO
    <span class="emphasis">
     <em>
      (nadšene):
     </em>
    </span>
    Anička, nieto takej dievky, čo sedem dedín
         prejdem.
    <span class="emphasis">
     <em>
      (Chce ju pohladiť.)
     </em>
    </span>
   </p>
   <p>
    ANKA
    <span class="emphasis">
     <em>
      (cúvne, žartom):
     </em>
    </span>
    A takých šuhajov, ako ste vy, ani v
         dvadsiatich dedinách nenájdem.
   </p>
   <p>
    TONKO
    <span class="emphasis">
     <em>
      (radostne):
     </em>
    </span>
    Naozaj sa ti páčim?
   </p>
   <p>
    ANKA: No, ozaj-naozaj!
   </p>
   <p>
    TONKO: Ty sa smeješ, a ja myslím o tebe opravdive.
   </p>
   <p>
    ANKA: I ja myslím opravdive.
   </p>
   <p>
    TONKO: Tak sa nesmej, keď vážne hútaš, a daj si chytiť ruky — necúvaj. Vábiš, a
         zavádzaš…
    <span class="emphasis">
     <em>
      (Chytí jej obe ruky.)
     </em>
    </span>
   </p>
   <p>
    MARTIN
    <span class="emphasis">
     <em>
      (ide dolu cestou, na pleci s vidlami):
     </em>
    </span>
    Vitaj, Tonko, u nás.
         Čo si nám doniesol?… A dievča mi neblázni, nechaj na pokoji.
   </p>
   <p>
    TONKO
    <span class="emphasis">
     <em>
      (rezko pustí Anke ruky, Anka odbehne do dediny so smiechom):
     </em>
    </span>
    Prepáčte, gazda, len sa hráme s Ankou. A čo sa poshovárame, poihráme, zato je nič.
   </p>
   <p>
    MARTIN
    <span class="emphasis">
     <em>
      (dôjde k lavičke, oprie vidly o dom a sadne si na lavičku, k nemu
            Tonko):
     </em>
    </span>
    No, no, viem ja, že ty rád za dievčenci pozeráš, i na tieto naše, kde
         môžeš. Nie raz som ťa dopadol, ako sa obšmietaš okolo nich, oči vyjavuješ. Hádam si chceš
         vziať z nich niektorú?
    <span class="emphasis">
     <em>
      (Katka prejde popred nich s rumom.)
     </em>
    </span>
    Z nich by
         bola ktorákoľvek mlynárkou — však, Katka?
   </p>
   <p>
    KATKA
    <span class="emphasis">
     <em>
      (mykne hlavou, vzdorovite):
     </em>
    </span>
    Chach!
   </p>
   <p>
    TONKO: A čoby nie? Nebola by hanba pre ne, keby ich volali pani majstrovou. No, však,
         Katka?
    <span class="emphasis">
     <em>
      (Katka nadurdená ujde do dvora.)
     </em>
    </span>
    Je robotná, vedela by žito
         sypať do hrvola?
   </p>
   <p>
    MARTIN
    <span class="emphasis">
     <em>
      (žartom):
     </em>
    </span>
    A brať mýto i trojaké.
   </p>
   <p>
    TONKO
    <span class="emphasis">
     <em>
      (poškrabe sa na hlave):
     </em>
    </span>
    Ejch… no, ale žart je žart. I Anka by
         sa rozumela do toho. I mýto trojaké brať, i sypať do hrvola. Moja mamika sú už stará osoba
         a dosť sa namelú, keď sme my chlapi nie doma.
   </p>
   <p>
    MARTIN: Aj keď ste doma — vy radšej ležíte.
   </p>
   <p>
    TONKO
    <span class="emphasis">
     <em>
      (vzplanie):
     </em>
    </span>
    To mi nevravte!
    <span class="emphasis">
     <em>
      (Spamätá
            sa.)
     </em>
    </span>
    Akože, ja si ľahnem radšej a mamika melú?
   </p>
   <p>
    MARTIN: Pravdaže. Poznáme vás…
   </p>
   <p>
    TONKO
    <span class="emphasis">
     <em>
      (krúti hlavou):
     </em>
    </span>
    Ej, ej, či sa mi to nepáči. Aký ste štipľavý
         dnes, gazda, čo mi to vravíte? Šťastie, že sme len sami tu a ženy to nepočujú.
   </p>
   <p>
    MARTIN: Horký nie… ľa, tu ide jedna.
   </p>
   <p>
   </p>
   <p>
    <span class="bold">
     <strong>
      Výstup 5.
     </strong>
    </span>
   </p>
   <p>
    <span class="emphasis">
     <em>
      Predošlí, Mara.
     </em>
    </span>
   </p>
   <p>
   </p>
   <p>
    MARA
    <span class="emphasis">
     <em>
      (vystúpi zo dveriec):
     </em>
    </span>
    Tu si už? Aj čas! Tvrdo ťa čakám.
    <span class="emphasis">
     <em>
      (Milo.)
     </em>
    </span>
    Aj vy ste tu, Tonko? Pekne vítam!
    <span class="emphasis">
     <em>
      (Podá mu
            ruku.)
     </em>
    </span>
    Prejditeže dnu, prejdite!
    <span class="emphasis">
     <em>
      (Mužovi.)
     </em>
    </span>
    Tu je Zuzin
         syn. Prišiel pred hodinou, že vraj ostane u nás miesto sluhu.
   </p>
   <p>
    MARTIN
    <span class="emphasis">
     <em>
      (vstane):
     </em>
    </span>
    Tu je?… Chcem ho vidieť.
   </p>
   <p>
    MARA
    <span class="emphasis">
     <em>
      (mrzute):
     </em>
    </span>
    On by mal tu ostať naozaj? Dosť nám je z tej krvi
         toľko, čo máme, nie ešte o jedného viac.
   </p>
   <p>
    MARTIN: Len nech sa poriadne chová, mne je jedno, kto bude sluhom, len nech je…
    <span class="emphasis">
     <em>
      (Berie vidly do ruky.)
     </em>
    </span>
   </p>
   <p>
    TONKO
    <span class="emphasis">
     <em>
      (vážne, vždy sediac):
     </em>
    </span>
    Svätá pravda, nech len dobre robí.
   </p>
   <p>
    MARA
    <span class="emphasis">
     <em>
      (prívetive):
     </em>
    </span>
    A vy nejdete dnu? Poďteže i vy do domu…
   </p>
   <p>
    TONKO: Ďakujem, gazdiná, druhý raz. Doma ma čakajú; už dva dni, ako som preč. Len som sa
         ohlásil, gazda, pre ten včelín, či ho už budeme robiť? Sľúbil som sa vám pomáhať prísť —
         kedyže sa chytíme doň?
   </p>
   <p>
    MARTIN
    <span class="emphasis">
     <em>
      (postojí):
     </em>
    </span>
    Pravda, ten včelín… Už sme ho i mali robiť, ale
         som čakal sluhu. Na druhý týždeň doista… A nejdeš teda dnu?
   </p>
   <p>
    TONKO: Nie teraz. S Bohom, gazda!
    <span class="emphasis">
     <em>
      (Vstane a podá mu ruku.)
     </em>
    </span>
    S Bohom,
         gazdiná!
    <span class="emphasis">
     <em>
      (Podá i jej ruku. Zas sadne na lavičku.)
     </em>
    </span>
   </p>
   <p>
    MARTIN: S Bohom, Tonko!
    <span class="emphasis">
     <em>
      (Ide k dverkám, žene.)
     </em>
    </span>
    Tak kdeže je Jano?
   </p>
   <p>
    MARA
    <span class="emphasis">
     <em>
      (mrzute):
     </em>
    </span>
    Dnu; uvidíš ho — ako strom bujný. Ale mne je nie po
         vôli, že on tu bude. Dosť máme planého Zuzinho pokolenia, nie to ešte jedného si na krk
         vziať.
   </p>
   <p>
    MARTIN: Ak mi nebude poruke, odošlem ho. Ale on môže byť i lepší ako jeho mať.
    <span class="emphasis">
     <em>
      (Oba odídu.)
     </em>
    </span>
   </p>
   <p>
    TONKO
    <span class="emphasis">
     <em>
      (sám):
     </em>
    </span>
    A ja sa tu ešte zabavím, zahrám si a dočkám Anku, kým
         sa vráti z dediny.
    <span class="emphasis">
     <em>
      (Berie harmoniku.)
     </em>
    </span>
    Alebo idem za ňou do dediny a
         vyhľadám ju. Inde som k nej smelší ako tu, na očiach gazdu.
    <span class="emphasis">
     <em>
      (Hrajúc
            odchodí.)
     </em>
    </span>
   </p>
   <p>
    <span class="emphasis">
     <em>
      (Opona.)
     </em>
    </span>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e1868">
       </a>
       Dejstvo III.
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Kuchyňa u Mravcov. V uhle stôl s lavicami. Sporák v druhom uhle. Po stene
            navešané tanieriky. Polica na hrnce a iný riad.
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 1.
     </strong>
    </span>
   </p>
   <p>
    <span class="emphasis">
     <em>
      Zuza, Mara, Beta.
     </em>
    </span>
   </p>
   <p>
   </p>
   <p>
    ZUZA
    <span class="emphasis">
     <em>
      (sedí pri stole a pára perie; spieva):
     </em>
    </span>
    „Kdo jen na Boha se
         spoléhá“ atď.
   </p>
   <p>
    MARA
    <span class="emphasis">
     <em>
      (príde z komory, nesie na tanieri vajcia):
     </em>
    </span>
    Nalož do sporáka,
         Zuza, zakúr. Tým chlapom, čo robia včelín, musím spraviť nejaký olovrant.
    <span class="emphasis">
     <em>
      (Položí
            tanier na stôl a vyjde von.)
     </em>
    </span>
   </p>
   <p>
    ZUZA
    <span class="emphasis">
     <em>
      (otriasa ruky z peria, nevrle):
     </em>
    </span>
    Zakúr, nalož… Ako slúžke. Ja
         som tu len slúžkou, nie druhá nevesta.
    <span class="emphasis">
     <em>
      (Vstane, ide k sporáku, kľakne k dverám a
            zapaľuje triesky.)
     </em>
    </span>
   </p>
   <p>
    MARA
    <span class="emphasis">
     <em>
      (zas vojde s rajničkou, položí na sporák, potom pri stole bije vajcia na
            tanier)
     </em>
    </span>
    .
   </p>
   <p>
    BETA
    <span class="emphasis">
     <em>
      (potichu otvorí dvere a vovlečie sa pomaličky dnu):
     </em>
    </span>
    Či ste
         doma niekto? Ako ste ticho, stvory božie. Pamodaj dobrý deň!
   </p>
   <p>
    MARA
    <span class="emphasis">
     <em>
      (obráti sa od stola):
     </em>
    </span>
    Pán Boh daj i vám. Vitajteže u nás. Čože
         ste nám doniesli, suseda, dobrého?
   </p>
   <p>
    BETA
    <span class="emphasis">
     <em>
      (zastane na kratšej nohe a vtedy je nízka):
     </em>
    </span>
    Horký doniesla,
         horký doniesla… Odniesť by rada, odniesť radšej.
    <span class="emphasis">
     <em>
      (Zuze.)
     </em>
    </span>
    A ty páraš,
         Zuzka?
   </p>
   <p>
    ZUZA
    <span class="emphasis">
     <em>
      (sadá zas k stolu):
     </em>
    </span>
    Páram.
   </p>
   <p>
    BETA
    <span class="emphasis">
     <em>
      (poobzerá sa po izbe):
     </em>
    </span>
    A chlapi sú vám kde, i dievky?
   </p>
   <p>
    MARA
    <span class="emphasis">
     <em>
      (od sporáka):
     </em>
    </span>
    Kadekde za prácou. Chlapi robia včelín, dievky
         niekde vonku.
   </p>
   <p>
    BETA: Nechže robia, nech.
    <span class="emphasis">
     <em>
      (Obráti sa k Mare a stane na dlhšiu
            nohu.)
     </em>
    </span>
    Ja zas idem k tebe, Mariška…
    <span class="emphasis">
     <em>
      (Poobzerá sa
            tajnostne.)
     </em>
    </span>
    Viem, že z domu nevynesiete ani jedna…
   </p>
   <p>
    MARA
    <span class="emphasis">
     <em>
      (s úsmevom):
     </em>
    </span>
    Čože máte, suseda?
   </p>
   <p>
    BETA
    <span class="emphasis">
     <em>
      (polohlasne, dôverne):
     </em>
    </span>
    Za Ondríka som prišla, za Ondríka
         Hlavajovie. Povedal materi a otcovi, že inej nechce, len vašu Aničku.
   </p>
   <p>
    MARA
    <span class="emphasis">
     <em>
      (milo prekvapená):
     </em>
    </span>
    Čo vravíte! Že len moju Anku?
    <span class="emphasis">
     <em>
      (Víťazne.)
     </em>
    </span>
    Aj ten len moju Anku!… A sesternicu? Ale si sadnite.
    <span class="emphasis">
     <em>
      (Utrie lavičku zásterkou.)
     </em>
    </span>
    Sadkajte si. Tak za Ondríka…
   </p>
   <p>
    BETA
    <span class="emphasis">
     <em>
      (prestúpi na kratšiu nohu):
     </em>
    </span>
    Za neho, Mariška moja. Vari toto
         je už piaty mládenec, čo ma posiela k vám. Veru na každý prst má i troch vaša Anka. Kaľavná
         dievčica…
    <span class="emphasis">
     <em>
      (Pokyvuje hlavou. Ide si sadnúť na kraj lavičky.)
     </em>
    </span>
    Už akurát
         piaty!
   </p>
   <p>
    ZUZA
    <span class="emphasis">
     <em>
      (kašle, mlčí, zazerá)
     </em>
    </span>
    .
   </p>
   <p>
    MARA
    <span class="emphasis">
     <em>
      (s úľubou, pyšne):
     </em>
    </span>
    Ver’ ich už bude do päť, ak nie viac.
   </p>
   <p>
    BETA: Koľko do roka dní, toľko pytačov.
   </p>
   <p>
    MARA
    <span class="emphasis">
     <em>
      (s radostným smiechom):
     </em>
    </span>
    No, toľko by sa ich ani na celom
         vidieku nenašlo, nie že by na moju dievku toľko pripadlo.
   </p>
   <p>
    BETA: Čajsi, čajsi… A kázali mi doniesť odpoveď, lebo sa tí silno na to ubrali. Na
         nedeľu že by poslali svatov, Marka moja.
   </p>
   <p>
    MARA
    <span class="emphasis">
     <em>
      (s uveličením):
     </em>
    </span>
    Či im je tak nanáhlo? Ja odpovede sama nemôžem
         dať. Musíme sa najprv poradiť.
    <span class="emphasis">
     <em>
      (Uznanlivo.)
     </em>
    </span>
    Mládenec je to poriadny.
   </p>
   <p>
    BETA: Ale aký, ale aký! Veď by aj pristal vašej Anke. On bohatý, ona boháčka — svoj k
         svojmu, ako je i porekadlo. A tak už azda bude seno, a nie slama vždy — nedáte mu kôš. Veď
         takého miesta ani nieto v našej dedine. Pre vás najlepšie.
    <span class="emphasis">
     <em>
      (Vstane s lavičky, ide
            bližšie k Mare; tlmene.)
     </em>
    </span>
    A reku, Marka, či by ste mi nepožičali trochu múky,
         tak jeden vahan.
   </p>
   <p>
    MARA
    <span class="emphasis">
     <em>
      (s úsmevom):
     </em>
    </span>
    Múky? Nedbám… Donesiem z komory. Akejže vám,
         žitnej, či ražnej?
   </p>
   <p>
    BETA: Ražnej, na chlebík. Spodná Dora bude kúriť pec, upiekol by sa mi. A len pritlač
         dobre, veď vám ju vrátim hneď, ako sa mi zomelie.
   </p>
   <p>
    ZUZA
    <span class="emphasis">
     <em>
      (stranou):
     </em>
    </span>
    Ako vždy… Za každého pytača jeden vahan.
   </p>
   <p>
    BETA: Veru tak povedal Ondríček, že ak mu Anku nedajú, pôjde do Ameriky. Sesternica mu
         plače. I jej rodičia že im sľubovali…
    <span class="emphasis">
     <em>
      (Mara odíde. Chvíľu ticho. Beta pozerá po
            izbe.)
     </em>
    </span>
    Tak, tak!
   </p>
   <p>
    ZUZA
    <span class="emphasis">
     <em>
      (pára perie):
     </em>
    </span>
    Tetka, už niekedy aj za moju dievku prídite,
         nielen vždy za Anču.
   </p>
   <p>
    BETA
    <span class="emphasis">
     <em>
      (rezko krivká naproti nej):
     </em>
    </span>
    Akurát som aj za tvoju dievku
         prišla, akurát.
    <span class="emphasis">
     <em>
      (Rozkladá rukami a hľadí jej do očú.)
     </em>
    </span>
    Do Opekancov za
         toho Palíčka či by si ju nedala?
   </p>
   <p>
    ZUZA
    <span class="emphasis">
     <em>
      (prestane párať, zadivene):
     </em>
    </span>
    Do Opekancov? Za toho vdovca?
   </p>
   <p>
    BETA: Nuž — za Paľka. Zato nič, že je vdovec.
   </p>
   <p>
    ZUZA
    <span class="emphasis">
     <em>
      (pohoršene):
     </em>
    </span>
    Akože by to nebolo nič, že je vdovec?! Ba je to
         nie nič. To je už nie taký ako mládenec, a má i jedno dieťa.
   </p>
   <p>
    BETA: Čo má jedno dieťa, to je nič… Zuzka moja, prepáč, a dobre sa opatruje tiež.
   </p>
   <p>
    ZUZA: Ako by to nebolo nič? Ako by jedno dieťa bolo nič? Ba ver’ je to niečo. Za Anču
         chodíte každý deň do najlepších ďakov, a pre moju len vdovec?
   </p>
   <p>
    BETA: Vdovec, vdovec, ale sa dobre má, aj človek dokonalý. Veď by som ti hocikoho ani ja
         neradila, Zuzka moja, pohútaj si!
   </p>
   <p>
    ZUZA
    <span class="emphasis">
     <em>
      (utrie si oči zásterkou, plačlive):
     </em>
    </span>
    Pre moju len vdovec. K
         Anči idete z mládeneckých domov…
   </p>
   <p>
    BETA: Ľa, prepáč, Zuzka, ja k tej idem, kde ma pošlú. Ale je aj Paľko Opekancovie nie
         hocičo, za toho by mohla tvoja Katka ísť. To jedno dieťa nepadá na váhu.
   </p>
   <p>
    ZUZA: Pri mojej nie
    <span class="emphasis">
     <em>
      (plače)
     </em>
    </span>
    , sirotu každý potupí.
   </p>
   <p>
    BETA: Ktože ju tupí? Či je to potupa, keď ju niekto chce? Opekancovci sú dobrí gazdovia
         tiež. Majú voly, kravu, aj niečo oviec, pole tobôž. To si rozváž, stvora božia. Na Anču
         nehľaď. Anča — to je iné…
   </p>
   <p>
    ZUZA: Prečože by to bolo iné? Anča je z toho domu, čo moja, z tej famílie, čo moja, tak
         prečo by bola moja dievka inšie ako tá?
   </p>
   <p>
    BETA
    <span class="emphasis">
     <em>
      (vážne):
     </em>
    </span>
    Dievka moja, Zuzička moja, veď vieš, že teraz len to
         mania slepí oči, a tvoja dievka takým sa nemôže však preukázať ako Anča. Veď vieš, že Mara
         doniesla statky do domu — no, prepáč…
   </p>
   <p>
    ZUZA
    <span class="emphasis">
     <em>
      (utiera si oči):
     </em>
    </span>
    Veď je tak, veď ja viem. Ja som z chudobného
         rodu, preto ani v dome nemám veľa práva, len krívd veľa… Veď je pravda, že teraz len to
         mania panuje, lebo inak je moja dievka hodnejšia ako Anča, do roboty trebšia, šikovnejšia.
   </p>
   <p>
    BETKA: Akože, akože!
   </p>
   <p>
    MARA
    <span class="emphasis">
     <em>
      (vráti sa s vahanom múky):
     </em>
    </span>
    Tu máte, tetka, ale pred gazdom
         neukážte, lebo sa hnevá, keď rozvlačujeme.
    <span class="emphasis">
     <em>
      (Podá jej vahan.)
     </em>
    </span>
   </p>
   <p>
    BETA
    <span class="emphasis">
     <em>
      (urazene):
     </em>
    </span>
    Duša moja, veď ju vrátim. Kedyže som vám nevrátila,
         čo si požičiam?
    <span class="emphasis">
     <em>
      (Úzkostlive.)
     </em>
    </span>
    A kde je gazda?
   </p>
   <p>
    MARA: Pod kôlňou. Kreše s Tonkom a sluhom. Nechoďte zadnými dvierkami.
   </p>
   <p>
    BETA
    <span class="emphasis">
     <em>
      (krivká k dverám):
     </em>
    </span>
    No, nechže tam pracujú. A ďakujem, kým
         vrátim.
    <span class="emphasis">
     <em>
      (Zastane pri dverách.)
     </em>
    </span>
    Tak, čo odkážeš do Hlavajov, Mariška
         moja, čo odkážeš? Či bude seno, či len slama zas.
   </p>
   <p>
    MARA
    <span class="emphasis">
     <em>
      (vyhýbave):
     </em>
    </span>
    Poradíme sa a odkážeme po vás, aby ste im
         oznámili. Veď by nás prekliala jeho sesternica, aj svet nám bude ubližovať, že len na
         bohatstvo hľadíme, nie aby sme si prístupníka vzali — aj tak by nám prichodilo…
   </p>
   <p>
    BETA
    <span class="emphasis">
     <em>
      (položartom, hrozí jej prstom):
     </em>
    </span>
    Marka, Marka, jeden vám je
         chudobný, druhý bohatý, jeden vysoký, druhý nízky, jeden biely, druhý čierny, jeden taký,
         druhý onakvý — vám už ani sám arcibiskup neuhovie… No, ale zdraví ostaňte.
    <span class="emphasis">
     <em>
      (Odchodí.)
     </em>
    </span>
   </p>
   <p>
    MARA
    <span class="emphasis">
     <em>
      (so smiechom):
     </em>
    </span>
    Možno, že by ani arcibiskup nebol dobrý… Zdraví
         choďte!
    <span class="emphasis">
     <em>
      (Zatvorí za ňou dvere a vráti sa k sporáku.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 2.
     </strong>
    </span>
   </p>
   <p>
    <span class="emphasis">
     <em>
      Mara, Zuza, Tonko, Martin.
     </em>
    </span>
   </p>
   <p>
   </p>
   <p>
    TONKO
    <span class="emphasis">
     <em>
      (vstúpi veselo, Mare):
     </em>
    </span>
    Gazdiná, dajte mi uhlík do fajky a
         dievku za ženu.
    <span class="emphasis">
     <em>
      (Zastane pred ňou, odetý v robotníckych hábach, ovešaný
            stružlinami.)
     </em>
    </span>
   </p>
   <p>
    MARA
    <span class="emphasis">
     <em>
      (natešene):
     </em>
    </span>
    No, len dajte fajku, pán majster, veď vám vďačne
         dám uhlík.
   </p>
   <p>
    TONKO: A dievku dáte, však?
    <span class="emphasis">
     <em>
      (Otrčí fajku.)
     </em>
    </span>
   </p>
   <p>
    MARA
    <span class="emphasis">
     <em>
      (žartom):
     </em>
    </span>
    Oj, aj tú!
    <span class="emphasis">
     <em>
      (Položí mu uhlík do fajky,
            vážne.)
     </em>
    </span>
    Veď by som sa mala aj vás poradiť, aj vašej mamiky… Dievča je na
         vydaj, má aj pytačov, všetko poriadnych chlapcov, ale nevieme, komu ju máme dať.
   </p>
   <p>
    TONKO: Ja vám poradím, komu.
    <span class="emphasis">
     <em>
      (Prichlopí vrchnák na fajke a dá do
            úst.)
     </em>
    </span>
   </p>
   <p>
    MARA: Poraďte. Pýta ju Ďurko Beláň.
   </p>
   <p>
    TONKO: Vari ten skrček?
   </p>
   <p>
    MARA: Potom Paľo Horniak…
   </p>
   <p>
    TONKO: Vari ten šušliak? Inakší jej je hoden.
   </p>
   <p>
    MARA: Shora susedov syn…
   </p>
   <p>
    TONKO: Azda ten bedár? Čo hútate?
   </p>
   <p>
    MARA? Dnes odkázali od Hlavajov za Ondríka.
   </p>
   <p>
    TONKO: Za toho by ste ju dali, lebo je boháč? Čo stoja peniaze? Inakšieho si zaslúži
         vaša dievka.
   </p>
   <p>
    MARA
    <span class="emphasis">
     <em>
      (urazene):
     </em>
    </span>
    No, už inakšieho nieto v našej dedine, a na vidiek
         ju nedám.
   </p>
   <p>
    TONKO
    <span class="emphasis">
     <em>
      (tajomne):
     </em>
    </span>
    Ja viem, kto by bol…
   </p>
   <p>
    MARA
    <span class="emphasis">
     <em>
      (zvedave):
     </em>
    </span>
    Kto?
   </p>
   <p>
    TONKO
    <span class="emphasis">
     <em>
      (tuho fajčí):
     </em>
    </span>
    Ja viem… Poviem vám, keď budeme sami.
   </p>
   <p>
    MARTIN
    <span class="emphasis">
     <em>
      (vstúpi):
     </em>
    </span>
    Tonko, Tonko, kdeže si? Už sa zasa okolo sukní
         obšmietaš? Tak sa včelín nevystaví…
   </p>
   <p>
    TONKO
    <span class="emphasis">
     <em>
      (schytí sa):
     </em>
    </span>
    Už idem, idem.
   </p>
   <p>
    MARA: Nahavrankujte sa prv, už je pripravené.
   </p>
   <p>
    MARTIN: Pozdejšie.
   </p>
   <p>
    TONKO: Mne by tiež nechutilo, zapálil som si na fajku, prepáčte, gazdiná.
    <span class="emphasis">
     <em>
      (Vyjde von.)
     </em>
    </span>
   </p>
   <p>
    MARA
    <span class="emphasis">
     <em>
      (zadrží Martina, polohlasne):
     </em>
    </span>
    Tak sa mi vidí, mužu, že Tonko
         kvôli Anke pomáha pri včelíne… Čo myslíš?
   </p>
   <p>
    MARTIN
    <span class="emphasis">
     <em>
      (mrzute):
     </em>
    </span>
    Nehútaj! Ty už v každom vidíš vohľača.
    <span class="emphasis">
     <em>
      (Odíde; z pitvora volá.)
     </em>
    </span>
    Olovrant dones nám pod kôlňu, tam je
         lepšie ako v izbe…
   </p>
   <p>
    MARA
    <span class="emphasis">
     <em>
      (Zuze):
     </em>
    </span>
    Odnes potom olovrant chlapom a poumývaj riad po nich,
         ja idem do Krúpov.
    <span class="emphasis">
     <em>
      (Preč.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 3.
     </strong>
    </span>
   </p>
   <p>
    <span class="emphasis">
     <em>
      Zuza (sama).
     </em>
    </span>
   </p>
   <p>
   </p>
   <p>
    ZUZA
    <span class="emphasis">
     <em>
      (s hnevom):
     </em>
    </span>
    Poumývaj, obslúž, vynes. Slúžka a len slúžka som
         ja tu, a nič iné. Keď si navarila, tak si aj obslúž a poriaď potom. Kaľavné gazdiné tak
         robia. Ale ona len rozkazovať ako pani. Robí, len čo sa jej páči, a čo sa jej nepáči, nechá
         mne. Už šla k ševkyni azda čepce rozkázať dievke.
    <span class="emphasis">
     <em>
      (Nepohne sa od stola, pára
            ďalej.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 4.
     </strong>
    </span>
   </p>
   <p>
    <span class="emphasis">
     <em>
      Zuza, Katka.
     </em>
    </span>
   </p>
   <p>
   </p>
   <p>
    KATKA
    <span class="emphasis">
     <em>
      (vstúpi, neporiadne oblečená, jedna sukňa nižšie ako druhá; spurným
            hlasom):
     </em>
    </span>
    A vy že čo robíte? Čo mi nešijete sukňu? V čomže ja pôjdem na nedeľu
         do tanca? Veď viete, že nemám novej? A vy perie párate — hneď vám ho rozdúcham!
   </p>
   <p>
    ZUZA: No, len dúchaj… Načože je tebe pekná sukňa? Akože si aj teraz oblečená? Ako šupky
         visia háby na tebe. Ja som stará, a inak sa opasujem ako ty… Veď nie div, že sa nepáčiš
         nikomu.
   </p>
   <p>
    KATKA: A čože je mňa po tom…
   </p>
   <p>
    ZUZA: Teba nič, lebo ty nemáš ani citu ešte k tomu všetkému. Iba mne, materi, čo srdce
         puká.
    <span class="emphasis">
     <em>
      (Utrie si oči.)
     </em>
    </span>
    Iné mamy sú pyšné na dcéry — ja nemôžem…
   </p>
   <p>
    KATKA: No, len vykladajte… Dajte mi radšej jesť, ja som lačná.
   </p>
   <p>
    ZUZA: Mne je žiaľ, a ona myslí na jedenie. Radšej sa obriaď! Veď si nie Miško alebo
         Števko, aby si vždy jedla. Daj, nech ťa ponaprávam.
    <span class="emphasis">
     <em>
      (Vstane, k nej.)
     </em>
    </span>
    Ľaľa, či sa tak má obliekať dievka?
    <span class="emphasis">
     <em>
      (Napráva na nej háby, zvŕta ju.)
     </em>
    </span>
    Ani ručníka na hlave si kaľavne neuviažeš.
    <span class="emphasis">
     <em>
      (Stiahne jej ho s hlavy.)
     </em>
    </span>
   </p>
   <p>
    KATKA
    <span class="emphasis">
     <em>
      (mykne hlavou a odstúpi od nej):
     </em>
    </span>
    Nechajte ma!
   </p>
   <p>
    ZUZA: A tvár vždy zamračená… Anča sa naveky smeje, spieva — teba nepočuť.
   </p>
   <p>
    KATKA: Ešte sa aj do toho zastariete?
   </p>
   <p>
    ZUZA: Ako by sa nestarela? Veď som ti hádam matka! No, smej sa, spievaj… Chcela by som
         sa popýšiť tebou.
   </p>
   <p>
    KATKA: Dosť, čo sa Janom pýšite; dosť, čo o ňom myslíte, že je kráľ.
   </p>
   <p>
    ZUZA: Aj o tebe by chcela tak. Chcela by som, aby si bola shovorčivá, prívetivá, veselá
         ako Anča. Veď si nie špatná… Sprobujže sa usmiať.
   </p>
   <p>
    KATKA
    <span class="emphasis">
     <em>
      (s odporom):
     </em>
    </span>
    Hneď sa vám ja tu budem vyškierať. Radšej mi
         sukňu šite — ja idem jesť.
    <span class="emphasis">
     <em>
      (Ide k stolu a vyne zo stoloviny chlieb, odkrojí si
            okruch a je.)
     </em>
    </span>
   </p>
   <p>
    ZUZA: Veď by sa hneď lepšie aj okolo teba mali, keby si bola inakšia. Aj Tóno iba na
         Anči pasie oči. Vieš, že ju už aj do Hlavajov pýtajú? A teba nik! Však sa ti dnes ani raz
         neprihovoril Tóno?
   </p>
   <p>
    KATKA: Horký nie! Povedal mi, že som morka.
   </p>
   <p>
    ZUZA
    <span class="emphasis">
     <em>
      (zalomí rukami):
     </em>
    </span>
    Ach, jaj, ach, jaj… To ti povedal? Vysmieva
         sa z nej každý. Ja teba nikdy nevydám. Ešte morka!…
   </p>
   <p>
    KATKA: Nuž čože? Zato sa veža nezrúti. Nelamentujte toľko!
    <span class="emphasis">
     <em>
      (Ide k sporáku a
            vezme mliečnik s mliekom a pije.)
     </em>
    </span>
   </p>
   <p>
    ZUZA: Ach, jaj, ach, jaj! Ja už len nemám radosti z teba
    <span class="emphasis">
     <em>
      (sadá k
            periu)
     </em>
    </span>
    , radosti nijakej… Ja sa tu obrykujem na ňu, a ona je…
   </p>
   <p>
   </p>
   <p>
    <span class="bold">
     <strong>
      Výstup 5.
     </strong>
    </span>
   </p>
   <p>
    <span class="emphasis">
     <em>
      Predošlé, Janko.
     </em>
    </span>
   </p>
   <p>
   </p>
   <p>
    JANKO
    <span class="emphasis">
     <em>
      (vstúpi):
     </em>
    </span>
    Mama, tu ste? Poslali ma bačik, aby ste šly s Katou
         shrabať seno na Dubinu.
   </p>
   <p>
    ZUZA
    <span class="emphasis">
     <em>
      (prestane párať, pozrie naň):
     </em>
    </span>
    A iní nie, len my?
   </p>
   <p>
    JANKO: Ja neviem; ako mi naručili, tak vám vravím. Možno, že aj iní.
   </p>
   <p>
    ZUZA: Lebo ak iní nejdú, nejdem ani ja. Už teraz, keď som si chlapa vystanovila, nebudem
         viac robiť ako tie dve.
   </p>
   <p>
    KATKA: Ak Anča nejde, ani ja nepôjdem.
    <span class="emphasis">
     <em>
      (Zapcháva sa.)
     </em>
    </span>
   </p>
   <p>
    JANKO: Hádam pôjde i ona. Len sa berte obe. Odložte, mama, perie na zimu.
   </p>
   <p>
    ZUZA: Vtedy páram, keď mám čas. Seno bolo ešte mokré… Ale čo je aj suché, ja nejdem, keď
         iné nepôjdu.
   </p>
   <p>
    JANKO
    <span class="emphasis">
     <em>
      (trochu zamračene):
     </em>
    </span>
    Nemali by ste sa naveky protiviť…
   </p>
   <p>
    ZUZA
    <span class="emphasis">
     <em>
      (odtisne perie, urazene):
     </em>
    </span>
    No, už vidím, že sa ti nepáči, že si
         na ich strane, a ja som sa úfala, že mi budeš obhajcom. Idem teda, idem…
   </p>
   <p>
    KATKA
    <span class="emphasis">
     <em>
      (odloží mliečnik):
     </em>
    </span>
    Idem i ja, ale si vezmem šitie a budem
         šiť, lebo viem, že Anča od Tóna nepôjde.
   </p>
   <p>
    JANKO
    <span class="emphasis">
     <em>
      (pri dverách):
     </em>
    </span>
    S vami niet reči…
   </p>
   <p>
    ZUZA
    <span class="emphasis">
     <em>
      (shŕňa perie so stola do hrnca):
     </em>
    </span>
    Počkaj, syn môj, mám ti niečo
         povedať, neutekaj. Iľa Hrabáčka vravela, že príde sem niečo si pýtať odo mňa. Keď ty nejdeš
         k nej — príde ona k tebe. Veď vieš, prečo. Chce sa dorozumieť. Takže sa pekne okolo nej
         maj. Vľúdne, prívetive.
   </p>
   <p>
    JANKO: No, len narúčajte, narúčajte… Ja si spravím, ako chcem, v tej veci.
   </p>
   <p>
    ZUZA
    <span class="emphasis">
     <em>
      (podráždená):
     </em>
    </span>
    Vari mi aj ty budeš odvrávať, ako tuto Kata? Ja
         ti len dobre chcem. Ešte ti aj to chcem povedať, že sa mi nepáči, že sa gazdovi oddávaš,
         vôľu mu hľadáš, aj gazdinej ideš poruke. Máš ich nenávidieť ako ja, a ty ešte aj Anči ako
         by si sa podkladal. Videla som ťa viac ráz, že si jej vody vytiahol zo studne.
   </p>
   <p>
    JANKO
    <span class="emphasis">
     <em>
      (so smiechom):
     </em>
    </span>
    A ešte čo ste nezbadali, mama, a čo sa vám
         nepáči?… Choďte hrabať.
    <span class="emphasis">
     <em>
      (Odíde.)
     </em>
    </span>
   </p>
   <p>
    ZUZA
    <span class="emphasis">
     <em>
      (odloží hrniec s perím):
     </em>
    </span>
    Už vidím, že nebudem mať ani v ňom
         veľa radosti.
    <span class="emphasis">
     <em>
      (Kate.)
     </em>
    </span>
    No, ber sa! My sme tu len slúžky, aby nám ešte
         neprišli i druhý raz rozkazovať.
   </p>
   <p>
    KATKA: Idem so šitím.
    <span class="emphasis">
     <em>
      (Vezme šitie. Obe odídu.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 6.
     </strong>
    </span>
   </p>
   <p>
    <span class="emphasis">
     <em>
      Anka (sama).
     </em>
    </span>
   </p>
   <p>
   </p>
   <p>
    ANKA
    <span class="emphasis">
     <em>
      (vyparádená, vstúpi, poobzerá sa veselo):
     </em>
    </span>
    Nik nie je tu už?
         Volali ma na lúku, ale nejdem; šli mamka. Ja budem radšej šiť… Tetka Zuza povedala, šepla
         si s Katou, že od Tonka nechcem ísť. Pre Tonka? Hahaha!
    <span class="emphasis">
     <em>
      (Sadne, šije,
            spieva.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 7.
     </strong>
    </span>
   </p>
   <p>
    <span class="emphasis">
     <em>
      Anka, Janko.
     </em>
    </span>
   </p>
   <p>
   </p>
   <p>
    JANKO
    <span class="emphasis">
     <em>
      (vstúpi):
     </em>
    </span>
    Tebe sa dobre tu v chládku spieva.
   </p>
   <p>
    ANKA
    <span class="emphasis">
     <em>
      (cez plece):
     </em>
    </span>
    Prečo nie? Keď chcem, šijem; keď chcem, spievam;
         keď chcem, hrabem.
   </p>
   <p>
    JANKO: Mohlo sa ti veru chcieť hrabať, lebo pohrmieva, bude dážď, seno zmokne.
   </p>
   <p>
    ANKA
    <span class="emphasis">
     <em>
      (nepozrie hore, šije):
     </em>
    </span>
    Tak ber vidly a choď, aby nezmoklo.
   </p>
   <p>
    JANKO: Mňa potrebujú pri včelíne, a sena tam je nie veľa, že by ste ho i vy ženy
         nesobraly.
   </p>
   <p>
    ANKA
    <span class="emphasis">
     <em>
      (šije):
     </em>
    </span>
    Tak, keď ho je málo, nemusíme všetky tam byť.
    <span class="emphasis">
     <em>
      (Spieva.)
     </em>
    </span>
    Lalala, lalala… Podaj mi vody!
   </p>
   <p>
    JANKO: Vezmi si!
   </p>
   <p>
    ANKA
    <span class="emphasis">
     <em>
      (náhle pozrie naň):
     </em>
    </span>
    A ty prečo mi nedáš, veď si sluha? Načože
         si prišiel?
   </p>
   <p>
    JANKO: Sluha, ale nie tvoj. Ja som sluha tvojho apu, či radšej mojej mamin, a teraz som
         prišiel pre pilník, pre ktorý ma poslali, nie aby teba vysluhoval.
    <span class="emphasis">
     <em>
      (Ide k polici
            a berie ho.)
     </em>
    </span>
   </p>
   <p>
    ANKA: Tak prečo mi ťaháš vodu, keď nie si mojím sluhom?
   </p>
   <p>
    JANKO: Preto, lebo vidím, že nevládzeš ťažké vedro vytiahnuť, a nie že som sluhom.
   </p>
   <p>
    ANKA
    <span class="emphasis">
     <em>
      (s odporom):
     </em>
    </span>
    Nie preto…
   </p>
   <p>
    JANKO
    <span class="emphasis">
     <em>
      (zadivene):
     </em>
    </span>
    A prečo?
   </p>
   <p>
    ANKA: Že sa mi chceš zaliečať ako iní.
   </p>
   <p>
    JANKO
    <span class="emphasis">
     <em>
      (zastane, vypne sa):
     </em>
    </span>
    To už nie, princezná. Toho sa nedočkáš
         odo mňa!
   </p>
   <p>
    ANKA
    <span class="emphasis">
     <em>
      (skočí):
     </em>
    </span>
    Že nie?
   </p>
   <p>
    JANKO
    <span class="emphasis">
     <em>
      (hrdo):
     </em>
    </span>
    Nie!
    <span class="emphasis">
     <em>
      (Merajú sa očami.)
     </em>
    </span>
   </p>
   <p>
    ANKA: Veď by ti aj neosožilo!
    <span class="emphasis">
     <em>
      (Odvráti sa pyšne.)
     </em>
    </span>
   </p>
   <p>
    JANKO
    <span class="emphasis">
     <em>
      (s odporom):
     </em>
    </span>
    Veď zato!
    <span class="emphasis">
     <em>
      (Odvráti sa tiež,
            vyjde.)
     </em>
    </span>
   </p>
   <p>
    ANKA
    <span class="emphasis">
     <em>
      (sama, dupne nohou):
     </em>
    </span>
    Ako ma pobúril… Nenávidím ho! Nenávidím!
         Hnevám sa, že je taký pekný; hnevám sa, že je sluha; hnevám sa, že je synom tetky Zuzy, a
         hnevám sa, jedujem sa, že sa mi páči…
    <span class="emphasis">
     <em>
      (Šmarí šitie na lavicu, prejde sa
            hore-dolu.)
     </em>
    </span>
    Ale čo sa rozčuľujem tak? Veď sa mi aj viac mládencov páči, a
         nehnevá ma to.
    <span class="emphasis">
     <em>
      (Zastane.)
     </em>
    </span>
    Páči sa mi Ďuro Beláň
    <span class="emphasis">
     <em>
      (ráta na
            prstoch)
     </em>
    </span>
    , páči sa mi Ondro, páči sa mi Paľo, páči sa mi Tonko, hrám sa s
         nimi… Aj s týmto sa budem hrať ako s inými, a vysmejem ho ako iných. Hahaha!
    <span class="emphasis">
     <em>
      (Zavrtí sa, vyjde.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 8.
     </strong>
    </span>
   </p>
   <p>
    <span class="emphasis">
     <em>
      Janko (sám).
     </em>
    </span>
   </p>
   <p>
   </p>
   <p>
    JANKO
    <span class="emphasis">
     <em>
      (vstúpi rýchle):
     </em>
    </span>
    Kde je tá páva? Ušla už? Musel som sa vrátiť
         k nej, a nie je tu! Chytiť ju a vytriasť tú pyšnú dušu z nej! Ako som vkročil do tohto domu
         — nie darmo ma mater nechceli pripustiť sem — nemám nič iného od nej, len znevažovanie,
         výsmech, potupu. A prečo?… Počkaj
    <span class="emphasis">
     <em>
      (hrozí)
     </em>
    </span>
    , raz mi prídeš do hrsti!
   </p>
   <p>
   </p>
   <p>
    <span class="bold">
     <strong>
      Výstup 9.
     </strong>
    </span>
   </p>
   <p>
    <span class="emphasis">
     <em>
      Janko, Iľka.
     </em>
    </span>
   </p>
   <p>
   </p>
   <p>
    IĽKA
    <span class="emphasis">
     <em>
      (nízka, 30-ročná, čiperná žena, poriadnej tváre, rezko
            vstúpi):
     </em>
    </span>
    Dobrý deň! Ktože sa to tu shovára?
    <span class="emphasis">
     <em>
      (Rýchle
            vraví.)
     </em>
    </span>
    Ja že aspoň traja tu vravia, a to len ty sám, Janko… Akože sa máš?
    <span class="emphasis">
     <em>
      (Pribehne k nemu, chytí mu obe ruky a hľadí mu milo do očú.)
     </em>
    </span>
    Ako sa
         máš?
   </p>
   <p>
    JANKO
    <span class="emphasis">
     <em>
      (v rozpakoch):
     </em>
    </span>
    Tak, pomaličky… Temer by vás ani nebol poznal.
   </p>
   <p>
    IĽKA
    <span class="emphasis">
     <em>
      (milo):
     </em>
    </span>
    Azda mi budeš vykať? Neviem, či si niečo mladší odo
         mňa. Dva-tri roky, to je nič, to ani napomenúť nehodno.
    <span class="emphasis">
     <em>
      (Jano spraví krok, ona
            nepustí mu rúk.)
     </em>
    </span>
    Však ťa k včelínu čakajú? No, dobre, nebudem ťa zdržovať
         dlho. Ja som ti prišla len povedať, že ma stavajú. Horných Paľo Opekancovie… Ale že som sa
         tvojej mame sľúbila, kým si ešte nebol doma, nuž bez vás nechcem nič konať. Ty si rozmysli
         vec a príď na nedeľu… A vieš, so mnou ti zle nebude. Ja som dobrej nátury, chleba u nás do
         sýtosti, tobôž gazdovstvo nie posledné, a ty si sirota. Ale žeby si si nemyslel, že ťa
         nahováram. Rob si, ako ti je vôľa, a potom príď. Môžeme sa sobrať ešte do jesene. Načo máš
         byť sluhom, keď môžeš byť gazdom?… No, ale ťa nenahováram…
    <span class="emphasis">
     <em>
      (Zvonku počuť hlas
            Martinov: „Janko, kde si toľko?“)
     </em>
    </span>
    No, choď, už ťa volajú, a príď na nedeľu,
         keď budeš mať čas. S Bohom!
    <span class="emphasis">
     <em>
      (Pustí Jankove ruky a ide od neho rezko k dverám; tam
            sa obráti.)
     </em>
    </span>
    Pá, Janíčko!
    <span class="emphasis">
     <em>
      (Rýchlo odíde.)
     </em>
    </span>
   </p>
   <p>
    JANKO
    <span class="emphasis">
     <em>
      (spamätá sa, preberie a prejde sem i ta):
     </em>
    </span>
    Čo toho navravela
         za minútu!
   </p>
   <p>
   </p>
   <p>
    <span class="bold">
     <strong>
      Výstup 10.
     </strong>
    </span>
   </p>
   <p>
    <span class="emphasis">
     <em>
      Janko, Anka.
     </em>
    </span>
   </p>
   <p>
   </p>
   <p>
    ANKA
    <span class="emphasis">
     <em>
      (rýchlo vstúpi):
     </em>
    </span>
    Čo nejdeš už? Apa s Tónom ťa nemôžu vyčkať.
         Volajú za tebou, volajú, a ty tu hrkútaš s vdovicou — musela som ja prísť pre teba!
   </p>
   <p>
    JANKO: Nezodraly sa ti nohy, čo si aj prišla… Mohla si ísť seno hrabať, neboli by ťa
         poslali pre mňa… Pravdaže, shováral som sa s vdovicou!
   </p>
   <p>
    ANKA
    <span class="emphasis">
     <em>
      (rozpálená):
     </em>
    </span>
    Shováraj sa s ňou, keď si ju vezmeš!
   </p>
   <p>
    JANKO: Nevezmem si ju.
   </p>
   <p>
    ANKA
    <span class="emphasis">
     <em>
      (zadivená, prudko):
     </em>
    </span>
    Nevezmeš si ju? A prečo? Také šťastie sa
         ti viac netrafí, nemysli si! Čože ešte chceš?
   </p>
   <p>
    JANKO: Aby si už šla preč…
   </p>
   <p>
    ANKA
    <span class="emphasis">
     <em>
      (náruživo):
     </em>
    </span>
    Čooó?
    <span class="emphasis">
     <em>
      (Bližšie pristúpi.)
     </em>
    </span>
   </p>
   <p>
    JANKO
    <span class="emphasis">
     <em>
      (vzrušene):
     </em>
    </span>
    Nejdi ku mne blízo — zle obstojíš!
   </p>
   <p>
    ANKA
    <span class="emphasis">
     <em>
      (vyzývave):
     </em>
    </span>
    Mne niekto bude vyhrážať a rozkazovať, mne? Myslíš
         si, že sa ťa ľakám? Aj zato nie!
    <span class="emphasis">
     <em>
      (Pyšne zastane pred ním a pozrie mu posmešne do
            očú.)
     </em>
    </span>
    No, čo chceš?
   </p>
   <p>
    JANKO
    <span class="emphasis">
     <em>
      (schváti ju):
     </em>
    </span>
    Teba!
    <span class="emphasis">
     <em>
      (Tisne k sebe a
            bozkáva.)
     </em>
    </span>
   </p>
   <p>
    ANKA
    <span class="emphasis">
     <em>
      (bráni sa, tisne ho od seba, bije):
     </em>
    </span>
    Pusť… zlodej!
   </p>
   <p>
    JANKO
    <span class="emphasis">
     <em>
      (pustí ju a odsotí):
     </em>
    </span>
    Teraz choď, už som sa vyvŕšil!
   </p>
   <p>
    ANKA
    <span class="emphasis">
     <em>
      (pobúrene):
     </em>
    </span>
    Tam sú dvere, prac sa!
    <span class="emphasis">
     <em>
      (Otrčí
            prst.)
     </em>
    </span>
   </p>
   <p>
    JANKO: Sám idem…
    <span class="emphasis">
     <em>
      (Odíde.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 11.
     </strong>
    </span>
   </p>
   <p>
    <span class="emphasis">
     <em>
      Anka (sama).
     </em>
    </span>
   </p>
   <p>
   </p>
   <p>
    ANKA
    <span class="emphasis">
     <em>
      (dupne nohou):
     </em>
    </span>
    To je pekne! Ešte toto! Ešte takô… Sluha sa
         opováži… On! Tetkin syn.
    <span class="emphasis">
     <em>
      (Tisne päste k hrudi.)
     </em>
    </span>
    Ale to je ešte nič, no
         to je hrôza, akým blahom zabúšilo mi srdce, keď ma schytil…
    <span class="emphasis">
     <em>
      (Behá po izbe, lomí
            rukami.)
     </em>
    </span>
    Jaj, Bože, nič mi nechýbalo, len to. Mamke je hlava prevrátená od
         pýchy pre veľa pytačov; nevie, komu ma má dať; radí sa s celou dedinou. A ja medzitým
         zaľubujem sa do nášho sluhu — do tetkinho syna! Keby to vedeli, keby to vedeli! Preč ho z
         domu, preč ho z domu!
    <span class="emphasis">
     <em>
      (Behá, lomí rukami, plače, ujde preč.)
     </em>
    </span>
   </p>
   <p>
    <span class="emphasis">
     <em>
      (Opona.)
     </em>
    </span>
   </p>
   <p>
   </p>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e2812">
       </a>
       Dejstvo IV.
      </h2>
     </div>
    </div>
    <div>
    </div>
   </div>
   <p>
   </p>
   <p>
    <span class="emphasis">
     <em>
      Izba u Mravcov ako v prvom dejstve.
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 1.
     </strong>
    </span>
   </p>
   <p>
    <span class="emphasis">
     <em>
      Zuza, Katka.
     </em>
    </span>
   </p>
   <p>
   </p>
   <p>
    ZUZA
    <span class="emphasis">
     <em>
      (češe Katku):
     </em>
    </span>
    Ideš na muziku, ideš, ale či budeš tancovať, to!
         Viem, že budeš vždy len sedieť.
   </p>
   <p>
    KATKA
    <span class="emphasis">
     <em>
      (spurne):
     </em>
    </span>
    Netrápte sa, nebudete vy.
   </p>
   <p>
    ZUZA
    <span class="emphasis">
     <em>
      (zapletá jej vrkoč):
     </em>
    </span>
    Že nebudem ja, ale mňa bude srdce bolieť,
         keď jamu vystojíš. Mne, mne, materi, sa bude srdce krájať od žiaľu.
   </p>
   <p>
    KATKA
    <span class="emphasis">
     <em>
      (s hnevom):
     </em>
    </span>
    Len aby ste popredku neplakali!
   </p>
   <p>
    ZUZA
    <span class="emphasis">
     <em>
      (klepne ju po hlave):
     </em>
    </span>
    Ešte sa mi budeš vysmievať. Ty
         neporiadnica! Či vieš, koľkí chcú Anču, a teba nik? Či vieš, že ju chcú do Hlavajov, do
         Beláňov, do Tŕňov, do Grošov, že i Tóno za ňou pozerá, že bude pani majstrovou?… A ty čo?
         Opekancovie vdovec ťa neminie. Macochou budeš.
    <span class="emphasis">
     <em>
      (S vyhrážkou.)
     </em>
    </span>
    Lebo ťa
         dám zaň!
    <span class="emphasis">
     <em>
      (Uväzuje jej srdnate stužku na konci vrkoča.)
     </em>
    </span>
   </p>
   <p>
    KATKA
    <span class="emphasis">
     <em>
      (nedbale):
     </em>
    </span>
    Nuž nech… aj to je človek.
   </p>
   <p>
    ZUZA
    <span class="emphasis">
     <em>
      (popudená):
     </em>
    </span>
    Aj to je človek? Keby si aspoň poriadne
         odpovedala, ale čo povieš, to je všetko na zlosť. Veď je aj Cigán človek, a zato by z nás
         nik nešiel zaň.
    <span class="emphasis">
     <em>
      (Pomlčí, prihládza jej vlasy.)
     </em>
    </span>
    Ešte i tvoje vlasy
         robia protiveň, ako stoja každý osebe.
    <span class="emphasis">
     <em>
      (Mastí ich pomádou. Potom napráva jej
            oblek: ručník, oplecko, brusliak, zvŕta ju zboka nabok.)
     </em>
    </span>
   </p>
   <p>
    KATKA
    <span class="emphasis">
     <em>
      (nevrle):
     </em>
    </span>
    Dokiaľže ma budete mordovať?
   </p>
   <p>
    ZUZA: To ti je mordovanie, keď ťa chcem pekne pripraviť? Smej sa, svete! Rada by si ako
         šupka ísť?
    <span class="emphasis">
     <em>
      (Prizerá sa jej.)
     </em>
    </span>
    Oblečená si pekne, keby si mala
         vľúdnejšiu tvár. Nezazeraj tak, usmej sa. No, naozaj oprobuj — veď si nie špatná…
   </p>
   <p>
    KATKA
    <span class="emphasis">
     <em>
      (hodí plecom, potom sa usmeje):
     </em>
    </span>
    No, či som dobre?
   </p>
   <p>
    ZUZA: Väčšmi. Nech ti zuby vidno, máš ich pekné. Rob veselú tvár, žartuj. Hlavu drž
         hore, ako Anča.
    <span class="emphasis">
     <em>
      (Podvihne jej bradu.)
     </em>
    </span>
   </p>
   <p>
    KATKA
    <span class="emphasis">
     <em>
      (vypne hlavu, ide):
     </em>
    </span>
    Takto?
   </p>
   <p>
    ZUZA
    <span class="emphasis">
     <em>
      (nespokojne):
     </em>
    </span>
    Akože by si tak šla? Potkneš sa a spadneš.
         Nižšie trochu.
   </p>
   <p>
    KATKA
    <span class="emphasis">
     <em>
      (zohne hlavu):
     </em>
    </span>
    No, tak takto, hihihi…
   </p>
   <p>
    ZUZA
    <span class="emphasis">
     <em>
      (s hnevom):
     </em>
    </span>
    Ani tak je nie dobre. Choď mi s očú. Nevieš nič,
         nešikovnica. Nech ťa ani nevidím!
   </p>
   <p>
    KATKA
    <span class="emphasis">
     <em>
      (spurne zas):
     </em>
    </span>
    Vám ani svätý neuhovie.
    <span class="emphasis">
     <em>
      (Odchodí.)
     </em>
    </span>
   </p>
   <p>
    ZUZA
    <span class="emphasis">
     <em>
      (zavolá za ňou):
     </em>
    </span>
    Bačik sľúbil vám obom na muziku vstupné, od
         toho si pýtaj.
    <span class="emphasis">
     <em>
      (Skladá šaty, čo Kata sobliekla, zamyslene.)
     </em>
    </span>
    Pekne som
         si ju vystrojila. Veď je nie špatné moje dievča, keby malo spôsoby, ale nemá. Nevie sa
         medzi ľuďmi obracať. Ani reč, ani pozor. Ak sa nepremení, ja ju nikdy poriadne nevydám,
         nikdy z jej vydaja radosti nebudem mať, a len by nebol dobrý aj Paľo Opekancovie…
   </p>
   <p>
   </p>
   <p>
    <span class="bold">
     <strong>
      Výstup 2.
     </strong>
    </span>
   </p>
   <p>
    <span class="emphasis">
     <em>
      Zuza, Iľka.
     </em>
    </span>
   </p>
   <p>
   </p>
   <p>
    IĽKA
    <span class="emphasis">
     <em>
      (vkročí rezko, pekne odetá, v ligotavom čepci):
     </em>
    </span>
    Dobrý večer,
         tetuška!
   </p>
   <p>
    ZUZA
    <span class="emphasis">
     <em>
      (obzrie sa, vážne):
     </em>
    </span>
    Pán Boh daj i tebe, Iľuška! Práve som k
         tebe chcela ísť. Poď bližšie, sadni si, dievka moja.
   </p>
   <p>
    IĽKA
    <span class="emphasis">
     <em>
      (lichotive):
     </em>
    </span>
    Ďakujem pekne, tetuška. Len na chvíľočku som
         pribehla. Ale, aby som vám spanie neodniesla, sadnem si akomak.
    <span class="emphasis">
     <em>
      (Sadá,
            poobzerajúc sa po izbe.)
     </em>
    </span>
    Či je doma Janko?
   </p>
   <p>
    ZUZA
    <span class="emphasis">
     <em>
      (vzdychne):
     </em>
    </span>
    Nie. S koňmi šiel na pole. Vieš, že on nemá ani
         piatku, ani sviatku, ani noci, ani dňa. Robí ako sebe, nie ako sluha, a už som ho i hrešila
         zato. Keby sebe robil…
    <span class="emphasis">
     <em>
      (Sadne si k Iľke.)
     </em>
    </span>
   </p>
   <p>
    IĽKA: Veď sú mu vraj dobrí, tak nie div, že robí dobre aj on.
    <span class="emphasis">
     <em>
      (Veselo.)
     </em>
    </span>
    A veď by mohol sebe robiť, len by chcel…
    <span class="emphasis">
     <em>
      (Pomkne sa bližšie k Zuze, tlmene.)
     </em>
    </span>
    Čakala som ho v nedeľu, a
         neprišiel. Vy ma ubezpečujete, tetka, ale od neho nepočujem slova… a mne sa ponúkajú iní.
   </p>
   <p>
    ZUZA
    <span class="emphasis">
     <em>
      (položí ruku na jej plece):
     </em>
    </span>
    Zato sa nesužuj, že on nebol ešte
         u teba. Keď ťa ja ubezpečím, to ako by on, to je dosť.
   </p>
   <p>
    IĽKA
    <span class="emphasis">
     <em>
      (smutne):
     </em>
    </span>
    Predsa by bol mal prísť aspoň raz, veď je čajsi
         štvrť roka doma.
   </p>
   <p>
    ZUZA: Veď ti vravím, že on nemá ani noci, ani dňa tu. Ani dneskajšieho dňa nemal — šiel
         kone pásť. Gazda by ho i pretrhol.
    <span class="emphasis">
     <em>
      (Slzy utiera.)
     </em>
    </span>
    Potom, keď taký
         ukonaný príde domov každý večer, že kde sa zvalí, tam spí, veru mu nepríde do rozumu ísť
         niekam. Zato sa ty nesľubuj nikomu
    <span class="emphasis">
     <em>
      (pohladí jej líce)
     </em>
    </span>
    — veď viem, že
         sa ti ponúkajú… On pôjde k tebe. Veď ani nikdy neodvravel, že nie, keď som mu o tebe
         vravela.
   </p>
   <p>
    IĽKA
    <span class="emphasis">
     <em>
      (v myšlienkach):
     </em>
    </span>
    Zavolajte ho, rada by sa s ním poshovárať.
   </p>
   <p>
    ZUZA: Akože ho zavolám, keď je nie doma? A čo by i bol, neprišiel by. Nie je oblečený,
         len tak, ako bol cez týždeň. Ale keď príde s koňmi, oblečie sa a pôjde k tebe. Alebo pošlem
         z detí niektoré pre teba a tu sa vedno poshovárame.
   </p>
   <p>
    IĽKA
    <span class="emphasis">
     <em>
      (potešená):
     </em>
    </span>
    Pošlite pre mňa — to bude najlepšie.
    <span class="emphasis">
     <em>
      (Vstane.)
     </em>
    </span>
   </p>
   <p>
    ZUZA: Ty sa neboj, dievka moja, keď ti ja poviem, to ako by on.
   </p>
   <p>
    IĽKA: Veď sa ja nebojím… Ja vášho Janka ani nechcem nahovárať, len aby mala istotu. Paľo
         Opekancovie odkazuje mi jednostaj, že by si ma vzal. Ale ja by som radšej prístupníka, a aj
         vášmu Jankovi dobre. Veď sa, chudák, len po službách tlčie naveky. Ja mám svojho, ďakovať
         Bohu, dosť, na čom by sme vyžili. Tak sa dovravte, a keď príde, pošlite pre mňa, tetuška
         moja.
   </p>
   <p>
    ZUZA: Pôjdem pre teba sama, aby sa rečiam vyhlo.
    <span class="emphasis">
     <em>
      (Vstane tiež.)
     </em>
    </span>
    Veď
         už ťažko čakám, aby ste sa sobrali.
   </p>
   <p>
    IĽKA
    <span class="emphasis">
     <em>
      (naradovaná):
     </em>
    </span>
    Budem vás čakať doista, tetuška, a tak dobre sa
         majte!
    <span class="emphasis">
     <em>
      (Zavesí sa jej na hrdlo a bozká ju.)
     </em>
    </span>
   </p>
   <p>
    ZUZA
    <span class="emphasis">
     <em>
      (bozká ju tiež):
     </em>
    </span>
    Zdravá choď!
    <span class="emphasis">
     <em>
      (Odprevadí ju ku
            dverám.)
     </em>
    </span>
    Už sa to musí do poriadku doniesť.
    <span class="emphasis">
     <em>
      (Zatvorí dvere za ňou,
            zľaknute.)
     </em>
    </span>
    To by bolo, aby si Opekancovie Paľa vzala!… Tak kdeže ja nájdem
         lepšie miesto Janovi, a svoju dievku za koho vydám?
    <span class="emphasis">
     <em>
      (Vráti sa k stolu, vezme
            knižku, spieva):
     </em>
    </span>
    „Den nedělní se skonává“ atď.
   </p>
   <p>
   </p>
   <p>
    <span class="bold">
     <strong>
      Výstup 3.
     </strong>
    </span>
   </p>
   <p>
    <span class="emphasis">
     <em>
      Zuza, Janko.
     </em>
    </span>
   </p>
   <p>
   </p>
   <p>
    JANKO
    <span class="emphasis">
     <em>
      (vstúpi do izby, vo všedných šatách oblečený)
     </em>
    </span>
    .
   </p>
   <p>
    ZUZA
    <span class="emphasis">
     <em>
      (pozrie od knižky, prestane spievať):
     </em>
    </span>
    Janko, syn môj, či si
         dosiaľ len tak? Dobre, že si sa s Hrabáčkou nestretol… Veď je nedeľa, obleč sa!
   </p>
   <p>
    JANKO: Načo? Už je večer.
    <span class="emphasis">
     <em>
      (Podíde k lavici a sadne si; oprie lakeť o stôl,
            hlavu o dlaň, keď prv klobúk složil na stôl.)
     </em>
    </span>
   </p>
   <p>
    ZUZA
    <span class="emphasis">
     <em>
      (zadivená):
     </em>
    </span>
    Že načo! Že bude muzika, že si mládenec… Mládenec
         krásny, najkrajší v dedine. Ako by sa mi srdce tešilo, keby si bol medzi inými. Ani jeden
         je nie taký, ako si ty… Ide chýr tvojej kráse. Obleč sa. Veď si celé popoludnie ležal v
         konici, oči do povaly upieral ako zabitý. Čo ti je?
   </p>
   <p>
    JANKO
    <span class="emphasis">
     <em>
      (sedí so sklonenou hlavou):
     </em>
    </span>
    Nič.
   </p>
   <p>
    ZUZA: Iní mládenci sú ako prstene skvostne vyobliekaní, a ty, ktorý si najhodnejší z
         nich, na svet sa neukážeš. Čo by si im mal predok viesť… Obleč sa, ideš aj ty na muziku. Ak
         Katu nik nebude krútiť, vykrúť ju aspoň ty.
   </p>
   <p>
    JANKO
    <span class="emphasis">
     <em>
      (sedí ako prv):
     </em>
    </span>
    Ja nejdem na muziku.
   </p>
   <p>
    ZUZA: A čože ti je? Aký si ostal…
    <span class="emphasis">
     <em>
      (So starosťou.)
     </em>
    </span>
    Bol si ako vták
         veselý, zvravný, prívetivý, keď si prišiel, a už si nie taký, syn môj. Či ťa sluhovský stav
         už omrzel? Robíš, robíš, mladosť, silu tratíš, a druhému. No, veď už nebudeš dlho tu… Iba
         sa obleč, pôjdeš…
   </p>
   <p>
    JANKO
    <span class="emphasis">
     <em>
      (vpadne):
     </em>
    </span>
    Vravím vám, že nepôjdem nikde!
   </p>
   <p>
    ZUZA
    <span class="emphasis">
     <em>
      (dôrazne):
     </em>
    </span>
    No, čo na muziku aj nepôjdeš, zato sa obliecť
         musíš, lebo ideš k Ili Hrabáčke. Ja som ťa jej sľúbila teraz na večer, a ak ty nejdeš, tak
         ona príde sem.
   </p>
   <p>
    JANKO
    <span class="emphasis">
     <em>
      (skočí):
     </em>
    </span>
    Čo? K Ili Hrabáčke? Že ona príde? Dajte mi oblek,
         idem na muziku!
   </p>
   <p>
    ZUZA
    <span class="emphasis">
     <em>
      (poúčave):
     </em>
    </span>
    No, syn môj, dobre, keď sa ideš rozveseliť. Veď si
         mladý, sama si to žičím a idem ti vyhľadať háby.
    <span class="emphasis">
     <em>
      (Zavrie knižku,
            vstane.)
     </em>
    </span>
    Ale k Hrabáčke pôjdeš na prístupky, čo sa dnes aj nebudeš s ňou
         shovárať. To je už tak uriadené, a to sa musí stať, ja tak chcem a tak si žiadam… Len
         nebudeš slúžiť naveky?
   </p>
   <p>
    JANKO
    <span class="emphasis">
     <em>
      (sadne znovu, založí si ruky krížom a hľadí do zeme)
     </em>
    </span>
    .
   </p>
   <p>
    ZUZA: Prečože nechceš Iľu? Veď ti s ňou bude dobre. Žena je to dobrá, poctivá. Muž jej
         odpadol hneď na začiatku vojny a ona sa chovala vždy pekne, kým iné také chodily vo tmách.
         Že je staršia o 5-7 rokov, to nič. Šťastie je to pre teba, sirotu chudobnú, ako si ty.
         Koľkí by s radosťou šli k nej, len by ich brala… Tak čo sa ti nepáči pri nej?
   </p>
   <p>
    JANKO
    <span class="emphasis">
     <em>
      (hodí plecom, neodpovie)
     </em>
    </span>
    .
   </p>
   <p>
    ZUZA
    <span class="emphasis">
     <em>
      (vzdychá, krúti hlavou):
     </em>
    </span>
    Synu, synu, ja čosi badám pri tebe —
         tebe sa Anča páči.
   </p>
   <p>
    JANKO
    <span class="emphasis">
     <em>
      (náhle pozrie hore k nej, mlčí)
     </em>
    </span>
    .
   </p>
   <p>
    ZUZA: Že sa ti nie?…
   </p>
   <p>
    JANKO
    <span class="emphasis">
     <em>
      (ticho):
     </em>
    </span>
    A prečo by sa mi nemala páčiť?
   </p>
   <p>
    ZUZA
    <span class="emphasis">
     <em>
      (udivene):
     </em>
    </span>
    Prečo? A čo z toho, že sa ti páči? Ona ťa neľúbi.
         Ona za teba nepôjde. S boháčmi si len zahráva, žarty robí, nie že by teba chcela.
   </p>
   <p>
    JANKO
    <span class="emphasis">
     <em>
      (tlmene):
     </em>
    </span>
    Ja viem.
    <span class="emphasis">
     <em>
      (Hľadí do zeme zas.)
     </em>
    </span>
   </p>
   <p>
    ZUZA: Ona pôjde za Tóna.
   </p>
   <p>
    JANKO
    <span class="emphasis">
     <em>
      (nepozrie hore):
     </em>
    </span>
    Za Tóna?
   </p>
   <p>
    ZUZA: Neviem doista… tak ľudia vravia, ale to doista viem, že za teba nepôjde. Ani ja by
         ju nechcela za nevestu — to vedz!
    <span class="emphasis">
     <em>
      (Pevne.)
     </em>
    </span>
    Nie, nie, dcéru tých, čo
         mňa vždy len znevažovali, potupovali, za nič nemali!
   </p>
   <p>
    JANKO
    <span class="emphasis">
     <em>
      (ticho, dôrazne):
     </em>
    </span>
    Ak by ma Anča chcela, nič by vám to
         neosožilo, že ju nechcete!
   </p>
   <p>
    ZUZA
    <span class="emphasis">
     <em>
      (zadivene):
     </em>
    </span>
    Čo? A to mne vravíš?
   </p>
   <p>
    JANKO: Vám, mama. Vy ste ma odpudili od seba medzi cudzí svet, po službách vodili,
         miesto toho, aby bol tu pri vás vyrástol, a preto vy na mňa práva veľa nemáte.
   </p>
   <p>
    ZUZA
    <span class="emphasis">
     <em>
      (zarazene):
     </em>
    </span>
    Že nemám?… A to vravíš svojej materi? Ja som tebe
         chcela tým dobre.
   </p>
   <p>
    JANKO
    <span class="emphasis">
     <em>
      (horko):
     </em>
    </span>
    Keby som s vami tu bol býval, nebol by som býval
         sluhom, ale ako gazdov syn. Vy ste nehľadeli na to, čo je mne milé, čo ja chcem, po čom
         túžim, ale len na vašu vôľu, na váš vzdor, na váš odpor a nenávisť nedopriať gazdovi
         pomoci, a preto nehľadel by som ani ja, čo by ste vy na to povedali, keby som si Anču vzal.
    <span class="emphasis">
     <em>
      (Vstane, berie klobúk so stola.)
     </em>
    </span>
    Ale čo sa budeme o tom škriepiť?…
         Anča ma neľúbi i tak…
    <span class="emphasis">
     <em>
      (Ide proti dverám.)
     </em>
    </span>
   </p>
   <p>
    ZUZA
    <span class="emphasis">
     <em>
      (s bôľom):
     </em>
    </span>
    Janko môj, počuj ma! Ja ti vysvetlím, a už som ti
         mnoho ráz vysvetlila, ako bolo a prečo bolo…
   </p>
   <p>
    JANKO
    <span class="emphasis">
     <em>
      (sa neobzrie, vyjde)
     </em>
    </span>
    .
   </p>
   <p>
    ZUZA
    <span class="emphasis">
     <em>
      (plače):
     </em>
    </span>
    Ja nešťastná stvora, nešťastná mať! Či by sa bola
         ponazdala, že také výčitky počujem od syna, od toho, v ktorom som všetku svoju úfnosť
         skladala, ktorého som milovala nad všetkých! Nešťastná, nešťastná žena, všetko som
         prehrala. Teraz už viem, že si Iľu nevezme, ak pre iné nie, teda na priek, Iľa pôjde za
         Paľa Opekancovie a Kate nedostane sa nik!
    <span class="emphasis">
     <em>
      (Odíde s plačom.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 4.
     </strong>
    </span>
   </p>
   <p>
    <span class="emphasis">
     <em>
      Martin, Mara (vstúpia).
     </em>
    </span>
   </p>
   <p>
   </p>
   <p>
    MARA
    <span class="emphasis">
     <em>
      (uveličene):
     </em>
    </span>
    No, čo povieš na to, na toho Tonka?
   </p>
   <p>
    MARTIN
    <span class="emphasis">
     <em>
      (sadne si za stôl a podoprie si hlavu):
     </em>
    </span>
    Ja neviem…
   </p>
   <p>
    MARA
    <span class="emphasis">
     <em>
      (spľasne rukami):
     </em>
    </span>
    Človeče, čože hútaš?! Či ti je ani tento nie
         po vôli? Nevieš, čo je to? Že nám bude dievka pani majstrovou, že jej budú dvojiť, že bude
         dlhé šaty nosiť?
   </p>
   <p>
    MARTIN
    <span class="emphasis">
     <em>
      (mrzute):
     </em>
    </span>
    Nerozprávaj. Naše kroje sú krajšie ako panské
         šaty!
   </p>
   <p>
    MARA
    <span class="emphasis">
     <em>
      (rezko, pyšne):
     </em>
    </span>
    Že nebude ťažko na poli robiť! Veď vieš, že do
         takej práce nemá vytrvalosti ani vôle. To je pre ňu ani dar s neba: ísť za Tonka.
   </p>
   <p>
    MARTIN: Daj pokoj. Tak veľmi tvrdo robiť by nemusela ani bez Tonka. Dosť jej bude
         majetku po nás, môže si žiť pohodlne. A tohto leta dobre sa pozvŕtala vše pri práci, aj
         divil som sa jej.
   </p>
   <p>
    MARA
    <span class="emphasis">
     <em>
      (zadivene):
     </em>
    </span>
    Azda ju nedáš zaň?
   </p>
   <p>
    MARTIN: Prečo nie? Ak ona chce ísť zaň — nech ide!
   </p>
   <p>
    MARA: No, veď to! Už by nás Pán Boh potrestal, že tak preberáme… pre tú veľkú pýchu.
         Lebo nám Tonko môže byť už dobrý a dosť.
   </p>
   <p>
    MARTIN: Z teba pýcha vraví… Ja by ju radšej dal za gazdu. Dobre majúci sa gazda je lepší
         ako remeselník, a nie je menej.
   </p>
   <p>
    MARA: Horký nie, horký nie… Tonkovi povedia: pán, a tebe tykajú.
   </p>
   <p>
    MARTIN: Tyká, kto tyká… Teraz roľníka každý má v úcte. To bolo kedysi, že nás za nič
         nemali.
   </p>
   <p>
    MARA
    <span class="emphasis">
     <em>
      (hlavate):
     </em>
    </span>
    Aj teraz. Keby sa Anka vydala za Ondra, bola by
         každému len: „Anča, poď!“ — a za Tonkom bude pani majstrová. A to bohatstvo! Mlyn valcový!
         Ja som rada, ja som hrdá a šťastná, že si moju dievku vezme Tonko, a vďačne mu ju dám.
         Bože, Zuza sa od závisti pominie, hihihi!
   </p>
   <p>
    MARTIN
    <span class="emphasis">
     <em>
      (nevrle):
     </em>
    </span>
    Popredku neplesaj a Zuzu nemiešaj do toho.
   </p>
   <p>
    MARA: Ba ver’ sa ja teším popredku, ako bude želieť a žltnúť od závisti… No, ale idem
         pre Anku, Tonko bude hneď tu.
    <span class="emphasis">
     <em>
      (Odíde.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 5.
     </strong>
    </span>
   </p>
   <p>
    <span class="emphasis">
     <em>
      Martin, Janko.
     </em>
    </span>
   </p>
   <p>
   </p>
   <p>
    MARTIN
    <span class="emphasis">
     <em>
      (podoprie hlavu):
     </em>
    </span>
    Smútok mi padá na srdce. Viem, že dievča
         pôjde vďačne. Je márnomyseľné, ako jej mať. Nehľadí na nič, nerozvažuje, nerozmýšľa, baží
         len za slávou.
   </p>
   <p>
    JANKO
    <span class="emphasis">
     <em>
      (pekne oblečený, vojde)
     </em>
    </span>
    .
   </p>
   <p>
    MARTIN
    <span class="emphasis">
     <em>
      (pozrie naň):
     </em>
    </span>
    Pôjdeš aj ty na muziku? Vidím, že si sa
         vyparádil.
   </p>
   <p>
    JANO
    <span class="emphasis">
     <em>
      (drží v ruke podperený klobúk):
     </em>
    </span>
    Áno. Prišiel som sa pýtať od
         vás, či ma pustíte. Na dvore, po stajniach je v poriadku všetko… Chcel by som ísť pozrieť
         tiež. Ale ak máte proti tomu niečo, môžem ostať doma.
    <span class="emphasis">
     <em>
      (Sadne si ku
            gazdovi.)
     </em>
    </span>
   </p>
   <p>
    MARTIN: Choď len. Zaveseľ sa i ty, keď sa iní veselia. Ale celú noc nebuď tam. Zajtra
         čaká nás ťažká robota: úhorenie. Pamätaj na to a príď si pospať, aby si mi za pluhom
         nedriemal.
   </p>
   <p>
    JANKO: Hahaha! Driemať ja nebudem, čo aj spať nebudem tej noci. Veľa noci ja nespím…
         nemôžem oka zažmúriť.
   </p>
   <p>
    MARTIN
    <span class="emphasis">
     <em>
      (rozmarne):
     </em>
    </span>
    Vari ty? Čože by si ty nespal? Dobre ty
         odfukuješ, len nech doľahneš. Nepokúša ťa nič, nič ťa nenepokojí, ako mňa…
   </p>
   <p>
    JANKO: Pravda, starostí máte dosť pri veľkom gazdovstve…
   </p>
   <p>
    MARTIN
    <span class="emphasis">
     <em>
      (hodí rukou):
     </em>
    </span>
    Nie na to myslím. Robota, starosť o živobytie,
         o čeľaď, o gazdovstvo, to mi je nič, na to som už privykol dávno. Ani by bez toho vari žiť
         nemohol. Iné, iné ma trápi.
    <span class="emphasis">
     <em>
      (Pomlčí.)
     </em>
    </span>
    To dievča, Anča! To sháňanie o
         vydaj, tie klebety, reči, susedy, kmotry, tetky s ich tajomným šuškaním, a to deň po deň a
         vždy o tom. Jedna žena von z domu za toho, druhá žena dnu za druhého. Gazdiná je hrdá, ale
         ja sa už ani necítim dobre doma. Najradšej by som iba ušiel niekam.
   </p>
   <p>
    JANKO
    <span class="emphasis">
     <em>
      (nepohodlne):
     </em>
    </span>
    To je tak, kde jesto dievka na vydaj.
   </p>
   <p>
    MARTIN: Veď dobre, dobre, ale jej je ešte dosť času. Osemnásť rokov jej iba minulo, a ja
         som ju chcel mať doma do dvadsiateho roku. Veď vieš aj ty, ako ju rád mám… Dosiaľ ma tie
         pytačky ani tak veľmi neznepokojovaly, videl som, že dievča nedbá o to, ale dnes ten Tonko
         — on mi ju odnesie.
   </p>
   <p>
    JANKO
    <span class="emphasis">
     <em>
      (rýchle):
     </em>
    </span>
    Pýtal Anču?
   </p>
   <p>
    MARTIN: Hlásil sa. Neviem, čo dievča povie. Mať jej je ako vyčarená. Teraz večer má si
         prísť pre odpoveď.
   </p>
   <p>
    JANKO
    <span class="emphasis">
     <em>
      (vzrušený, vstane):
     </em>
    </span>
    Ja idem teda na muziku, báčik…
   </p>
   <p>
    MARTIN: Zostaň ešte. Dosť sa natancuješ.
    <span class="emphasis">
     <em>
      (Pozrie na hodinky.)
     </em>
    </span>
    Ešte
         je len desať hodín. Tonko ešte nepríde priam — povoľný panák… A čo by aj prišiel — veď si
         náš!
   </p>
   <p>
    JANKO
    <span class="emphasis">
     <em>
      (tlmene):
     </em>
    </span>
    Váš sluha.
   </p>
   <p>
    MARTIN: Tvoja mať chcela, aby si bol len sluhom. Na nej je vina. Ja som ťa chcel tu mať,
         ale ona, keby si mi bol trochu na pomoci, dala ťa preč. Ona je vina, že si len sluhom.
   </p>
   <p>
    JANKO
    <span class="emphasis">
     <em>
      (ticho):
     </em>
    </span>
    Ja viem.
    <span class="emphasis">
     <em>
      (Sadne si, svesí
            hlavu.)
     </em>
    </span>
   </p>
   <p>
    MARTIN: Zato však netrúchli a nedrž sa tak nesvoj tu. Možno, že to bolo len k dobrému.
         Keby si tu bol vyrástol, bola by ťa tvoja mať len neláske učila proti nám, hoci jej
         nekrivdíme, ako i dcéru vychovala. Neohováram ju — vravím len pravdu. Takto nenávisti nemám
         k vám, chováš sa, ako sluší. Poriadnym chovaním si si ma vyzískal. Čo by som tajil? Rád ťa
         mám ako syna.
   </p>
   <p>
   </p>
   <p>
    <span class="bold">
     <strong>
      Výstup 6.
     </strong>
    </span>
   </p>
   <p>
    <span class="emphasis">
     <em>
      Predošlí, Zuza.
     </em>
    </span>
   </p>
   <p>
   </p>
   <p>
    ZUZA
    <span class="emphasis">
     <em>
      (strmo vkročí):
     </em>
    </span>
    A si ešte tu, Janko? Ja že už tancuješ. Poď
         už…
   </p>
   <p>
    MARTIN: On je tu, a dievky sú kde? Dám im vstupné a na cukor. Pošli ich.
   </p>
   <p>
    ZUZA: Pred domom robia smiechy.
   </p>
   <p>
    MARTIN: Zavolaj ich…
    <span class="emphasis">
     <em>
      (Vytiahne mešec a nabíja si do fajky. Zuza odíde. Jano
            sedí zamyslený. Počuť klopať.)
     </em>
    </span>
    To je Tonko. Voľno.
   </p>
   <p>
   </p>
   <p>
    <span class="bold">
     <strong>
      Výstup 7.
     </strong>
    </span>
   </p>
   <p>
    <span class="emphasis">
     <em>
      Predošlí, Mara, Tonko.
     </em>
    </span>
   </p>
   <p>
   </p>
   <p>
    TONKO
    <span class="emphasis">
     <em>
      (sviatočne oblečený, v gombíkovej dierke červená ruža; vstúpi
            veselo):
     </em>
    </span>
    Dobrý večer, pán gazda!
    <span class="emphasis">
     <em>
      (Ide k Martinovi a podá mu ruku.
            Jano stane nabok.)
     </em>
    </span>
    Ja som si prišiel pre odpoveď.
   </p>
   <p>
    MARTIN
    <span class="emphasis">
     <em>
      (s úsmevom):
     </em>
    </span>
    A taká je náhla tá vec, Tonko, že čajsi ani
         vydýchnuť nedáš človeku?
   </p>
   <p>
    MARA
    <span class="emphasis">
     <em>
      (vojde, uveličene):
     </em>
    </span>
    Pán majster hneď odo dverí naskočia na nás
         a chcú odvetu. Ja, reku, aby páni rodičia prišli… Nechže si sadnú.
    <span class="emphasis">
     <em>
      (Podá mu
            stoličku, sama sadne si k mužovi.)
     </em>
    </span>
   </p>
   <p>
    TONKO
    <span class="emphasis">
     <em>
      (sadne si, sebavedome):
     </em>
    </span>
    Aj rodičia prídu. Ako by neprišli?
         Keď bude istota. Popredku ich nevyvediem, starcov, tým vrchom hore. Mamika slabá, i apuško.
   </p>
   <p>
    MARA
    <span class="emphasis">
     <em>
      (pokyvuje hlavou, uznanlivo):
     </em>
    </span>
    Svätá pravda! Im je dokonca
         ťažko tým vrchom hore prísť.
   </p>
   <p>
    TONKO: Veru tak.
    <span class="emphasis">
     <em>
      (Poobzerá sa.)
     </em>
    </span>
    A kde je Anička, moja holubica?
   </p>
   <p>
    MARTIN
    <span class="emphasis">
     <em>
      (usmeje sa):
     </em>
    </span>
    Uletela.
   </p>
   <p>
    MARA
    <span class="emphasis">
     <em>
      (natešená):
     </em>
    </span>
    Behá kdesi. Dievčence sberajú sa na muziku.
   </p>
   <p>
    TONKO
    <span class="emphasis">
     <em>
      (s odporom):
     </em>
    </span>
    Anka nepôjde, len ak ju ja pustím!
   </p>
   <p>
    MARA
    <span class="emphasis">
     <em>
      (s úľubou):
     </em>
    </span>
    Už by ste bránili?
   </p>
   <p>
    MARTIN: Ej, nie tak, Tonko, posiaľ jej ja rozkážem.
   </p>
   <p>
    TONKO
    <span class="emphasis">
     <em>
      (blahosklonne):
     </em>
    </span>
    Posiaľ hej, ale odteraz bude inak.
    <span class="emphasis">
     <em>
      (Vytiahne si cigaru a zapáli; ponúkne i Martina.)
     </em>
    </span>
    Zafajčte si,
         gazda.
   </p>
   <p>
    MARTIN: Ja radšej len fajku.
    <span class="emphasis">
     <em>
      (Berie z vačku mešec.)
     </em>
    </span>
   </p>
   <p>
    TONKO: Vy ste zo starého sveta. Aj môj apuško len fajku ľúbia, ale i ja si zabafkám z
         nej s chuťou… Ty, Jano, budeš?
    <span class="emphasis">
     <em>
      (Otrčí cigarník proti nemu.)
     </em>
    </span>
   </p>
   <p>
    JANKO: Nie, ďakujem.
   </p>
   <p>
    TONKO
    <span class="emphasis">
     <em>
      (pozrie po ňom po celom):
     </em>
    </span>
    Ej, aký si pyšný!
   </p>
   <p>
    MARTIN
    <span class="emphasis">
     <em>
      (trochu s opovržením):
     </em>
    </span>
    Ktože je v terajšom svete nie? Všetci
         sme pyšní.
   </p>
   <p>
    TONKO: Kto má na čo byť, nech je.
   </p>
   <p>
    MARA
    <span class="emphasis">
     <em>
      (milo):
     </em>
    </span>
    Pravdu máte, pán majster; kto má na čo byť, nech je
         pyšný…
   </p>
   <p>
    TONKO: Ale kdeže je Anka toľko?
   </p>
   <p>
    MARTIN: Ba všetky.
    <span class="emphasis">
     <em>
      (Počuť vravu.)
     </em>
    </span>
    Už idú.
   </p>
   <p>
   </p>
   <p>
    <span class="bold">
     <strong>
      Výstup 8.
     </strong>
    </span>
   </p>
   <p>
    <span class="emphasis">
     <em>
      Predošlí, Zuza, Katka, potom Ďurko, Ondrík, Iľka.
     </em>
    </span>
   </p>
   <p>
   </p>
   <p>
    ZUZA
    <span class="emphasis">
     <em>
      (vstúpi s Katkou):
     </em>
    </span>
    I Anča že ide hneď, aby ste zhoveli.
   </p>
   <p>
    MARTIN: A s kým je?
   </p>
   <p>
    ZUZA: S dievčenci odbehla kdesi. Katu som doviedla; dajte jej, čo jej chcete dať, a
         potom nech ide. Aj ty, Janko, ber sa alebo na tanec, alebo…
   </p>
   <p>
    JANKO
    <span class="emphasis">
     <em>
      (stojí, neodpovie)
     </em>
    </span>
    .
   </p>
   <p>
    MARTIN: Všetci nech idú naraz spolu… Čože ho duríš?
   </p>
   <p>
    ZUZA
    <span class="emphasis">
     <em>
      (utiahnuto):
     </em>
    </span>
    No, veď, veď…
   </p>
   <p>
    ĎURKO, ONDRÍK
    <span class="emphasis">
     <em>
      (vstúpia):
     </em>
    </span>
    Dobrý večer! Ideme pre dievky. Tanec sa už
         začal.
   </p>
   <p>
    MARA
    <span class="emphasis">
     <em>
      (vľúdne):
     </em>
    </span>
    Vitajte; sadnite si. Dievčence idú hneď, ale Anka je
         nie tu.
    <span class="emphasis">
     <em>
      (Mužovi.)
     </em>
    </span>
    Iste nevie, že sú tu pán Tonko.
   </p>
   <p>
    IĽKA
    <span class="emphasis">
     <em>
      (vstúpi, sviatočne odetá, v perlovom čepci, rezko):
     </em>
    </span>
    Dobrý
         večer!
    <span class="emphasis">
     <em>
      (Poobzerá sa dookola, Zuze.)
     </em>
    </span>
    Nemohla som vás vyčkať, tetuška,
         nuž som prišla.
   </p>
   <p>
    ZUZA
    <span class="emphasis">
     <em>
      (ide proti nej):
     </em>
    </span>
    Vitaj, dievka moja. Práve som chcela ísť…
    <span class="emphasis">
     <em>
      (Zavedie ja k lavici, kde si sadnú, a ticho sa shovárajú.)
     </em>
    </span>
   </p>
   <p>
    ĎURKO
    <span class="emphasis">
     <em>
      (Ondríkovi):
     </em>
    </span>
    Poďme Anku hľadať…
    <span class="emphasis">
     <em>
      (Počuť
            smiech.)
     </em>
    </span>
   </p>
   <p>
    TONKO
    <span class="emphasis">
     <em>
      (vstane):
     </em>
    </span>
    To je ona…
   </p>
   <p>
   </p>
   <p>
    <span class="bold">
     <strong>
      Výstup 9.
     </strong>
    </span>
   </p>
   <p>
    <span class="emphasis">
     <em>
      Predošlí, Anka.
     </em>
    </span>
   </p>
   <p>
   </p>
   <p>
    ANKA
    <span class="emphasis">
     <em>
      (vstúpi, skvostne odetá):
     </em>
    </span>
    Koľko vás je! Ktože ste všetci?
    <span class="emphasis">
     <em>
      (Žmurká očima proti svetlu a dá ruka nad oči.)
     </em>
    </span>
    Jeden, dva, tri…
         bola by i svadba z vás!
   </p>
   <p>
    MARA
    <span class="emphasis">
     <em>
      (milo):
     </em>
    </span>
    A veď práve svadba má byť… Tuto — chlapci pre vás
         prišli — práve svadba bude…
   </p>
   <p>
    ANKA
    <span class="emphasis">
     <em>
      (ľahostajne):
     </em>
    </span>
    Ale čo tam…
    <span class="emphasis">
     <em>
      (Pristúpi pred Martina a
            otrčí ruku, žartom.)
     </em>
    </span>
    Apko, peňazí mi dajte, veľa peňazí, moc peňazí — a idem…
   </p>
   <p>
    MARA
    <span class="emphasis">
     <em>
      (uveličene):
     </em>
    </span>
    Len počkaj trošku, ľúba dievka, skôr sa ťa čosi
         opýtame.
   </p>
   <p>
    MARTIN: A načo ti je moc peňazí? Vstupné vám dám, i na víno. Vidíš ju — vari chceš
         lumpovať?
   </p>
   <p>
    TONKO
    <span class="emphasis">
     <em>
      (pristúpi k Anke):
     </em>
    </span>
    Dlho si bola preč, Anka, a povedala si, že
         hneď prídeš.
   </p>
   <p>
    ANKA
    <span class="emphasis">
     <em>
      (zľahka):
     </em>
    </span>
    Tu som — prišla som…
   </p>
   <p>
    TONKO: Tu si, a hneď zasa chceš odísť. Načo ideš na muziku? Nepôjdeš na muziku skôr, kým
         mne neodpovieš.
    <span class="emphasis">
     <em>
      (Ohnive.)
     </em>
    </span>
    A potom tiež neviem, ako bude: či pôjdeš a
         či nie…
    <span class="emphasis">
     <em>
      (Túžobne.)
     </em>
    </span>
    Aká si krásna, Anka, aká si krásna!
   </p>
   <p>
    ĎURKO
    <span class="emphasis">
     <em>
      (vzplanie, Anke):
     </em>
    </span>
    Nepočúvaj Tóna!
   </p>
   <p>
    ANKA
    <span class="emphasis">
     <em>
      (rozmaznane, dupne nohou):
     </em>
    </span>
    Mne sa chce tancovať, a nič viac!
   </p>
   <p>
    MARTIN: Dobre, dobre… Ale povedám vám všetkým trom, že dlho nesmiete tam byť. Po druhej
         pôjde niektorá mať pre vás. A vyhriati vody nepite, len s vínom. Zato vám dám i na víno. Tu
         máte každý svoj diel. Janko, ty najskôr, ty si najstarší.
    <span class="emphasis">
     <em>
      (Vyberá mešec z
            vačku.)
     </em>
    </span>
   </p>
   <p>
    JANKO: Neviem, či pôjdem…
   </p>
   <p>
    ZUZA
    <span class="emphasis">
     <em>
      (drgne ho, ticho):
     </em>
    </span>
    Čo si nevezmeš?!
   </p>
   <p>
    MARTIN: Kde ti dávajú, tam ber; kde ťa bijú, tam utekaj. Vari vieš to porekadlo?! Vezmi!
    <span class="emphasis">
     <em>
      (Podá mu peniaze.)
     </em>
    </span>
   </p>
   <p>
    JANKO
    <span class="emphasis">
     <em>
      (berie):
     </em>
    </span>
    Ďakujem.
    <span class="emphasis">
     <em>
      (Skryje do vačku a zastane do
            úzadia ďaleko od Iľky.)
     </em>
    </span>
   </p>
   <p>
    MARTIN: Teraz ty, Katka.
    <span class="emphasis">
     <em>
      (Podá Katke, ona vezme a nesie matke
            ukázať.)
     </em>
    </span>
   </p>
   <p>
    ANKA
    <span class="emphasis">
     <em>
      (príde k stolu a otrčí ruku):
     </em>
    </span>
    A mne? Ja som ostatná?
   </p>
   <p>
    MARTIN: Ty počkaj. Odpovedz najprv, čo sa ťa opýtam. Nič zato, čo i všetci počujú… Tuto
         Tonko ťa pýta… Pôjdeš zaň? Chcú ťa aj iní, i títo.
    <span class="emphasis">
     <em>
      (Ukáže na Ďurka a Ondríka,
            ktorí stoja spolu.)
     </em>
    </span>
    Čas je už raz dať odpoveď istú každému, nech je koniec
         tým radám, rečiam, klebetám… Povedz, koho si vyvolíš…
   </p>
   <p>
    TONKO
    <span class="emphasis">
     <em>
      (zdvihne nos):
     </em>
    </span>
    Úfam sa, že mňa, Anička.
   </p>
   <p>
    ĎURKO: I ja sa úfam.
    <span class="emphasis">
     <em>
      (Podoprie si boky.)
     </em>
    </span>
   </p>
   <p>
    ONDRÍK: I ja.
   </p>
   <p>
    MARTIN: Tak vyber si, keď sa tu tak pekne sišli, ani čo by sme ich boli zavolali.
   </p>
   <p>
    MARA
    <span class="emphasis">
     <em>
      (uveličene):
     </em>
    </span>
    Tak, tak, moja dievka. Už si musíš vybrať, keď ťa
         už i pán Tonko pýtajú.
   </p>
   <p>
    ANKA
    <span class="emphasis">
     <em>
      (zvážnela):
     </em>
    </span>
    A to musí byť dnes?
   </p>
   <p>
    TONKO
    <span class="emphasis">
     <em>
      (rázne):
     </em>
    </span>
    Áno, dnes — chcel by som mať istotu!
   </p>
   <p>
    MARTIN: Dnes, dievka moja, dnes.
   </p>
   <p>
    ANKA
    <span class="emphasis">
     <em>
      (zrazu vážne):
     </em>
    </span>
    Mám odpovedať, koho chcem?
    <span class="emphasis">
     <em>
      (Trochu s
            vyhrážkou.)
     </em>
    </span>
    Ja vám poviem, koho si vyvolím!
   </p>
   <p>
    MARTIN, MARA
    <span class="emphasis">
     <em>
      (naraz):
     </em>
    </span>
    No, koho?
   </p>
   <p>
    ANKA
    <span class="emphasis">
     <em>
      (obzrie sa dookola, pristúpi k Jankovi):
     </em>
    </span>
    Tohto chcem!
    <span class="emphasis">
     <em>
      (Všeobecné ustrnutie. Janko stojí omráčený a díva sa vyjavene na
            Anku.)
     </em>
    </span>
   </p>
   <p>
    MARTIN
    <span class="emphasis">
     <em>
      (vytrhne fajku z úst, zadivený):
     </em>
    </span>
    Veď ťa on nepýtal!
   </p>
   <p>
    ANKA
    <span class="emphasis">
     <em>
      (splašene):
     </em>
    </span>
    Nepýtal?
    <span class="emphasis">
     <em>
      (Stíska si ruky, Jankovi,
            rozčúlene.)
     </em>
    </span>
    Janko, ľúbiš ma?
   </p>
   <p>
    JANKO
    <span class="emphasis">
     <em>
      (strhne sa, vášnive):
     </em>
    </span>
    Anča!
    <span class="emphasis">
     <em>
      (Schváti jej
            ruky.)
     </em>
    </span>
   </p>
   <p>
    MARA
    <span class="emphasis">
     <em>
      (zľaknutá):
     </em>
    </span>
    Anka!
    <span class="emphasis">
     <em>
      (Spľasne rukami.)
     </em>
    </span>
    Anka!
   </p>
   <p>
    ZUZA
    <span class="emphasis">
     <em>
      (spamätá sa, skočí):
     </em>
    </span>
    To nikdy!
    <span class="emphasis">
     <em>
      (Chce Anku od Janka
            odstrčiť.)
     </em>
    </span>
   </p>
   <p>
    JANKO
    <span class="emphasis">
     <em>
      (schváti Anku k sebe):
     </em>
    </span>
    Mama, nedám si ju, nechajte ju!
   </p>
   <p>
    ZUZA
    <span class="emphasis">
     <em>
      (náružive):
     </em>
    </span>
    Jano, čo robíš? Ty si Anču nesmieš vziať, to sa
         nesmie stať!
   </p>
   <p>
    MARA
    <span class="emphasis">
     <em>
      (zúfale):
     </em>
    </span>
    Anča, Anča… Ani za svet nedám ťa Zuzinmu synovi,
         nie, nikdy!
   </p>
   <p>
    ZUZA
    <span class="emphasis">
     <em>
      (kričí):
     </em>
    </span>
    Ja to nedovolím! Ty si vezmeš tuto Iľku. Ja som ťa
         tej sľúbila… Ja to nedopustím!
    <span class="emphasis">
     <em>
      (Iľka vstane zahanbená.)
     </em>
    </span>
   </p>
   <p>
    MARA
    <span class="emphasis">
     <em>
      (zapálená):
     </em>
    </span>
    Ja ani tak… Dievča, poď!
    <span class="emphasis">
     <em>
      (Chce Anku
            odviesť od Janka.)
     </em>
    </span>
   </p>
   <p>
    ANKA: Počkajte, nekričte… Vy, apko, čo vy poviete? Či dovolíte? Ako vy chcete, nech sa
         tak stane.
   </p>
   <p>
    MARTIN
    <span class="emphasis">
     <em>
      (ostane, dojate):
     </em>
    </span>
    Ja… ja nedbám. Ako si si vyvolila, nech ti
         je. Ja som spokojný, Anka moja. Ja privoľujem, ja som rád…
   </p>
   <p>
    ANKA
    <span class="emphasis">
     <em>
      (radostne):
     </em>
    </span>
    Dobrý apko môj!
    <span class="emphasis">
     <em>
      (Nechá Janka a beží k
            nemu; on ju privinie k sebe.)
     </em>
    </span>
    Poď, Jano, poď i ty.
    <span class="emphasis">
     <em>
      (Oba ho objímu,
            Janko s jednej, Anka s druhej strany.)
     </em>
    </span>
   </p>
   <p>
    ZUZA
    <span class="emphasis">
     <em>
      (zarazene hľadí na nich)
     </em>
    </span>
    .
   </p>
   <p>
    MARA
    <span class="emphasis">
     <em>
      (mlčky lomí rukami)
     </em>
    </span>
    .
   </p>
   <p>
    MARTIN: Ja som rád, že sa takto stalo. Ja potrebujem prístupníka — prepáč, Tonko, i vy
         dvaja… A vy, dve matky, neprotivte sa. Keď sa oni milujú, my ich nerozlúčime. Ty, žena
         moja, ukroť sa, a ty, Zuza, odlož hnev.
   </p>
   <p>
    MARA
    <span class="emphasis">
     <em>
      (bolestne):
     </em>
    </span>
    Anka, dievka moja, čo si mi to urobila?!
    <span class="emphasis">
     <em>
      (Sadne zronená na stoličku.)
     </em>
    </span>
   </p>
   <p>
    ZUZA
    <span class="emphasis">
     <em>
      (sadne do kúta, plače):
     </em>
    </span>
    Jano, či tak plníš vôľu matkinu? Ja
         som v tebe mala všetko úfanie, všetku nádej.
    <span class="emphasis">
     <em>
      (Zakryje si šatkou oči.)
     </em>
    </span>
   </p>
   <p>
    MARTIN: Ani takto ju nemusíš stratiť. Ba lepšie môže byť, ako dosiaľ bolo. Ich láska
         donesie do tohto domu smierenie. Privoľte teda obe a nechajte všetku zášť, všetok hnev —
         smierte sa.
    <span class="emphasis">
     <em>
      (Mara a Zuza mlčia, nehnú sa, plačú.)
     </em>
    </span>
   </p>
   <p>
    ONDRÍK
    <span class="emphasis">
     <em>
      (Ďurkovi):
     </em>
    </span>
    Poďme preč!
   </p>
   <p>
    ĎURKO: Poďme.
    <span class="emphasis">
     <em>
      (Pohrozí sa päsťou.)
     </em>
    </span>
    Počkaj. Anča!
    <span class="emphasis">
     <em>
      (Odídu.)
     </em>
    </span>
   </p>
   <p>
    IĽKA: Môžem ísť i ja…
    <span class="emphasis">
     <em>
      (Smutne.)
     </em>
    </span>
    S Bohom ostaňte!
    <span class="emphasis">
     <em>
      (So
            sklonenou hlavou vyjde.)
     </em>
    </span>
   </p>
   <p>
    TONKO
    <span class="emphasis">
     <em>
      (vstane a prejde sa hore-dolu):
     </em>
    </span>
    Ja teda by už tiež nemal čo
         tu hľadať. Nemyslel som, že Anča mnou pohŕdne… Ale keď sa tak stalo, nuž nech bude tak.
    <span class="emphasis">
     <em>
      (Naduje sa.)
     </em>
    </span>
    Ja sa zato nezmárnim. Ja sa obrátim inam.
    <span class="emphasis">
     <em>
      (Predstúpi pred Katku.)
     </em>
    </span>
    Ty, Katuška, si sa mi naveky tiež páčila,
         ešte lepšie ako Anča — chcela by si byť pani majstrovou?
   </p>
   <p>
    KATKA
    <span class="emphasis">
     <em>
      (sa zadiví, potom zľakne, odvráti dopoly, zahanbene):
     </em>
    </span>
    Och…
   </p>
   <p>
    ZUZA
    <span class="emphasis">
     <em>
      (odchytí šatku s očú, zarazene):
     </em>
    </span>
    Moja Katka pani majstrovou?
         Ach, Bože, Bože!
    <span class="emphasis">
     <em>
      (Skočí.)
     </em>
    </span>
   </p>
   <p>
    TONKO
    <span class="emphasis">
     <em>
      (pyšne):
     </em>
    </span>
    No, hej, ak ona privolí — i vy.
   </p>
   <p>
    ZUZA
    <span class="emphasis">
     <em>
      (zajakavo od radosti):
     </em>
    </span>
    A… a… akože by som nie…
    <span class="emphasis">
     <em>
      (Zmôže sa, vypne hlavu.)
     </em>
    </span>
    Katka, moje dieťa, moja radosť, podaj
         Tonkovi ruku!
    <span class="emphasis">
     <em>
      (Katka podá ruku, dopoly odvrátená.)
     </em>
    </span>
    Tak, dievka moja
         radostná
    <span class="emphasis">
     <em>
      (vybozkáva ju na tvár)
     </em>
    </span>
    , vieš, čo to značí? To, že budeš
         povýšená! Deti moje premilé!
    <span class="emphasis">
     <em>
      (Vybozkáva i Tonka, potom sa obráti k ostatným,
            víťazne.)
     </em>
    </span>
    A tak už nedbám teraz, keď si Jano vezme Anču. Týmto mi je
         vynahradená všetka krivda.
    <span class="emphasis">
     <em>
      (Bozká i tých.)
     </em>
    </span>
   </p>
   <p>
    JANKO, ANČA: Chvála Bohu, mamka!
   </p>
   <p>
    MARTIN
    <span class="emphasis">
     <em>
      (žene, ktorá plače):
     </em>
    </span>
    A ty, Mara, upokoj sa tiež a pristaň i
         ty.
   </p>
   <p>
    ANČA, JANKO
    <span class="emphasis">
     <em>
      (bežia k nej):
     </em>
    </span>
    Mamka, udobrite sa, mamička!
   </p>
   <p>
    JANKO: Prijmite ma.
   </p>
   <p>
    MARA: Dievka moja
    <span class="emphasis">
     <em>
      (plače)
     </em>
    </span>
    , nedbám, keď musím. Pristanem, len ty mi
         buď šťastná.
    <span class="emphasis">
     <em>
      (Položí jej ruku na hlavu, Anka i Jano jej ju bozkajú.)
     </em>
    </span>
   </p>
   <p>
    MARTIN: Tak, matka, tak! Tak je v poriadku! A teraz, keď sa toto všetko tak pekne
         skončilo, ideme všetci na muziku. Prizrieme sa, zaveselíme.
    <span class="emphasis">
     <em>
      (Mare.)
     </em>
    </span>
    A
         ty, gazdiná, nahotuj nám dotiaľ niečo dobrého, priprav — budeme hodovať!
   </p>
   <p>
    <span class="emphasis">
     <em>
      (Všetci okrem Mary odídu. Martin popredku, za ním Janko s Ankou, potom Tonko s
            Katkou a naposledy víťazne, so zdvihnutou hlavou Zuza.)
     </em>
    </span>
   </p>
   <p>
   </p>
   <p>
    <span class="bold">
     <strong>
      Výstup 10.
     </strong>
    </span>
   </p>
   <p>
    <span class="emphasis">
     <em>
      Mara (sama).
     </em>
    </span>
   </p>
   <p>
   </p>
   <p>
    MARA
    <span class="emphasis">
     <em>
      (sedí skrčená na stoličke, plače):
     </em>
    </span>
    Všetci sa radujú, všetci sa
         veselia, a majú prečo, všetkým stalo sa po vôli — porazená som len ja!
   </p>
   <p>
    <span class="emphasis">
     <em>
      (Opona.)
     </em>
    </span>
   </p>
  </div>
 </body>
</html>
