<html>
 <body>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e178">
       </a>
       Medový hrnček
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Za slniečka, skoro zrána,
vstala včielka vybúvaná.
Vstala — a už letí, hej!
po lúčine zelenej.

Na lúčine v slnka jase
na stá kvetov rastie v kráse,
prvosienky, kašky — hľaď,
kto by ich chcel vyrátať!

A už včielka ku nim sadá
a už prosí, čo by rada:
„Kvietky-krásky, nože, hej!
Dajte šťavy medovej!“

A tie kvety a tie krásky
hneď ju pozývajú z lásky
do svetlice ružovej,
ku hostinke hotovej.

A sa smejú, smejú stíška
a jej lejú do kalíška,
do hrnčíčka lejú jej
vonnej rosy medovej.

Pije včielka, chtivo pije,
u kašky i u ľalie
zbiera sladký peľ i mok —
až má plný hrnčíčok!

Letí včielka poľom, v lese,
hrnčíček si s medom nesie,
keď tu kopŕc! premilá
hrnčíček si rozbila!

Rozbila, jaj! hrnček, sklienku,
rozliala si medovienku!
Poďte, kto má medík rád,
poďteže si pochutnať!
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e192">
       </a>
       Haky-baky
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Píše žabiak na podbeli
haky-baky,
píše smelý:

„Kvaky! kvaky!
Najšťastnejšie život plynie
v močarine,
najsladšie je na duši
v lopúší!“

Keď to spísal na podbeli
pre svet celý,
pyšne skríkol zo dverí:
„Kto je múdry — uverí!“

Čítali tie haky-baky
ryby, raky
a sa smejú pod fúzom
žabiakom, tým viťúzom.
A mu iba
riekla ryba:

„V močarine, v bahurine,
že je dobre v kale, v špine,
neuverí u nás nik!“
Na to raky:
„Haky-baky!
Kto je aký —
taký kvik!“
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e206">
       </a>
       Plače vrana
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Na topoli zavčas rána
žaluje sa vrane vrana.

Na topoli v slnku zlatom
plače, želie za dieťaťom.

Mala hniezdo na topole,
víchor jej ho zrútil dole.

A v tom hniezde malé dieťa,
čo nevraví a nelieta.

A mať biedna nevie ani,
kam jej spadlo — v ktoré strany?

Bez mamičky kam sa hnulo?
Iste už i zahynulo!

Uzimené dakde z kríčkov
bude plakať za mamičkou

a mamička, bože, bože,
mamička mu nepomôže!

Nik ho do sna neukojí…
nenakŕmi, nenapojí.

Takto vrana, mladá žena,
nariekala užialená.

„Neplač, vrana, ako iné,
tvoje dieťa nezahynie!

Padlo ono mäkko dole,
do trávičky pod topole.

Do trávičky medzi kvety,
našli ho tam dobré deti.

Tie ho kŕmia, tie ho hrejú,
nikde ti ho nepodejú.

Spomína si v noci — vo dne
na mamičku, hniezdo rodné.

Keď mu vzrastú krídla krátke,
zaletí si k svojej matke.

Zídete sa v dobrej vôli
tam na rodnom na topoli!“
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e220">
       </a>
       Pršalo zvečera
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Pršalo zvečera
ninini,
umokli svrčkovi
periny.

Zmokla mu halienka,
jejeje,
kdeže sa na nôcku
podeje?

Keby len halienka
na blate,
ale i gajdence
zaliate!

Sedí si plávočka
pri okne,
klobúk má široký,
nezmokne!

„Zima mi, zima mi,
jujujuj!
Nože ma, plávočka,
prenocuj!“

Ľutuje plávočka
suseda:
„Beda ti, gajdoško,
prebeda!

Pod pieckou miesta dosť
pre pána,
budeš mi gajdovať
do rána!“

Dobre je svrčkovi,
dobre je,
piecka ho osuší,
ohreje.

Zadriemal, zadrichmal
v úkryte,
vzbudil sa iba toť
na svite!

Vzbudil sa, zasmial sa,
ninini!
Slniečko suší mu
periny!

Suší mu halienku,
tralala!
kým ráno plávočka
prespala.

No že jej nehúdol
do svitu,
zľakol sa — zutekal
z úkrytu.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e234">
       </a>
       Na tanci
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Išla sova na tanec,
vyfintená veľmi,
pratala sa poza pec,
pratala sa dvermi.

Jak ju vrabec uvidel,
už ho svrbí nôžka:
„Poď, sovička, na tanec,
skočíme si troška!“

Drobčil vrabec strapatý
tance samé nové,
postúpal on na päty
milej pani sove.

„Pozor, vrabče, pozor daj,
ak sa bojíš búrky:
na päty mi nestúpaj,
ani na pazúrky!“

Naľakal sa tanečník,
že mu zdrví kosti —
nik ju viacej nepojal
po tej mrzutosti.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e248">
       </a>
       Hakom-bakom…
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Hakom-bakom,
dohodol sa slimák s rakom,
hihi-hihi,
raz že pôjdu na dostihy
o tú sladkú buchtu s makom.

Vyšli — išli
hakom-bakom,
slimák s rakom
na dostihy
o tú sladkú buchtu s makom.
Kamže prišli?
Hihi-hihi,
jeden hota, druhý čihi.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e262">
       </a>
       Demikát
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Krát, krát, na dvakrát,
varí mačka demikát,
jak ho varí, tak ho varí,
veď to nie sú žiadne čary:
bryndza, cibuľa —
a sa mieša dokola.

Išiel kocúr k večeri,
voňalo mu zo dverí:
„Snáď, snáď akurát
máme dneska demikát?“

Pri večeri zo zvyku
dal sa kocúr do kriku,
že ho páli, že ho štípe,
nechže si to sama chlípe,
že ta dala papriku!

Mačka sa hnevala,
papriku že nedala,
ani bryndze, ani soli,
aby mu len bolo kvôli —
iba viacej vody snáď…

Plačky zjedli demikát…
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e276">
       </a>
       Svadba
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ženil sa komár,
mušku bral,
na svadbe sám si
gajdoval.

„Hej, dudi-dudi
bez groša,
nemusím platiť
gajdoša!“

Mladucha, muška
spanilá,
sama si piekla,
varila.

„Hej, hopsa-hopsa
od zeme,
sami si všetko
pojeme!“
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e291">
       </a>
       Svrčky
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ľudia boží, čo sa stalo,
čo nestalo, tuliti!
Pobili sa svrčky, hudci
popití.

Nikto nevie, prečo sa tam
pobili,
iba muške svätojánskej
pri tej bitke
žiarovôčku rozbili.

Plače muška svätojánska
a narieka pre nehodu,
pre škodu;
ako prejde bez svetielka
cez lavičku, cez vodu?

Keď i prejde cez lavičku,
cez vodičku studenú,
kde si kúpi, kde si kúpi
žiarovôčku zelenú?

„V meste kúpiš žiarovôčku
za dukátik, za zlatý…“
Ale muška iba plače:
„Kto to všetko zaplatí?“

Zmierili sa, radili sa
svrčky, chasa nohatá,
že tej muške svätojánskej
žiarovôčku,
že ju ony zaplatia.

Išli svrčky poza bučky,
leňosi,
gajdovali, tancovali,
vyrobili po groši.

Žeby muška neplakala,
žeby bola bohatá,
kúpili jej žiarovôčku i lampášik
zo zlata.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e305">
       </a>
       Žabiatko
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Keď pršalo, mrholilo,
žabiatko sa narodilo,
žabiatko ver’ silné ani buk,
otvorilo sivé očká, skríklo: „Mama, kŕk!“

A mamička, žabka milá,
veľmi sa mu potešila.
Zavolala zakrátko:
„Poďte, žabky, babky, tetky,
poďteže k nám na posiedky,
máme malé žabiatko!“

Hneď sa zbehli žabky-babky,
znášajú mu nové hábky,
košieľočky, čepčeky a periny
i kolísku z trstiny.

Dokola si posadali,
žabiatku sa radovali:
v celej šírej močarine
nie je také krásne, milé
žiadne iné!

Vítajú ho škrekom-brekom:
„Akože ho, neúrekom,
akože ho nazveme,
čo s ním robiť budeme?“

Dohodli sa s kvikom-kvakom-kvak,
že ho nazvú Žaburiakom, tak!
Okúpu ho v močarine — kvak!
Povijú ho ako iné — tak!

Mamička len hlavou kýva
a do očiek sa mu díva:
„V celej šírej močarine
nie je také krásne, milé
žiadne iné!“

Staré žaby prisvedčujú — kvak,
že je veru, že je veru — tak.

„Papuľku má ani vráta — kvak!“
„Bude spevák ako tata — tak!“

„Očká veľké ako žiadne — kvak!“
„Čo nevidí, neukradne — tak!“

„Ako sane nôžky malé — kvak!“
„Bude majstrom vo futbale — tak!“

Mamička len hlavou kýva
a do očiek sa mu díva,
kolíše ho na podbeli,
objíma ho od radosti
pred očami žabích hostí,
až ho bolí bok.
„Hneď ťa spapám od ľúbosti!“

Preľaklo sa žaburiatko
— skok!
Nikdy viac ho nevideli.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e319">
       </a>
       Prvý máj
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Prvý máj bol, veľký sviatok,
všetko v kvete stálo,
srdiečko sa radovalo,
slniečko sa smialo.

Kvitli kvietky nezábudky,
žlté, biele stonky,
prvosienky, konvalinky,
cingi-lingi zvonky.

A tie zvonky „cingi-lingi“,
hoci bol len piatok,
tak sa všetko radovalo,
že je veľký sviatok.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e333">
       </a>
       Na prechádzke
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Kukulienka „kuku-kuku“,
vábi všetku chásku —
vyšli si aj páni chrústi
pekne na prechádzku.

S kočíkom a slnečníkom,
šli si mama, tatko
a v kočíku pod perinkou
chrústik, malé zlatko.

Vezú, vezú na prechádzku
milé svoje dieťa,
von do poľa zeleného,
medzi samé kvieťa.

Natrhali nezábudky,
na perinku dali,
potom vrelo, preveselo
takto zaspievali:

„Hajaj, búvaj, moje dieťa, hoja hoj,
natrháme v háji kvieťa, púčik môj.“

„Hajaj, búvaj, púčik zlatý, helele,
žeby sladko spalo sa ti,
zaspievame vesele.“

„Hajaj, búvaj, rozvoniava bučina,
lístok sladký, rosy kvapky —
budeže to hostina!“

Tak mu pekne zaspievali,
uspali ho milo,
v kočiariku medzi kvietím
sladko sa mu snilo.

A keď mesiac podvečerom
kukol spoza stromov,
s kočíkom aj slnečníkom
vrátili sa domov.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e347">
       </a>
       Svadba
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Vydávala sova dcéru,
tu-tu-tú,
krásnu pannu Huhulienu
okatú.

Koho znala, povolala
po lese
a nech každý dobré niečo
donesie.

Prišli hostia, prišli zváči,
hi-hi-hi,
každému sa mladá páči,
hi-hi-hi!

I zať mladý pyšne hľadí,
hu-hu-hu,
veru by ju nezamenil
za druhú!

Po hostine, po veselí,
kvaky-kvak,
ešte ktosi letí, trieli
ani drak.

„Kto to ešte? Kto sa kníše
na jedli,
keď sme my už všetku kašu
pojedli?“

Prišla ešte nepozvaná,
kvaky-kvak,
stará pani, pani vrana,
kvaky-kvak!

„Kde si sa tu, vrana, vzala,
hu-hu-hu,
ešte si sa nečesala,
hu-hu-hu!“

„Čo sa tebe, čo sa marí,
kvaky-kvak,
ja sa češem iba zjari,
veru tak!“

Ohlási sa sýkorienka:
„Cinu-cin!
Ja sa češem každé ráno,
i môj syn!“

Vysmiali ju, starú vranu,
ha-ha-ha,
nedali jej ani kúsok
piroha.

Vrkla vrana: „Čo som, to som,
smejte sa!“
A letela s dlhým nosom
do lesa.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e361">
       </a>
       Sršeň
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Na zelenej pažiti
domec tŕním ovitý,
v domci tom
sršeň býva srditý.

Zavčas rána, zavčasu,
hrá si sršeň na basu,
veľký pán, sebe sám
hudie sršeň-starigáň.

Počuli tú muziku
tanečnice zo zvyku,
drobné mušky-chocholušky,
i dali sa do kriku:

„Starý pán, zahraj nám,
keď už hudieš sebe sám!
Ak nám zahráš kalamajku,
kúpime ti peknú fajku,
zahraj nám, starý pán!“

Pomyslel si, lakomec,
že to bude dobrá vec:
ak im, hľaď, bude hrať,
peknú fajku bude mať!

Zhúdla basa pri boku,
zhúdla nôtu hlbokú
a tie mušky-chocholušky
hopsa, hopsa, do skoku!

Sedel sršeň ani tieň,
vyhrával im celý deň,
hrá im polku, kalamajku
a teší sa na tú fajku,
až tam zaspal ani peň.

Na zelenej pažiti
domec plotom ovitý
a pod plotom
drieme sršeň srditý.

A nad plotom hopsa-hoj,
chi-chi-chi-chi, mušiek roj.
Ani fajku nekúpili
a sa dobre vykrútili:

starý pán
odspal fajku, starigáň.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e375">
       </a>
       Čmeliak muzikant
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Od času, do času
hrával čmeliak na basu,
na basu, na čelo,
hopsa! hopsa! veselo.

„Zahraj, čmeliak, na moj verku,
hneď ti dáme po halierku.
Dú-dú-buch-buch-buch,
zarobíš si na kožuch!“
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e389">
       </a>
       Micka gazdinou
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Najal Muro na hodinku 
mačku Micku za gazdinku:
„Sám som iba, nemaj strach,
budeš variť iba hrach.“

Za gazdinú Micka šla,
s hrachom krúpy varila,
i umýva hrnce, misky,
zalizuje mlsné pysky,
a kým varí krúpy s hrachom,
sliedi pôjdom, sliedi dachom,
po dome i okolo,
kde je, aby nebolo.

Stráži Muro, stráži dom,
dom i dvor a čo je v ňom.
Zatiaľ Micka, cupy-dupy,
varí hrach a s hrachom krúpy,
i slaninku do jedla,
a keď to už uvarila,
sama všetko pojedla.

Zazvonili naposled,
zazvonili na obed.
Ide Muro natešený,
že je už hrach uvarený,
no čo nájde? Milý pane,
hrnce, misky vylízané
a gazdiná na peci
drieme sťa myš na vreci!

Čo mal robiť? „Hav!“ a skok!
A gazdiná na oblok!
Gazda za ňou oblokom,
i po dvore širokom.

Jaj, bol vám to des a strach!
Za tie krúpy, za ten hrach
mačku Micku Muro pes
naháňa vám ešte dnes.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e403">
       </a>
       Hudie svrček
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Na tej lúke, za tým plotom,
švrk,
hudie svrček o čom — o tom,
švrk,
od večera nemýlene
hudie svojej mladej žene,
švŕk-švŕk.

A tá jeho žena mladá,
švrk,
tá je rada, tá je rada,
švrk!
Koľko svrček nagajduje,
toľko ona odtancuje,
švŕk-švŕk.

Tancuje dnes ako včera,
švrk,
od rána až do večera,
švrk!
Večer sadne na podstienku,
vyšíva mu košielenku,
švŕk-švŕk.

Košielenku samé zlato,
švrk,
že jej hudie, to mu zato,
švrk!
A zas drobčia a zas hrajú,
tak sa ony dobre majú,
švŕk-švŕk.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e417">
       </a>
       Zvala sojka
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Zvala sojka spoza vody
dudka-mutka na jahody:
„Dudku-mutku, neseď v kútku
ako v smútku!
Slniečko tak krásne hreje
a jahôdka sladká zreje —
poďže so mnou na pochúťku!“

Ale dudok tvrdohlavý,
že mu dobre doma, vraví,
svoje múry že si kúri,
z nich ho nikto nevydurí.
A len dudre a len hudre:
„Nebolo by veru múdre!
Na jahody, na výlety,
nechže idú naše deti!
Ani sa ti nevyplatí,
ubabreš si pyštek zlatý!
Nechaj výlet, nechaj kvet,
poď si ku mne posedieť!“

Tak ju volá, tak ju prosí
a že jej dá dobré čosi.
Uviazala čepček nový,
zašla sojka k susedovi.
Ale sotva vojde dnuká,
iba hľadí — iba kuká:
sused v kožuch zaodetý,
po svetlici plno smetí,
a ten zápach a tá spara —
veď ten oblok neotvára!
A len sojku núka veľa,
by si uňho posedela.

Poďakuje, zaďakuje:
„Ej, ej, mutku, divno tu je!
Čo to, sused, čo to stváraš,
veď ty oblok neotváraš!
A tá spara — ako je to?
Vyvetrajže, veď je leto!“

Ale dudok len sa díva,
že tak býva odjakživa,
že rád teplo, že to zbaví,
že mu dobre, že je zdravý.
Nechže sa len pobaví,
kým on dačo pripraví.

Varí dudok na parádu,
varí kávu, čokoládu,
a kým varí, sojka smelá
v smiechu celá
do hájička uletela.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e431">
       </a>
       Sova na trhu
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ide sova do trhu,
huhuhu,
nesie reďkev v batohu,
huhuhu.

Na klát sadla na rohu,
huhuhu,
ťahá reďkev z batohu,
huhuhu.

Prišli kupci-hladoši,
huhuhu,
chceli kúpiť po groši,
huhuhu.

„Tetka sova, ako dáš?“
Huhuhu!
Ona vrkla: „Na rováš,
huhuhu!“

Svieti slnko zubaté,
huhuhu,
zdriemla sova na kláte,
huhuhu.

Vyšiel mesiac za rohom,
huhuhu,
sova s prázdnym batohom
huhuhu.

Celou cestou dudrala,
huhuhu,
že tak lacno predala,
huhuhu.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e446">
       </a>
       Kozy
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Do jarmoku v páre
vezú kozy v káre,
stáli — nepredali,
čo by darmo dali!

Koza koze šepce:
„Tu nás nikto nechce!
By sme boli mladé,
pošime si čepce!“

Žeby boli vábky,
pošili si kápky,
ale márna rada;
každý mladú hľadá.

Koza koze šepce:
„Márne naše čepce!“
Mladú kozu kúpi
i ten, čo je skúpy.
Starú nikto nechce,
iba ak je hlúpy!
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e460">
       </a>
       Hostina
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Zozval kohút družinu
na velikú hostinu.

A mal iba hotové
jedno zrnko makové.

Hľadia kury zľakané,
kto to zrnko dostane?

Žeby nebol hnev a klam,
zobol kohút zrnko sám.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e474">
       </a>
       Staval vrabec
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Staval vrabec pod mlynom
chalupu i s komínom.

Znášal slamu, seno, vňať,
aby bola ani hrad!

Veje vietor, hopsasa,
chalupou mu potriasa.

Jeho žena na plote
prizerá sa robote:

„Keď už staviaš, keď už zhon,
stavaj, mužu, na betón!“

„Čo ty, žena, čo ty vieš,
či ty stavbe rozumieš!
Ty len kvákať kvaky-kvak!
Jak môj otec, i ja tak!“

Stavia vrabec výskoky
z plevy komín vysoký.

Veje vietor, hopsasa,
komínom mu potriasa.

Kričí žena spod plota:
„Planá je to robota!
Keď už staviaš, keď už zhon,
aspoň komín na betón!“

„Čo ty, žena, čo ty vieš,
či ty stavbe rozumieš!
Ty len kvákať kvaky-kvak!
Jak môj otec, i ja tak!“

Zadul vietor pod mlynom,
zrútil dom i s komínom.
Skríkla žena: „Čimčara!“
Zabil komín murára.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e488">
       </a>
       Do školy!
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Zhora a či oddola
prišiel rozkaz do dvora,
či sa páči, či sa nie,
že sa začne učenie.
Zavčas rána, za zory,
všetky deti do školy!

Bol to, ľudia, bol to zhon,
keď to dali na bubon!
Čo len zdravé nôžky malo,
do školy sa všetko bralo,
všetko chcelo do školy,
aby hlúpi neboli.
A mamičky, ako znali,
detičky si pristrájali:
kravička si teliatko
učesala, dieťatko,
prasiatko sa umývalo,
žriebätko sa učesalo,
len kozička rohatá,
že pôjde i strapatá.

A tak išli, pár i pár,
pod pazuchou šlabikár:
zajačik s prasiatkom,
teliatko s žriebätkom,
ovečka s kozičkou
a psíček s mačičkou.
S nimi vážny ako nik
malý sivý somárik.

Do školy keď prišli, pane,
všetko bolo nachystané.
Straka, rapotačka veľká,
bola pani učiteľka.
Hneď ich v svojej dobrote
usádzala po plote.
Ale žiaci, neboráci,
neboli ver’ žiadni vtáci:
ako boli všetci v rade,
popadali dolu z plota
a našli sa na hromade —
a bol z toho napokon
iba veľký smiech a zhon.

A keď ticho nastalo,
učenie sa začalo:
pani straka rapotala,
„a-b-c-d“ predriekala,
abecedu, ba i „krát“
predriekla im nastokrát.

Ale chyba — chyba lávky!
Žiaci mali tvrdé hlávky,
nechápali, čo to, čo je,
každé húdlo iba svoje:
teliatko „mú“
a „hu-hu-hú“,
ovečka „bé“,
kozička „mé“,
mačička „miav-miav-miav“
a psíček „hav-hav-hav“,
koníček „hi-hi-hi“,
somárik „iá-iá-iá iá…“
Zajačik, ten sa len díval,
smial sa a chvostíkom kýval.

Ale straka neprestala:
rapotala, rapotala,
„a-b-c-d“, ba i „krát“
predriekla im tisíckrát.
Učila ich bez prestávky.
Ale tvrdé mali hlávky!
Každé iba po svojom
odriekalo s pokojom:
kozička „mé“,
ovečka „bé“,
teliatko „mú“
a „hu-hu-hú“,
mačička „miav“
a psíček „hav“,
koníček „hi-hi-hi“,
prasiatko „kvik-kvik-kvik“
a malý somárik ako nik:
„I-á — i-á — i-á…“
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e502">
       </a>
       Rozprávka
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Hor’ za komínom na stĺpku
vrabci tam majú chalúpku.

Keď im ju slnko vyzláti,
sú šťastní v nej a bohatí.

Keď večer klope na dvere,
sedia si v teple, v dôvere.

Krpčeky tata opráva
a rozprávky im rozpráva.

O vrabčom raji, o vtáčku,
o zlatom pierku, zobáčku.

Až budú sviatky veliké,
že všetci pôjdu k muzike!

„Akéže sviatky — du-du-dú,
koláče akže nebudú!“

„Poproste mamku, poproste,
na múku žitka nanoste!“

Prosili mamku, prosili,
na múku žitko nosili.

Hlási sa myška vesele,
že im to žitko zomelie.

I bez mýta, i bez mierky,
len nech ho sypú do dierky!

Sedí si myška na peci,
vyjedá žitko vo vreci.

Smeje sa pritom od rána:
„Nosia mi — ani pre pána!“

A za komínom: „Du-du-dú,
už tie koláče nebudú!“
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e516">
       </a>
       Čin-Čin-Čan
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Chodil vrabčiak do školy
celý rok i dopoly.

Kúpil tata šlabikár
pre vrabčiaka za toliar.

I tabuľku s písatkom
na motúzku na krátkom.

„Uč sa, vrabčiak, nabok žart,
bude z teba muzikant.

Bude z teba veľký pán,
chýrny spevák Čin-Čin-Čan.“

Chodil vrabčiak, dobrý syn,
do školy toť za komín.

Tam sa učil „čimčari!“
od jesene do jari.

Večer, zrána mnohokrát,
abecedu, ba i „krát“.

Tam sa učil správne žiť!
Tak sa učil múdrym byť.

Už je vrabčiak učený,
už sa v lete ožení.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e530">
       </a>
       Mlynárka
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Za vodou, v mlyne
pod brehom
melie sa žitko
úbehom.

Zmelie ho chvíľku
za krátku
mlynárka v sivom
kabátku.

Mlynárka, myška
ušatá,
pre svoje melie
mýšatá.

„Mýšatká moje,
myšičky,
meliem vám múku
z pšeničky.

Pšeničky zrnká
všakové,
budú z nich buchty
makové.“

Kým sa to žitko
zomlelo,
hopkali myšky
veselo.

Keď prišli domov
po škole,
už boli buchty
na stole.

„Hryzkajte, zlaté
mýšatá,
hostinka je to
bohatá!“

Počul i kocúr
novinu,
pribehol na tú
hostinu.

Ako ho myšky
zočili,
za piecku hneď sa
pokryli.

Sedí si kocúr
v pohove,
pojedol buchty
makové.

A o chvíľočku,
o krátku,
mlynárku v sivom
kabátku.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e544">
       </a>
       Pyšný syseľ
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Slnko páli, slnko hreje,
na doline žitko zreje,
zreje žitko bohaté —
ako zlatom poliate.

Od včasrána na úvrati
starý syseľ žitko mláti,
veje, nosí pod horu,
kde má dom i komoru.

Nenaorie, nenaseje,
tam naberie kláskov, kde je;
i keď málo úrody,
jemu vždy sa urodí.

„Nech si kto chce robí, žobre,
mne je dobre — mne je dobre:
keď ožltne klásovie,
mlátim žitko hotové.

Kým sa gazda trápi, morí,
ja len zveziem do komory,
nemám ženy, som len sám,
zlaté žitko, dosť ťa mám!“

Zhodil z pleca starosť všetku,
roztiahol sa na prípecku:
„Práce na dnes dosť — ba moc!
Pospime si — dobrú noc!“

Vonku slnko páli, hreje,
syseľ sa i zo sna smeje,
spí si sladko — tíš a mier…
Zrazu — šust mu za golier!

Skočí syseľ sotva živý,
letí svetom ani divý,
ale jedno predsa vie:
že svoj dom viac neuzrie!

Zletel zhora v divom cvale,
vryl sa pod snop na úvale,
stadiaľ zreval spod snopa:
„Rata, sysle, potopa!!!“

Čo to bolo? Ale — hračka.
Chlapci, že vraj oblievačka,
sliedia poľom — napokon
vyliali ho z diery von.

A z chalupy spoza dverí
posmešne sa bieda škerí:
„Kde ti žitko zo zlata?
To za pýchu odplata!“

Slnko hreje, slnko páli,
na strnisku syseľ žiali,
prechorený od strachu,
v premoknutom kožuchu.

Nemá žitka, nemá domu
(proti zime ešte k tomu):
ráno ešte veľký pán,
večer biedny starigáň.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e558">
       </a>
       Výplata
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Zavčas rána, na svite,
klope pavúk srdite
ako sused, v dôvere,
pani muške na dvere:
„Vstávaj, muška, obuj boty,
pôjdeš ku mne do roboty,
za stravu a dobrý plat
budeš variť, šiť a tkať.

Deň je krátky, veru áno,
prídi skoro, včasné ráno.
Ak neprídeš, ako chcem,
ja ťa, muška, ja ťa zjem!“

Plače muška v komore:
„Už ja zomriem naskore!
Či ta pôjdem, a či nie,
už ma pavúk, už ma zje!“

Chodí muška do radu
po susedoch o radu,
až jej sused krutohlavý,
starý sršeň, takto vraví
ako dobrý kamarát:

„S tebou, muška, pôjdem rád.
Ja som sršeň sršnatý —
ten to dobre zaplatí!“

Na druhý deň za rána
ide muška schystaná
a s ňou ide, pre istotu,
k pavúkovmu domcu, plotu,
starý sršeň vysmiaty:
„Ten to dobre zaplatí!"

„Vstávaj, kmotre, obuj boty,
vediem slúžku do roboty.
Za stravu a dobrý plat
bude variť, siete tkať.“

Potešil sa pavúk: „Ľa!
jednu volám — prišli dva.
Vitajteže, milý hosť,
pre oboch tu práce dosť,
posaďte sa do kúta!“
pavúk milo hrkúta.
A v tom kúte pre obeť
roztiahnutá bola sieť.

Muška, preblednutá v líčku,
sadla skraja na lavičku,
ale sršeň-starigáň
rozvalil sa ako pán
za stôl v kúte, smelý chlap —
hneď bola sieť samý zdrap.
Skríkol pavúk srdnatý:
„To mi ktosi zaplatí!“
A prv než ten zatuší,
chytí sršňa za uši.

Ale sršeň nelenivý,
vychytil sa ako divý,
hádže-sádže buch-buch-buch
pavúkovi na kožuch.

Kričí pavúk: „Jaj!“ a „ach!“
Ľudia moji, to bol strach!
Za susedu, pani mušku,
zbil ho ako hnilú hrušku.

Za tým činom, hrozným činom,
skryl sa pavúk za komínom
a tí dvaja veselí
v smiechu domov leteli.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e572">
       </a>
       Rak sa žení
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Zmyslel si rak
v jeseni,
že sa k hodom
ožení.

Že si vezme
vdovicu,
z mlynskej hate
račicu.

Vdova na tú
novinu
vystrojila
hostinu.

Tri dni piekla,
varila,
aby si ho
uctila.

Štyri dni sa
strojila,
aby sa mu
páčila.

Päť dní je už
na ceste
pán rak k svojej
neveste.

Ide,ide,
ale kam?
Len sa motá
sem a tam.

„Raku, raku,
hlúpy rak,
veď ty ideš
naopak:

krôčik napred —
naspäť krok,
ký to kedy
videl zmok?“

Ale pán rak
s pokojom
ide si len
po svojom.

Prišiel ráčik
rohatý
domov, miesto
ku hati.

Vdova plače
v kútiku
pre tú hanbu
velikú.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e586">
       </a>
       Kmotry
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Na fašiangy, v tamtú stredu,
prišla kmotra na besedu.

Víta si ju pani Cila:
„Ach, vitajte, pani milá,
sadkajte si — tuto, prosím…“

„Jaj, keď sa ja náhliť musím,
som len na skok.“ — „Daj sa svete,
na kávičku zostanete?“

„Nuž ak musím… len nie sladkú!“
„Jaj, či máte peknú šatku!“
„Kúpila som v lanskom roku
v Radvani ju na jarmoku.“

„Krásna! Ale tak by riekla,
čierna by vám lepšie sekla.“

„Keď dnes všetko v bielom chodí
a ja rada podľa módy…“

„Ja zas nikdy, kmotra Mica,
nebola som parádnica,
podľa módy chodiť — inu:
ja nechcem vyjsť na mizinu.“

„Pravda,“ Mica chvostom vrtí,
„vy zas radšej na maškrty?“

„Ja nie — verte!“ vážne vraví.
„A čo doma? Či sú zdraví?“
obracia reč kmotra Cila,
keď ju Micka zahanbila.

„Tak po troške by sme boli…
iba mňa vše hlava bolí —
od starosti — o tie dietky:
tu im treba hračky, pletky,
a tu zasa platiť školy.“

„Mne tá starosť nie je známa,
ja si deti učím sama!
Macíka myš lapať, Minku
zakrádať sa na slaninku.“

„A či jej je u vás veľa?“

„Jajáj, kmotra, tabla celá!
A to koľká… Lenže iba
je tu jedna veľká chyba:
ak sa chytro nepoberie,
privrú ti chvost medzi dvere…“

„Jaj, či sú to mrzké cviky!
U nás máme iné zvyky:
mňa, kmotrička, moja pani
posadí vám do smotany.“

„Aha, aha, vieme, vieme,
ak sa jej prv nachlípeme,
však? A potom milú dušku
metlou dobre po kožúšku!“

Jaj, či sa len kmotra Cila
na takú reč zahanbila!

Hneď sa kávu variť brala.
Ale Micka nečakala.

Rada svojmu fígľu, žartu,
odišla bez olovrantu.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e601">
       </a>
       Gajdoš Muro
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Drieme Muro, zo sna zíva,
tŕn-tŕn-tŕn…
pekné čosi sa mu sníva,
tŕn-tŕn-tŕn…
že mu myšky-chvostikuľky
samy lezú do papuľky,
tŕn-tŕn-tŕn…

Vonku prší, len sa leje,
tŕn-tŕn-tŕn…
Murka v suchu kožuch hreje,
tŕn-tŕn-tŕn…
Ale zato — buď mu chvála! —
ani chvíľu nezaháľa,
tŕn-tŕn-tŕn…

Ako slýchal od mamičky,
tŕn-tŕn-tŕn…
gajduje si na gajdičky,
tŕn-tŕn-tŕn…
gajduje si, pieseň spriada
a do piesne fígle vkladá,
tŕn-tŕn-tŕn…

Tŕňové,
vŕbové,
osikové,
rakytové,
to sú všetko
drevá dobré…
tŕn-tŕn-tŕn…
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e615">
       </a>
       Sánkovačka
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Čože sa to v snehu borí?
Čože sú to, aké stvory?
Azda chlapci? Veru nie,
tí dnes majú učenie.

Ani chlapci, ani vtáky,
musí to byť zázrak dáky:
chvostík — hlávka ušatá…
Jaj, veď sú to líšťatá!

Sotvaže tá cháska vstala,
mamka na ne zavolala:

„Von sa, deti, chu-chu-chu,
celý svet je v mäkkom bielom
kožuchu!“

Vyleteli ani strely.
„Jajaj, svet je celý biely,
samý sneh a samý ľad —
ideme sa sánkovať!“

„Sánkovať sa?… Ozaj, milí,
ale ako — keď nám sane
nekúpili?“

„Aké sane — načo sane?
Na chvosty si posadajme!
Kto je smelec, kto je pán,
poletí sťa eroplán!“
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e629">
       </a>
       Tanečnice
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Tancujú si tanečníčky,
tancujú,
po zelenej po pažiti,
po trávičke
cifrujú.

„Slnko hreje, veselo je,
hojaja!
žiadna sa tak nezatočí,
neposkočí
ako ja!“

Tancuje si tanečníčka,
tancuje:
„Hopsa-rasa!
Mladá chasa,
veselo sa —
jar tu je!“
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e643">
       </a>
       Malá Lila
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ochorela bába Lila,
ochorela, ach!
Žalúdok si pokazila,
bože, to je strach!

Vybrala sa k lekárovi
Vierka s Lilou hneď:
„Vyliečte ju, nech to stojí,
čo aj celý svet!“

Liek sa našiel… neúrekom
dobrý ani med:
najedla sa kaše s mliekom,
zdravá bola hneď!
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e657">
       </a>
       Chorý medvedík
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Čo sa stalo medveďkovi,
či je chorý?
Neje, ani nesmeje sa,
nehovorí.

Včera zrána dupkal,
skákal ani divý,
a dnes je už ani mŕtvy,
ani živý.

Iba sedí, iba hľadí,
celý v strachu,
ani dáky učupený
hríbik v machu.

Ľutuje ho, ratuje ho
Anka malá,
na bruško mu obklad dala,
hrdielko mu zaviazala.

I kašičky navarila
a mu vraví:
„Jedz, medvedík! Jedz, medvedík,
budeš zdravý!“

Márne boli všetky lieky
do radu,
musel Macko k lekárovi
po radu.

Doktor prezrel, poklepal ho
trošičku,
predpísal mu špenát, ba i
mrkvičku.

Doniesla mu sladkej mrkvy
Anička,
hneď bol Macko zdravý ako
rybička.

Ráno zasa dupkal, skákal,
robil huk,
od mrkvičky, od špenátu —
Valibuk!
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e671">
       </a>
       Smelý Vladko
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ja som smelý, ja som šuhaj
ako buk,
nehodí ma o zem ani
Valibuk!

Dupnem nohou — kocúr v behy
od strachu,
plesnem dlaňou — už sú vrabce
na dachu.

So mnou nech sa nik nechytá
za pasy —
ale ak chce, nech sa hnedky
ohlási!

Keď ho lapím, keď ho zdrapím -
ani muk!
lebo ja som smelý, silný
Valibuk!
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e685">
       </a>
       Divadlo
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       V tej našej záhrade,
v tom našom humne,
schodia sa chlapci aj
dievčatá šumné.

Čože sa schodia?
Čože tam majú?
Oni tam bábkové
divadlo hrajú!

Majú tam, majú
za stienkou, za tou,
Janíka-hrdinu
s princeznou zlatou.

Majú tam kráľovnú,
mocného kráľa,
Gašparka-šibala
i Pecivála.

Deduško sivý
diví sa, diví:
nikdy svet nevidel
takéto divy!

Pecivál hlúpy
koňa si kúpi
a potom, pane,
kráľom sa stane!

Gašparko ľúty
s drakom sa vrúti,
Pozorko od divu
chvostíkom krúti.

Všetko sa bojí,
všetko sa ľaká,
či Janko-hrdina
zabije draka.

Zabil ho, zdrvil,
sťaby bol blato,
dali mu kráľovstvo
s princeznou za to.

A potom veselie
veliké bolo,
Gašparko tancoval
odzemok, kolo.

Tancoval polku,
skákal a výskal,
gajdoš mu gajdoval
a čert mu pískal.

A potom koniec…
zazvonil zvonec,
že je už divadlu,
že je už koniec!
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e699">
       </a>
       Novina
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Čujte, ľudia, aká u nás
novinôčka
hnedky zrána:
v našej izbe zrazu stojí
kolísočka maľovaná!

V kolísočke — kde sa vzalo
tam sa vzalo,
milý pane —
leží čosi, pekné čosi,
u nás nikdy nevídané!

Ružové je celučičké
a má oči —
očká sivé…
Búva pekne ani z cukru
a je živé — a je živé!

Plakalo to v kolísočke,
vzbudilo nás skoro k ránu,
má to rúčky, má to nôžky
ani bábka z porcelánu!

Malinké je — malilinké
ako hračka,
ale v hneve,
ak mu hnedky papať nedáš,
ako plače! Ako reve!

Kto nám poslal, podaroval
maličkého
toho pána?!
Priniesol ho od močiara
bocian vraj a či vrana.

Kto ho niesol, kto neniesol,
nechže si len
vedel rady:
keď ho máme, nepredáme,
lebo si ho máme radi!
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e713">
       </a>
       Malý vojak
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Hurá! hoja, hoj!
bude vojna, bude boj!
Môj koníček maľovaný
už je pekne osedlaný,
hurá! hoja, hoj!
bude vojna, bude boj!

Šabľa pri boku,
môj koníček do skoku!
Je šablička, je drevená,
ale ostro nabrúsená —
hurá! hoja, hoj!
bude vojna, bude boj!

Kto sa nebojí,
nech mi vyhne v pokoji,
a keď by chcel bitku smele,
ja sa skryjem do postele!
Hurá! hoja, hoj!
nech je vojna, nech je boj!
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e727">
       </a>
       Jazdec
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Hľaďteže ho: ktože je to,
čože je to, aký pán,
čo si sedí na koníku
ani dáky kapitán?

Koník vraný, osedlaný,
nôžkou hrabe na guráž 
a ten jazdec — na moj veru,
nuž veď je to Vladko náš!
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e741">
       </a>
       Naša Anka
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Naša Anka, veru tak,
do všetkého hybká,
do učenia ako rak,
do tanca sťa rybka.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e756">
       </a>
       Muzikanti
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Muzikanti, muzikanti,
komu hráte?
Ej, či vám to dobre ide —
či to znáte!

Jožko „bum-bum!“ na rajnicu
trepe, búši,
ľudia moji, ratujte si
zdravé uši!

Anka pritom pomáha mu
veľmi jare,
„tiny-tiny“ na košíku,
na gitare.

A ten bubon zuní-duní
vyše miery,
zaslúžia tí muzikanti
po halieri!

Dáme veru po halieri
i groš k tomu,
nechže nás len nevyženú
všetkých z domu!
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e770">
       </a>
       Už ho vezú!
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Čo sa stalo, milé stvory?
Leží Bodrík, leží chorý…
Musí to byť veľká muka,
keď tak stoná, keď tak kuká.

Obstali ho dookola
Janko, Ďurko, malá Oľa,
ľutujú ho, lamentujú:
„Ach, náš Bodrík, ach, jaj, jujú…“

Čože sa mu asi stalo?
Čo tak Bodra spopáckalo?
Veru, veru neúrekom
objedol sa kaše s mliekom.

Čo s ním teraz — proti noci,
veď tu zhynie bez pomoci!
Nože chytro dáke lieky,
vôdky, prášky z apatieky!

A či — ešte kratšia cesta,
rovno zaviesť ho do mesta,
tam ho lekár zhojí, zlieči
i bez strachu, i bez rečí.

Prikročili hnedky k činu:
ukryli ho pod perinu,
i vôdky mu dali z bezu 
a ho vezú — už ho vezú!

Smial sa, šelma vybíjaná,
že ho vezú ako pána,
že mu dali vôdky z bezu,
že ho vezú — že ho vezú!

A tu v ceste — aké divy!
Keď kukali, či je živý,
skočí Bodro! Tristo koní
toho viacej nedohoní!
Prv bol doma ako oni.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e784">
       </a>
       Tajnosť
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Chodí Lacko zamyslený,
húta, myslí čosi…
Čože mu je? Vari fígle
v svojej hlávke nosí?
Čoby fígle! Veď je vážny,
mlčí ani skala,
ticho hryzká do jabĺčka,
čo mu mamka dala.

Čuduje sa starý otec,
spytuje sa Lacka:
„Bola v škole ,šticovanka‘
a či iba ,packa‘?“
Ale Lacko krúti hlavou:
„Ani jedno — viete —
dačo iné! Starý otec,
no, či uhádnete?“

Starý otec húta, myslí,
rád by… ale skrátka:
neuhádol! Ťažká bola
vnúčikova hádka!

A náš Lacko sa aj smeje,
aj mu trochu ľúto,
že sa starký darmo trápi
pre hádanku túto.

„Ach, už vám to radšej poviem,
veď sa radi máme,
no mama mi zakázala:
nepovedzte mame!“
Starý otec sľúbil mlčať
ani hluchá stena.
„Starký, ja sa veršík učím
na deň vášho mena!“

Starký sľúbil mlčať o tom.
„A je dlhý — krátky…?“
„Dlhý veru, zo tri slohy,
v každej štyri riadky!“

A ste mali potom vidieť,
keď prišiel deň mena,
koľko na starkého tvári
bolo prekvapenia!

Objíma si svojho vnuka,
po vlasoch ho hladká
a korunku novučičkú
dal mu do prasiatka.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e798">
       </a>
       Klásky
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Zbierame klásky
na úvrati,
každučký plný,
každý zlatý.

Mamička zem im
život dala,
nebeská rosa
polievala.

Červené maky
lôžko stlali,
aby si sladko
buvikali.

Kolísal vetrík
z javoriny,
zavieval piesne
na doliny.

Kolísal vetrík
bez prestávky,
navieval sníčky
na ich hlávky.

Zbierame klásky
poľahúčky,
každučké zrno,
plné múčky.

Zrniečka žitka,
zimné spáče —
zomelie mlynár
na koláče.

Zomelie nám ich
mlynské kolo,
aby už deťom
dobre bolo!
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e812">
       </a>
       Jožkov žart
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Jožko, veľký umelec,
majstrovskú raz spravil vec,
podarenú velice:
panáka toť z tekvice.

Oči vám mal ani vrah,
zuby škeril, že až strach,
keď v ňom sviecu zažal, tak
strigôň to bol a či drak?

Čo s ním teraz? „Miško, čit!
Niekoho ním postrašiť,
dať ho niekam, chu-chu-chu,
ktosi zvýskne od strachu!“

A keď bolo k večeru,
ta ho dali, ta veru,
pre najväčšiu premávku
susedovcom na lávku
a lapaji premilí
pod lávku sa ukryli.

Ide tetka uličkou,
nesie kanvu s vodičkou,
zamyslená, v prestávke,
zastane si na lávke.

Zrazu pozrie… Preboha,
aká to tu stonoha?
Oči to má, zuby, nos —
„Rata, ľudia, svetlonos!“

Skríkne — praští kanvicou,
letí naspäť ulicou…
A pozrite na tých dvoch —
oba mokrí ani doch!
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e826">
       </a>
       Hav! hav! hav!
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Ľaľa! psíček-kamarát!
Čože by si, čože rád?
Sedíš si tu, íkom-fíkom,
ani kmotor pod rebríkom,
nože, vrav!
A on iba: „Hav! hav! hav!“

Hráš sa azda na skrývanky,
že máš oči ani plánky?
A či vidíš dáke divy,
ani mŕtvy, ani živý,
nože, vrav!
A on zasa: „Hav! hav! hav!“

Aha, pánko! Už nám trošku
svitá v ume, brieždi v rožku:
ty by si sa iste rád
chcel dať fotografovať?
Nože, vrav!
A on: „Áno — hav! hav! hav!“

No len poseď v svojom kútku
(odblesknú ťa za minútku),
ako káže dobrý mrav:
budeže to za parádu,
keď ťa dajú do výkladu,
aby každý videl, vedel,
ako si si pyšne sedel!
Nože, vrav!
A on: „Áno — hav! hav! hav!“
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e840">
       </a>
       Naša Mica
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Naša Mica, parádnica,
(toť nie dávno ani)
ľahla si vám na pohovku
ako veľká pani.

Vonku prší, len sa leje,
všetko v daždi tonie,
Micka myšky lapať nechce,
nuž vám vzdychá, stonie,

že je ona veľmi chorá,
na smrť chorá vcelku:
že má lámku, že má nádchu,
že má chrípku veľkú.

Keď si chorá — nuž si chorá,
akáže ti rada?
Počkaj, Mica, falošnica,
veď ty vstaneš rada!

Dali sme jej biely čepiec
a naň peknú mašľu,
prášky proti lámke, nádche,
sirup proti kašľu.

Ba i vejár sme jej dali,
by sa ovievala,
a zapreli dobre dvere,
aby tíško spala.

Leží Micka na pohovke
ani pani, v suchu,
že nás všetkých oklamala,
usmieva sa v duchu.

Zrazu šuchot… čože je to?
Čože sa to deje?
Vonku v piecke škvrčí čosi,
chutná vôňa veje.

Mažiar cvendží, nôž sa ostrí,
všetko dobrá značka!
Jaj, to iste budú sviatky
a či zabíjačka!

Skočí Mica natešená,
čepiec o zem hodí:
„Budeže to polízačka,
budúže to hody!“

K dverám letí… Čože je to?
Dvere zaprel ktosi…
„Miau, miau! Nože pustite ma!“
naľakaná prosí.

„Ty si chorá, Micka naša,
ležkaj bez prekážky,
máš tam všetko, čo ti treba,
medicínku, prášky!“

Jaj, že lieky! Veď je zdravá!
(Už i pravdu povie.)
„Ty len búvaj, tu, hla, Pozor
i za teba poje!“

Oplakala Micka mačka
svoje žarty, hádky:
„Nikdy taká zabíjačka,
nikdy také sviatky!“
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e854">
       </a>
       Prvý sneh
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Čože sa to dolu belie?
Čože je to za páperie?
Prikrylo už dvor i breh —
jaj, veď je to prvý sneh!

Zvýskli chlapci od radosti.
Budeže to veselosti!
Plná ho je ulica —
budeže to sanica!

Sťa na povel v okamihu
odhodili hračku, knihu,
čiapku v hrsti — veselí
na ulicu leteli.

Hopsa, chlapci, kto je smelec,
v snehu spraviť kotrmelec?
Myslíte, že váhajú?
Už sa v ňom aj váľajú!

„Čože len to!“ — Ďurko vraví, —
„ale ,vŕbu‘ kto z vás spraví?“
A sám prvý na brehu
už sa stavia do snehu.

Všetci stíchli — ale nato
už aj dobre dostal za to.
Práve keď tam chvastal sa,
bác! mu guľa do nosa!

Jaj, či sa to zrazu zmlelo!
Čo len ruky malo, smelo
mieri, hádže gule — hoj,
bude vojna, bude boj!

Ľudia moji, rata, rata,
sklbčila sa smelá čata,
letia bomby ulicou —
kryte uši čapicou!

A tak sa vám bili, mleli,
kým neskríkol ktosi smelý:
„Dosť už, chlapci, nech je mier…
Mne už kvaclo za golier.“

„Hojha! vojak!“ v smiech sa dajú,
„choď, mamka ti ofúkajú.
Čože je to za baba,
koho v snehu oziaba!“

Ale večer, tichí všetci,
prišuchli sa k teplej peci
a krotkí tam sedeli
ani muchy v kyseli.
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e868">
       </a>
       Snehuliak
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Kde sa vzal, tu sa vzal,
pri záhrade ráno stál,
čiapku sivú,
hlavu krivú
a fajku vám v ústach mal.

V košieľke, neborák!
Čože je to za panák?
Zasmiala sa
mladá chasa:
„Jaj, veď je to snehuliak!“

„Hopsasa, kamarát,
poďže sa ty s nami hrať,
hádzať sniežkom,
dolu briežkom
veselo sa sánkovať!“

Ale on ani muk,
čo s ním aký robia huk.
Či sa bojí,
že tak stojí
ani svätý Nepomuk?

A keď sa nahrali,
do školy ho volali:
„Lepšie predsi
k teplej peci,
,krát‘ sa učiť pomaly!“

A tu on napokon
uškrnul sa pod nosom,
tak si húta:
bez kožucha
lepšie mne je len tu von!

Hoci aj neviem „krát“,
dobre si viem vyrátať,
v teple školy
proti vôli
čo by sa mi mohlo stať!
      </span>
     </p>
    </div>
   </p>
   <p>
   </p>
  </div>
  <div class="chapter" lang="sk">
   <div class="titlepage">
    <div>
     <div>
      <h2 class="title">
       <a name="d56e882">
       </a>
       Pyšný pánko
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       Jeden biely, druhý čierny,
oba veľkí páni,
stretli sa raz na ulici
neďaleko brány.

Oba v cestu vychystaní,
oba majú metly,
veselo sa usmievajú,
že sa tu tak stretli.

„Dobré ránko, mladý pánko!“
čierny slušne zdraví;
ale biely ani slova —
on sa hluchým spraví.

„Čo tu stojíš ani svätý
prikovaný k zemi?“
Ale biely — azda z pýchy —
hluchý je i nemý…

Ak je pyšný, nech si stojí!
čierny v mysli ráta.
Nájdem si ja inakšieho
ešte kamaráta!

Ide čierny svojou stranou,
smutne si to šinie,
no o chvíľu veselo už
sedel na komíne.

Hľadí: slnko z neba hreje
ani čo by z jari…
Kto má sane — ejha! v strachu
štica sa mu parí!

Smeje sa im kominárik,
že ich to tak mrzí:
on sa dolu po komíne
aj bez saní vozí.

Ide čierny, pohvizduje,
obed ho už čaká.
Hľadí: kde je pyšný pánko?
A tam — blato, mláka…
      </span>
     </p>
    </div>
   </p>
   <p>
   </p>
  </div>
  <div>
   <div class="titlepage">
    <div>
     <div>
      <h2 class="title">
       <a name="d56e896">
       </a>
       Prosba vtáčkov
      </h2>
     </div>
    </div>
    <div>
    </div>
   </div>
   <p>
   </p>
   <p>
   </p>
   <p>
    <div class="literallayout">
     <p>
      <span style="white-space: pre;">
       „Zima je, zima je,“
vietor si hudie,
ako to, čože to
s nami len bude?

Nevidieť lístočka,
nehreje slnko,
nenájdeš húsenku,
červíčka, zrnko…

Teraz, keď pusto je,
zima je v sade,
nedajte zahynúť
nám v biede, hlade!

Zato my zas na jar,
zato my v lete
spievať vám budeme,
ako len chcete.
      </span>
     </p>
    </div>
   </p>
  </div>
 </body>
</html>
